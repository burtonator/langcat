https://ky.wikipedia.org/wiki/%D0%A8%D0%B0%D1%80%D0%B8%D1%8F%D1%82

Шарият (ар. шариа – максатка туура жол) – курандын ж-а сунналардын
(үрп-адаттардын) негизинде иштелип чыккан диний-этикалык ж-а укук эрежелеринин
жыйындысы. Ш. Ⅶ–Ⅻ к-рда Араб халифатында түзүлгөн. Ал мусулмандардын негизги
диний укуктарынан тышкары мамл-тин граждандык, кылмыш процессинин укуктар
нормасын камтыйт. Ш. ислам мамл-нде – динди туу туткан өлкөлөрдө өзгөчө үй-бүлө,
нике ж-а мурас укугу жагдайында колдонулат. Ш. – Орто Азияда, Казакстан ж-а
Кавказда араб баскынчылары тарабынан ислам дининин таратылышынын натыйжасында
пайда болгон. Ш-тын булактары – 1. Куран; 2.Сүннөт; 3. Кыяс; 4. Иджима
эсептелинет. Бул булактар диний ж-а динге негизделбеген мыйзамдардын жыйындысын
камтыйт. Ш.-ттын негизинде укук м-н дин бир түшүнүктө каралат.



https://ky.wikipedia.org/wiki/%D0%A7%D0%B5%D1%87%D0%B5%D0%BA

Аны айлана-чөйрөгө эң чыдамдуу вирус козгойт. Инфекция булагы — оорулуу киши, ал
оору башталгандан таза айыкканча (Чечектин карты түшкөнгө чейин) жугуштуу.
Вирустар организмге аба, чаң менен, көбүнчө жогорку дем алуу органдары, кээде
тери аркылуу кирет. Кан аркылуу бүт организмге тарап, теринин эпителий
клеткаларына топтолуп көбөйө баштайт. Айрыкча алар теринин ачык жериндеги (баш,
бет, кол, моюн, бут) клеткаларды жабыркатат.

Чечектин билинбеген мезгили орточо 2 жумача созулат. Оору катуу, капысынан
башталат. Температурасы 39—40° жана андан да жогору көтөрүлөт, адам чыйрыгып,
окшуйт, кусуп, деми кыстыгат, бети, көздөрү кызарып, шишимик тартып, бүткөн бою
ооруйт, 4-күндөн баштап бир аз температура төмөндөйт, бүт денеге, ооздун ичине
мала кызыл бүдүр чыгат. Алардын өңү кочкул кызыл тартып, домпоюп турат. 2—3 күн
өткөндөн кийин анын төбөсүнө ыйлаакча пайда болот. Оорунун 7—8-күндөрүндө ал
ыйлаакчаларга ириң толуп, оорулуунун жалпы абалы начарлайт, температурасы кайра
көтөрүлүп, жөөлүйт, улам эсин жоготот; деми кыстыгып, ооздон ириңдин сасык жыты
чыгат, беттеги ыйлаакчалар жарылып, жарага айланат, абдан ооруйт. Чечектин толуп
турганында оорулуунун бети, көздөрү шишип, ырайы бузулат. 10—12 күндөн кийин
ириңдеген ыйлаакчалар кургай баштайт. Андан кийин карттанат, карты түшкөндөн
кийин өмүр бою жоголбос так (чаар) калат. Бул убакта денедеги шишик жана анын
ооруганы азая баштайт, бирок чыдатпай кычышат. Чечек жеңил, орточо жана оор
түрдө өтүүсү мүмкүн. Жеңил түрү ага каршы эмделген кишилерде жолугат.

Ооруну ооруканада гана дарылайт. Чечек өтө коркунучтуу карантин ооруларына
киргендиктен аны менен күрөшүү, дарылоо, сактануу, алдын алуу жана башкалар
чаралары өзүнчө инструкциялардын, эрежелердин негизинде жүргүзүлөт. Ал ооруну
алдын алууда эффективдүү вакцина колдонулат. Кара Чечекке каршы вакцинаны
дүйнөдө биринчи болуп, 18-кылымда англиялык дарыгерЭ. Женнер тапкан.



https://ky.wikipedia.org/wiki/%D0%A7%D0%B5%D1%80%D1%87%D0%B8%D0%BB%D0%BB,_%D0%A3%D0%B8%D0%BD%D1%81%D1%82%D0%BE%D0%BD

Уинстон Леонард Спенсер Черчилл (орусча – Черчилль, англисче - Churchill;
1874-1965), журналист, публицист, жазуучу, сүрөтчү, коомдук ишмер, мыйзамчы,
Британиянын эки жолку өкмөт башчысы, адабият тармагындагы Нобел сыйлыгынын ээси.
Улуу Британиянын даӊазалуу мамлекеттик ишмери.

Тарыхта Черчилл өтө оор кырдаалда - Экинчи дүйнөлүк согуш маалында
(1940-45-жылдары) Улуу Британиянын өкмөт башчысы болуп, фашисттик Германияга
каршы күрөштү эл аралык деңгээлде уюштурууга салым кошкон мамлекеттик ишмер
катары өзгөчө орун ээлеп калды.

1953-жылы 10-декабрда Черчилл адабият тармагындагы Нобел сыйлыгына татыган (ага
атаандаш көрсөтүлгөн талапкер - америкалык жазуучу Эрнест Хемингуэй болгон, бул
жазуучу кийинки жылы Нобел сыйлыгын алган).

Улуу Британия, АКШ жана СССР гитлердик фашизмге каршы ынтымак түзгөн жылдары
Иосиф (англисче – Жозеф, кыскача Жо) Сталин британ өкмөт башчысы Черчиллге
балыктын кара уругун байма-бай жиберип турган экен.



https://ky.wikipedia.org/wiki/%D0%A7%D0%B0%D1%82%D1%8B%D1%80%E2%80%93%D0%9A%D3%A9%D0%BB_(%D0%BA%D3%A9%D0%BB)

Чатыр–Көлүн - көркүнө чыгарган, баш аягына жетпей созулган Торугарт тоо
кыркалары түштүктө созулса, анын түндүгүнүн Ат-башы тоолорунун түгөнгүс
кыркалары курчайт. Андагы мөнгүлөрдөн эрип аккан мөлтүр-тунук, кашка суулар
жерден сызылып чыккан булак сууларына кошулуп, Чатыр-Көлгө тынымсыз куюп көлөмүн
толтуруп турат. Жалпысынан алганда көлгө 50дөн ашуун суулар куят. Алардын ичинен
тынымсыз көлдү толтурган Көк-Аргын, Муз-Төр, Таш-Булак, Муз-Бел, Айрык, Үч-булак
суулары бар. Чатыр-Көлдүн узундугу 23, туурасы 11 километрге созулуп, 170,62
чарчы км. Көгөргөн көлдүн күзгүдөй чагылган аймагын түзөт. Анын терендиги 7
метрден баштап 20 метрге жетет. Ошондой эле кол жээгинде адамга жагымдуу
минералдык суулары да көп Чатыр-Көл жапайы канатууларга да бай. Көл үстүндө каз
катары тарта сүзгөн жапайы өрдөк-чүрөктөрү жана индиялык тоо каздары жүрсө,
жээгинде бадалдуу тоо боорлоруна эчки-текелер, аркар-кулжаалар мекендешет.
Кышкысын кату сукка байланыштуу көл бети 1 метрден ашуун калың муз менен
капталып, май айларынын ичинде гана муздар эрип көл бети ачылат. Келгин
канаттуулар жайкысын келишип, көлгө өз эркинче сүзүшүп, көл ортосундагы
аралдарга уялашып, балапандарын баралына жеткирип учуп кетишет. Бул көлдө суда
сүзүүчү канаттууларынын 30 га жакын түрлөрү уялашат. Жай айларынын жылуу
күндөрүндө алардын түлөгү жүрүп, жаны, жаш жүндөр менен капталат. Бул келгин
канаттуу куштардын эркин сүзүшүн, көбөйүшүн камсыз кылуу максатында Чатыр-Көл
жана анын жээктери бүт бойдон корукка алынган. «КР коруктарынын эмгеги Бишкек
2005 ж»ky:Чатыр-Көл



https://ky.wikipedia.org/wiki/%D0%A6%D0%B8%D1%82%D0%BE%D0%BB%D0%BE%D0%B3%D0%B8%D1%8F

Цитология (грек. κύτος — «орун», биякта: «клетка» жана λόγος — «окуу», «илим») —
өсүмдүк жана жаныбар клеткасынын түзүлүшүн жана аткарган кызматын изилдөөчү
илим. Цитологиянын өнүгүшү клетканы изилдөө методдорунун өөрчүшү менен
байланыштуу. 17-кылымда бир катар илимпоздор (Р. Гук, А. Левенгук, М. Мальпиги,
Н. Грю жана башкалар) микроскоптун жардамы менен өсүмдүктөр клеткадан турарын
аныкташкан. 19-кылымда жаныбарлар тканы да клеткадан турары жана клеткалык
түзүлүшү боюнча өсүмдүк менен жаныбарлардын ортосунда окшоштуктар бар экендиги
байкалган. Бирок ал кездеги илимпоздор клетканын негизги бөлүгү анын кабыгы деп
эсептешкен. 1839-ж. ошол кездеги клеткалык түзүлүш боюнча топтолгон илимий
маалыматтардын негизинде немец илимпозу Т. Шванн клетка теориясын негиздеген.
19-кылымдын аягында клетканын негизги бөлүгү анын кабыгы эмес, протоплазмасы
экендиги, клетканын бөлүнүү жолу менен көбөйүшү айкын болду. 20-кылымда
электрондук микроскоптун пайда болушу цитологиянын өнүгүшүнүн жаңы этабы болду.
Цитология клетканы тирүү организмдердин маанилүү структуралык бирдиги катары
изилдеп, биологиялык илимдердин ичинен негизги орунду ээлейт. Ал гистология,
өсүмдүк анатомиясы, генетика, биохимия, микробиология жана башкалар илимдер
менен тыгыз байланышта өнүгүүдө. Цитология изилдөөчү объектилери менен ыкмаларга
жараша цитогенетика, цитоэкология, онкологиялык цитология, иммуноцитология жана
башкалар тармактарга бөлүнөт.

Кыргыз Совет Энциклопедиясынын Башкы редакциясы. «Ден - соолук» Медициналык
энциклопедия. - Ф.:1991, ISBN 5-89750-008-8



https://ky.wikipedia.org/wiki/%D0%A5%D0%B0%D0%B4%D0%B8%D1%81

«Хади́с» (арабча: الحديث «сөз»)— Мухаммед пайгамбардын (САВ) санат сөздөрү
(«кауль»), жактыруулары (макул табуулары) («такрир»), көрүнүшү («васфи») же
кылган иш-аракеттери («филь»). Хадистер Сахабалардын жардамы менен айтылып,
сакталып келген. Хадистерди колдонуу Мухаммед пайгамбардын убагында эле
башталган. Ар бир хадис бири-бирине айтып жеткирген адамдардын үзгүлтүксүз
чынжырчасынан - иснаддан туруш керек. Башкача айтканда жеткирүүгө катышкан, эң
биринчи уккан адамдан баштап бардык инсандардын тизмеси. Бирок хадистин
шексиздиги, ырас экендиги (чын эле пайгамбар ушинтип айтканбы, же башка адамдар
ойлоп чыгарганбы) үчүн үзгүлтүксүз иснад зарыл болгону менен, хадисти чындыка
чыгаруу үчүн жетишсиз болгон. Жеткирүүчүлөрдүн толук тизмеси түзүлгөн соң, айтып
берген адамдардын өмүр баяны изилденген. Эгер, кайсы бир айтып берүүчүнүн начар
эс-тутуму, психикалык жактан токтоо эместиги, же жөн гана чынчыл эместиги
билинсе, анда ал адам – начар жеткирүүчү катары саналып, айтылган хадис шектүү
болуп саналган. Хадистер аныгы жагынан шексиз (сахих), жакшы (хасан), начар,
шектүү жана ойлоп чыгарылган (башка адам атайы ойлоп чыгарып, пайгамбар айткан
деп жайылтуу, калп) болуп бөлүнгөн. Хадистер жөн гана насаат болуп тим болбойт.
Мухаммед пайгамбар, ким пайгамбар айтпаганды айтты деп жалаа жаап, пайгамбардын
атынан айтса ал тозоктон орун алат деп айткан. Пайгамбардын бул сөзү кудайга баш
ийүүчүлөргө катуу таасир эткен. Хадистердин маңызы - Куранда жазылгандарды
кененирээк, түшүнүктүүрөк кылып ачып берүү. Мисалы, Куранда намаз окуу
буйрулган. Ал эми хадис намазды кандайча окуу керектигин түшүндүрөт. Мухаммед
пайгамбардын сахабаларыны бири Абу Хурайра 5354 хадис айтып берген. Белгилүү,
беделдүү хадис жыйноочулардын бири – имам Мухаммад ибн Исмаил аль-Бухари
(810—870). Ал 700 миңдин тегерегинде хадис жыйнап, алардын 7400 гана «аль-Джами'
ас-Сахих» жыйнагына киргизген. Бул бардык хадистердин 1% ашыгыраагын гана түзөт.
Ал эми калган хадистерин шектүү же начар хадис деп санаган. Эң көлөмдүү
жыйнактардын бири 40 миң хадис камтыган имам Ахмад ибн Ханбалдын «аль-Муснад»
жыйнагы (Ибн Ханбал 1 миллионго жакын хадис жыйнаган).

Ислам дин илиминде хадистерди изилдөө менен - хадис таануу илими («усуль
аль-хадис») алектенет.

Исна́д (арабча: اٍسْنادٌ) — Мухаммед пайгамбардын сүйлөгөн сөзүн, кылган ишин,
туура көрүп, жактырган ишин бири-бирине айтып жеткирген адамдардын чынжырчасы.
Иснад пайгамбардан же сахабадан же табьинден баштап хадис жыйноочу аалымга чейин
хадис жеткирүүгө катышкан адамдардан түзүлөт.Иснаддын башталышы бул бизге
жакыныраагы, ал эми аягы - пайгамбарга жакын бөлүгү. Иснадда айтылган адам равий
деп аталат. Иснад —бул хадис жеткирүүгө катышкан бардык равийлердин атынын
аталышы. Хадистин бир равийден экинчи равийге берилиши - риваят, ал эми берилген
хадис - марвий деп аталат.

Матн (арабча: مَتْنٌ) — бул Мухаммед пайгамбар эмнени айтканын, эмнени кылганын,
же туура көргөнүн айтылышы. Матн хадистин негизги бөлүгү болуп саналат.
Матниснаддан кийин келет. Негизи хадистин маңызы бул – матн.Иснад болсо
матнпайгамбарга же сахабага тиешелүү экендигин ырастайт.

Хадис аль-Кудсинин (аль-Ахадись аль-'Кудсийа) башка хадистерден өзгөчөлүгү, бул
хадистерде түздөн-түз Аллахтын буйруктары Мухаммед пайгамбар тарабынан
баяндалат. Аль-Каринин айтканы боюнча, бул хадистерди дааратсыз деле окууга
болот, жана алар намаз, дубаларда колдонулбайт.Мындай хадистердин саны көп эмес,
ошондуктан мазмуну боюнча бөлүп коюшат:



https://ky.wikipedia.org/wiki/%D0%A4%D1%80%D0%B0%D0%BD%D0%BA%D0%BB%D0%B8%D0%BD_%D0%A0%D1%83%D0%B7%D0%B2%D0%B5%D0%BB%D1%8C%D1%82

Франклин Рузвельт 1882-жылы 30-январда бардар γй-бγлѳдѳ туулган . Атасы Жеймс
Рузвельт, энеси Сара Делано. Бала чагы Гайд-паркта ѳткѳн, Нью-Йорк штатына
караштуу Олбани шаарында .Ата-энеси Европага барган сайын Франклинди жанына алып
дайым алып жγрγшчγ .Ошону менен бирге аны чет тилдерин, тарыхты , искуствону
жакшы окутуш γчγн γйгѳ мугалимдерди чакырып окутушчу. 14-жашка чейин γйдѳн немец
, француз тилдерин , тарыхты , искуствону мугалимдер менен окуп , ѳз алдынча
дагы кѳп китерди окуган .Маркаларды коллекция кылууга жана денизге саякат
кылууга кызыккан, яхтада сγзγγнγ жактырган .1896-жылы ата-энеси Франклинди
Бостонго жакын Гротондогу аристократтардын жеке мектебине берген.Ал бараары
менен 3-класска отурган. Мектептин программасына : латын, грек , француз,немец
тилдери жана тарых кирген.Франклин кѳптѳгѳн моралдык принциптерди ѳздѳштγргѳн
.Алсак ачууга алдырбоо ,билим ,эмгек, жана чындык менен жγрγгѳѳ γйрѳнгѳн
.1900-1903-жылдары Гарвард университетинин студенти .Ал англис жана француз
адабиятын , латын тилин , тарых , оратордук искусство ,укук, экономика ж.б.
курстарды тандап алган.Окуу мезгилинде студенттердин газетасы менен активдγγ
иштешкен жана анын башкы редактору болгон. « Буларга жардам берγγ» фондунун
мγчѳсγ. 1903 –жылы Гарвард университетинин бакалавр дипломун алып , кийинки жылы
Колумбия университетинин юридика мектебине тапшырган .

1905-жылы Элеонорага ( Франклиндин 5- муундагы таежеси,1901-1909-жылдардагы
АКШнын президенти Теодор Рузвельтин жээни) γйлѳнгѳн. Франклин тууганына жеке
симпатиясы болгон жана ак γйгѳ келип аны менен кенешип турган .Кийин ѳзγнγн
саясий тагдыры демократиялык партия менен болсо дагы Теодор менен достук
мамилесин γзгѳн эмес.Рузвельттин γй-бγлѳсγ 7 адамдан турган, аялы , кызы жана 4
уулу болгон.Алар Франклин менен башына тγшкѳн сыноосун , кайгы-капасын,
жыргалчылыгын тен бѳлγшкѳн.Э.Рузвельт АКШнын тарыхында презденттин аялы гана
эмес , чыгармачыл адам катары дагы белгилγγ .Анын жанындагылардын айтымында ,
Элеонора кγйѳѳсγнγн «кѳзγ жана кулагы» болуп шайлоо компанияларына катышкан,
демократиялык партиянын бγтγндγгγн бекемдѳѳгѳ жардам берген , Америкада жана чет
ѳлкѳлѳрдѳ ѳз макалалары , китептери менен конференцияларда чыгып сѳз
сγйлѳгѳн,аялдар кыймылдарын ѳнγктγрγγгѳ ѳз салымын кошкон.Ф.Рузвельт 1907-жылы
юридикалык мектепти аяктаган , мамлекеттик экзаменди тапшырбагандыгы γчγн диплом
албай калган.

Нью-Йорктогу юридикалык фирмалардын бирине практикага кирген. Кѳптѳгѳн сот
иштерине катышып , конфликтик абалдарга кѳп кабылган .1910-жылы анын саясаттык
дебюттук жылы болгон .Себеби жаш юристке Нью-Йорк штатынын легистратурасына
башкача айтканда мыйзам чыгаруу уюмуна талапкерлигин коюуну , демократиялык
партиянын бир мγчѳсγ сунуш кылган .Эртеден кечке шайлоочулар менен жолугуп ,
ѳзгѳчѳ кѳнγлγн мурда республикачыларды колдогон фермерлерге бурган.Акыры алар
менен тил табыша алган .Саясаттагы дебюту ийгиликтγγ болуп , 1913-жылы президент
В.Вильсон(демократ ) Ф.Рузвельтти аскер-дениз флоту министиринин орун басары
кылып дайындайт .7 жылдан ашык 1-дγйнѳлγк согштун алдында жана , жγрγшγндѳ
АКШнын аскер-дениз флотун чындоо менен алектенген .Берилген тапшырманы так
аткарган жана кѳп штаттардын саясий чѳйрѳсγ менен мамилесин γзгѳн.1918-жылы
узака созулган чет жерлердеги аскер базаларды жана согуштарды кыдыруусун
аяктаган.Аскер чѳйрѳдѳ тез эле кадыр-барк топтоп, 2 жолу согушуп жаткан армияга
жѳнѳтγγсγн суранган .1920-жылы АКШнын вице-прездентигине талапкерлигин койгон .
Ал ѳзγнγн чыгууларынын биринде тѳмѳндѳгγдѳй сγйлѳгѳн: «Биз акчанын саясатка
таасир этγγсγнѳ каршыбыз, биз мамлекттик каржыны жеке адамдардын кѳзѳмѳлдѳѳсγнѳ
каршыбыз , биз адамга товардай мамиле кылууга каршыбыз,биз айлык акынын аз
болушуна каршыбыз,биз топтордун жана ураандардын бийлигине
каршыбыз».Демократтардын активдγγлγгγнѳ карабай шайлоодо женилип
калышкан.Алардын атаандаштары согуштан кийинки ѳндγрγштγн ѳнγгγшγнѳ кубанып
жатышкан.Шайлоодон кийин Ф.Рузвельт Нью-Йорктогу ири финансылык корпорациялардын
бирине вице-президент болуп орношкон. 1921-жылдын август айы Рузвельттин
γй-бγлѳсγ жана жактоочулары γчγн трагедиялык мезгил болгон.Муздак сууга тγшγп
келгенден кийин буттары баспай калган , кийин врачтар ага шал(полиомелит) деген
диагноз коюшкан .Жакындарынын айтымында физикалык кѳнγгγγлѳрдγ жасоо кѳп кγчγн
алган.Досторунан Джорджия штатында каралбай калган «Уорм –Спринг»(ысык ачкыч)
аттуу курорт бар экенин угуп, ал жерге орулууларга курорт , ѳзγнѳ кичинекей γй
курдурган.Кѳп машыгуулардын натыйжасында «ысык ачкыч» суусунда сγзгѳндγ γйрѳнгѳн
, бирок басуу тилеги ишке ашпай калган.Жанындагыларга алсыздыгын билгизген эмес
, ар дайым активдγγ , сγйлѳшγγгѳ даяр болуп , жумушта, жолугууларда оорусуна
шылтоолоп женилдиктерди алган эмес.Биснес менен бирге эле коомдук иштерге
катышып турган:Гарвард университетинин байкоо кенешинин мγчѳсγ,аскер-дениз
клубунун президенти,Нью-Йорктогу бойскауттар клубунун тѳрагасы,«Вудро Вильсон »
фондунун негиздѳѳчγсγ ,Жакынкы Чыгыш ѳлкѳлѳрγнѳ жардам берγγ комитетинин мγчѳсγ,
Американын географиялык коомунун кенешинин мγчѳсγ ж.б.1928-жылы Франклинди
демократиялык партиянын лидерлери Нью-Йорк штанынын губернаторлугуна кандидатын
коюуну сунуш кылышкан.Шайлоодо 25 мин ашык добуш менен женип чыккан. Анын
каршылаштары республикачылар штаттарда жана конгрессте лидерлик орунду ээлеп
турушкан.Нью-Йорк демократтардын аралчасы болуп кала берген.Рузвельт шайлоочулар
менен тγз сγйлѳшγγ методун колдонгон . Аялы менен бирдикте штаттарды кыдырып
фермерлер ,ишкана ээлери жана жумушчулары , мектептер , ооруканалар менен
таанышкан. 1933-жылы 2- мѳѳнѳткѳ 750 мин добуш ашык алып шайланган.Кызматка
орношуп жатканда айткан сѳздѳрγнγн баары иш жγзγнѳ ашкан : «Мамлекеттин
милдеттеринин бири ѳзγн ар кандай абалдардан улам бага албай калган адамдарга
жардам бериш , бул баардык цивилизациялык мамлекеттерде таанылган , бирок аларга
садака катарында эмес коомдук жумуштарды аткаргандан кийин гана жардамды
беришибиз керек.Башкарууга жаны адамдарды тартуу зарылчылыгы келип чыккан .Ал
Колумбия жана Гарвард университетиндеги профессорлорго , юристерге ,
экономистерге , айыл-чарба адистерине кайрылып , алар Ф.Рузвельттин « мээ
трестин» тγзγшкѳн.Рузвельттин 1932-жылы 7-апрелдеги радио аркылуу кайрылуусун
анын ѳмγр баянын изилдѳѳчγлѳр ѳзгѳчѳ белгилешет:Биз жашап жаткан оор мезгилде ,
социалдык пирамиданын негизинде, унутта калган адамга ишенген план керек.» Бул
сѳзγ менен ал Нью-Йорктогу гана эмес , бγткγл ѳлкѳдѳгγ боло турган жакшыруу
жѳнγндѳгγ билдирγγсγн айткан. Америкадагы ѳндγрγштγк жанылануу «улуу
деприсиялык» абалды курчуткан.Республикачылардын президенти Гувер: « Аз
башкарган бийлик , бул жакшы бийлик деп атаган.» Кайра ѳндγрγп чыгаруу стихиясы
, банк жана биржа спекуляциялары ѳлкѳдѳгγ баш аламандыкты кγчѳткѳн.«Кара
бейшемби» деп аталган 1929-ж.4-октябры акциянын баасынын тѳмѳндѳшγнѳ , 10
миллиарддык $ жоготууга алып келген. Ушундай абал чынжыр сыяктуу уланып
кеткен.1932-жылы ѳндγрγштѳгγ ѳндγрγм 1929-жылдын 50% гана тγзгѳн.Сатып алуучулук
мγмкγнчγлγктγн азайышы жана баалардын тѳмѳндѳшγ фермерлерди 12 миллиард долларга
карыз кылган.Мин деген фермерлик чарбалар талкаланды жана жумушсуздук кѳбѳйдγ.
Жумушчулардын жана ачка адамдардын маршы башталды . Депрессияны «Улуу» деп
аташат,ѳлкѳ финансылык ,экономикалык,социалдык алааматка жакындап
калган.1933-жылы АКШ президенттигине Ф.Рузвельт шайланган ,ага 22.8 миллион адам
добуш берген(Г.Гувер 15.7 миллион добуш алган).Рузвельт АКШнын 32-президенти
болгон.1933-жылы 15-февралда Флорида штатынын Майами шаарынын жашоочулары менен
жолугуп жатканда теги италиялык Замара аны аткан , бирок ок жанындагы Чикагонун
мэри Чермака тийип ,ал ѳлгѳн .Замара кармалганда Гуверди ѳлтγргγсγ келгенин ,
бирок ал жок болуп ордуна Рузвельтти аткандыгын айткан.Замара ѳлγм жазасына
тартылган , электрошок менен жаза аткарылган.1933-жылы 4-мартта суук жана кγн
бγркѳк кγнγ кызматка келип , Капитолияда 100 мин америкалыктардын алдында сѳз
сγйлѳгѳн:«Ачык айтууга мезгил келди , ѳлкѳнγн ушундай абалга келишине президент
жана жумушун билбеген банкирлер кγнѳѳлγγ » деп эсептеген, эл аны колдогон.
Адабияттар: Новейшая история.-М.,1990год



https://ky.wikipedia.org/wiki/%D0%A3%D1%84%D0%B0

Уфа (башкорт. - Өфө, орус.- Уфа) - Башкортостандын борбор калаасы. Үфі -
Ресейдегі қала, аутономиялық Башқұртстан Республикасының астанасы. Орыс атауы
Уфа, башқұртша Өфө.

1574 жылы Қазанның атаманы Михаил Нагой басқаратын казак орыстардың күшімен
салынған. Үфі қамалының салынуы - орыстардың Ноғай Ордасымен 1571 жылының
келісімді бұзуы еді. Башқұрт тарихшылардың пікірі бойынша Үфінің орнында бұрын
заманда ежелгі қала бол-ған. 1708 жылынан бастап Үфі Қазан губерниясының
құрамына кіреді. 1728 жылы Үфі провинция орталығына айналды. 1744-1781 жылдары
Орынбор губерниясының құрамында. 1781 жылының желтоқсан айында Үфі тағы да
провинция орталығы болып кетеді. 1796 жылдары Орынбор губерниясының құрамына
кіреді. 1802 жылы губернатор тұратын қаласы болып кетеді. 1865 жылынан бастап
Үфі губерниясының орталығына айналады. 1918 жылының қыркүйектің 23-ші жұлдызында
Үфі қаласын-да Бүкілресейлік Уақытша Үкіметі ұйымдастырылған. 1919 жылы ол Омбы
қаласына көшеді. 1919 жылы Башқұрт Аутоно-миялық Кеңес Социалистік Республикасы
құрастырылған. 1922 жылының маусым айында Үфі губерниясы мен Башқұрт АКСР
біріктірілген. Үфі қаласы аутономиялық Башқұртстанның астанасы болып кетті.

Үфі қаласы Ақеділ өзенінің жағасында, Үфі мен Дем өзендері құйылатын жеінде,
Оңтүстік Орал тауларынан батысқа қарай 100 шақырым қашықтығында орналасқан. Қала
қоңыржай климат белдеуінің орманды дала аумағында орналасқан. Жазы жылы, қыс
суық және ұзақ. Көлемі - 753,7 шаршы шақырым.Ірі көлік торабы, маңызды ғылыми
және өнеркәсіби орталығы. Үфі Yekaterinburg Time Zone (YEKT/YEKTST) сағат
белдеуінде орналасқан. Гринвич сағат белдеуімен салыстырғанда, қысқы кезде +5
сағатты, жазғы кезде +6 сағатты қосу керек.



https://ky.wikipedia.org/wiki/%D0%A2%D1%83%D0%BA%D1%83%D0%BC%D1%81%D1%83%D0%B7%D0%B4%D1%83%D0%BA

Эркектин тукумсуз болушуна жыныс мүчөлөрүнүн тубаса жетилбестиги, сезгенүү
процесстери, эндокрин системасынын бузулуулары себеп болот (Орхит, Эпидидимит).
Эркектердин спермасында сперматозоиддер такыр жок же алар уруктанууга жөндөмсүз
болушат.

Аялдардын тукумсуздугу жатын жана анын кошумчаларынын сезгенүү оорулары (мисалы,
аборттон кийин пайда болгон аднексит, ошондой эле сүзөк менен ооругандан кийин),
жыныс органдарынын кургак учугу, ички секреция бездеринин функциясынын
бузулуулары, жугуштуу оорулардын натыйжасынан пайда болгон борбордук нерв
системасынын бузулуулары (өзгөчө жыныстык жетилүү мезгилинде) жана инфантилизм
менен байланыштуу. Ошондой эле сезгенүү процессинин натыйжасында жатын түтүгүнүн
жылчыгы бүтөлүп калып, ал сперматозоид менен жумуртка клеткасынын жолугуусуна
тоскоол болот же уруктанган жумуртка клеткасы жатынга жылып жете албайт. Анда ал
клетка өлөт же жатын түтүгүндө орун алат (Жатындан тышкары бойго бүтүү).
Жумуртка клеткалары энелик безден жетилип чыккандан кийин гана уруктанууга
жөндөмдүү. Энелик бездин функциясы бузулуп, жумуртка клеткасы энелик безден
чыкпай калганда этек кир цикли, аны менен бирге жатын түтүгүнүн жыйрылышы жана
жатындын былжыр челинин нормалдуу өсүшүн жөнгө салуучу энелик бездин жыныс
гормондорунун (фолликулун жана прогестерон) чыгышы да бузулат (Этек кир).
Инфантилизмде жетилбеген жатындын былжыр чели абдан жука болуп, энелик бездин
таасирин анча сезбегендиктен уруктанган жумуртканы кабыл алууга жөндөмсүз.
Эгерде инфантилизмде бойго бүтүп калса, аны түшүрүүгө аракеттенүү жарабайт,
себеби анда энелик бездин функциясы бузулат, жатындын былжыр челинде тырыктар
пайда болуп такыр төрөбөй калат.

Тукумсуздукту эрте дарылоо керек, себеби аялдарда дарылоо канчалык эрте башталса
натыйжа ошончо-жакшы болот. Сезгенүү процесстери менен байланыштуу тукумсуздукта
физиотерапия, курорттук дарылоо кеңири колдонулат. Кээде жатын түтүгүнүн
өткөргүчтүгү хирургиялык жол менен калыбына келтирилет. Тукумсуздукту алдын
алууда жыныс системасынын сезгенүү ооруларын өз убактысында дарылоо, аборт
(өзгөчө криминалдуу) жасатпоо, өздүк гигиенаны, жыныс гигиенасын сактоо зарыл.
Өтө семиргенде, жыныстык өөрчүү кечиккенде врачка кайрылуу керек.

Кыргыз Совет Энциклопедиясынын Башкы редакциясы. «Ден - соолук» Медициналык
энциклопедия. - Ф.:1991, ISBN 5-89750-008-8



https://ky.wikipedia.org/wiki/%D0%A2%D0%B0%D0%BB%D0%B0%D1%81_%D1%88%D0%B0%D0%B0%D1%80%D1%8B

Талас өрөөнү Манас атабыз менен деген кут конгон өрөөн болуп эсептелет. А түгүл
Талас кут өрөөндүү ордо шаар жөнүндө төмөндөгүдөй саптары айтылат. Алмашпас
жакын Таласым Алмашпас мүмкүн абасын Күн нуру менен чагылган Күнөстүү менин
Таласым Арбагы колдоп Манастын Алгалап алга барасың Түлдогон уя көк күмүш Гүл
жыттуу жерсин Таласым Бул ыр саптары сыяктуу Талас эң жаш, эң кооз шаарынын
бири. Анын сыңарындай Талас шаарыбыздын тарыхы татаал жолду басып өткөн. Талас
шаары - республиканын түндүк-батыш тарабынан орун алган. Батыш тарыхы Кыргыз
кыркка, түндүгү – Талас Ала-Тоосу менен чектелет. Азыркы Талас шаарынын орду
ХХ-кылымда ыйык жер катары саналган күлкүлдөгөн саз, чытырман токойлуу, каз
өрдөккө бай жер болуптур. 1877-ж Талас өрөөнүнө ар тараптан көчүп келе баштаган,
1879-жылы Ак-Чий аталып ал жерде 67-киши жашаары катталган. 1889-жылы Ак-Чийде
бир гана башталгыч класстык сабатсыздыкты жоюу мектеби болгон,бул мектепте
чиркөө кызматкерлери дин төбөлдөрү бар эле. 1891-ж дин кызматкерлери Ивандын
боюнча Ак-Чий кыштагы Дмитрий Домалиндин арбагына багышталып, ыйык Дмитрийдин
ысымы аталып Ак-Чий аты өчөт да,Дмитревка кыштагы аталат. Дмитревка кыштагы
акырындап Талас өрөөнүндөгү соода борборуну айланып баштайт. Кыштакта Талас
аймагындагы эң чон базар иштеген. Соода менен бирге асыл тукум жылкы өлтүрүү,
бал салуу оору өнүккөн. Совет бийлигин ортолуу менен 1928-ж жылкы өлтүрүү
борборлуу Дмитревнодон Талды-Булакка көчүрүлөт. Улуу Ата Мекендик согуш жылдары
Талас өрөөнүндө 1000 адам майданга өрттөлгөн.Улуу Ата Мекендик согуш жылдарында
фронтко дайындалган кийим тигүүчү,бут кийим тигүүчү фабрикасы курулат. 1944-жылы
Талас айлаты тегизделип, 1944-ж 22-июнда кыштагы Талас шаары деп аталган.
Ошентип 1974-ж шаардыктардын саны 22 миңге жеркен. Ал эми 1990-ж Талас шаарынын
калкы 34 миңдеги айыл болгон. Советтер Союзу кулап, Кыргыз Республикасы
эгемендүүлүккө ээ болгондон кийин Талас шаарындын демографиялык жана
социалдык-экономикалык абалы дагы өзгөргөн. Азыркы күндө Талас шаарында тогуз
мектеп, көптөгөн ар тараптуу окуу жайлар бар. Талас шаары ошондуктан
Талас-Куттуу өрөөндүү ордо шаары деп төмөнку ыр саптары менен толукталат.



https://ky.wikipedia.org/wiki/%D0%A2%D0%B0%D0%BB%D0%B0%D1%81_%D0%BE%D0%B1%D0%BB%D1%83%D1%81%D1%83

Талас облусу - Кыргызстандын түндүк батыш жагынан орун алган, өлкө ичиндеги
территориясы жана калкынын саны жагынан эң аз жана чакан облус. Жалпы аянты 11
400 км², калкынын саны 2011-жылдагы эсеп боюнча 231 800 адамдан турат.  Облустун
борбору Талас шаары эң алгач кыштак катары 1877-жылы негизделген. Талас
1913-жылга чейин Ак-Чий кыштагы деп аталып, орус бийлигинин орношу менен бул жер
Дмитриевка деп өзгөртүлүп, Дмитриевка борбор катары шаар деп белгиленет.  Бирок
Талас облусу аймак катары 1944-жылга чейин Чүй облусунун бир бөлүгү катары
эсептелинип келген. 1944-жылы СССРдин Жогорку Советинин 22-июндагы чечимине
ылайык Кыргыз ССРинин курамында облус катары уюштурулуп, борбору кайрадан
мурдагы аталышы Талас шаары болуп аталган.  1956-жылы 18-февралда Фрунзе
облусуна кошулуп, 1962-жылы бул облус жоюлган соң анын аймагындагы Талас району,
Киров (Азыркы Кара-Буура) району жана Ленинполь (Бакай-Ата) району Республикага
түз баш ийдирилген.  Аймактык жактан 1980-жылдын 3-сентябрынан тартып
1988-жылдын 5-октябрына чейин азыркы Жалал-Абад облусуна караштуу Токтогул
району Талас облусунун курамында болгон. Кыргыз Республикасы Эгемендүү
Республика катары жарыяланганы Талас облусунун территориясы башка аймактардын
эсебинен өзгөрүлө элек. Ошондой эле облустун курамына 4 район, 36 айылдык округ,
90 айыл, 1 шаар тибиндеги кыштак кирет.



https://ky.wikipedia.org/wiki/%D0%A2%D0%B0%D0%B9%D0%B1%D1%8D%D0%B9

Тайбэй – Кытайдагы шаар, Тайвань аралында. Тайвань провинциясынын
административдик борбору. Тайвань кысыгындагы (Чыгыш Кытай деңизинин түштүгүндө)
деңиз аванпорту. Калкы 2,7 млн (2010; агломерациясы менен 8,5 млн). Жолдор
тоому. Эл аралык аэропорттору (Таоюань жана Суншань) бар. Аралдын экономикалык
(анын ичинде соода-финансы), илимий жана маданий борбору. Металлургия, машина
куруу, цемент, химиялык, жыгаччылык, электр приборлор (калькулятор, телевизор ж.
б.), тамак-аш, текстиль жана тигүүчү өнөр жай ишканалары иштейт. Тайбэй финансы
корпорациясына тийиштүү болгон 101 кабаттуу «Тайбэй 101» небоскрёбу, Чан Кайши
мемориалы, театр, Император ак сарайы жана көркөм искусство музейи, зоопарк,
будда жана даос храмдары, университет ж. б. бар. 1956-жылдан Тайбэй – Тайвань
аралынын негизги шаары.



https://ky.wikipedia.org/wiki/%D0%A1%D2%AF%D0%B9%D2%AF%D2%AF

Сүйүү – сезимдин жана эрктин башка инсанга багытталышы; сүйүктүү предметке «өзүн
берүү» жана ошол эле учурда аны «өзүнүкү» кылуу, эмоциялык чекте аны менен
«биригип кетүү» муктаждыгы менен коштолуучу адамзаттык жалпылык же идея.

Сүйүүгө берилгендиктин этикалык талаптарында түзүлүүчү туруктуулукка умтулууну
өзүнө камтышы керек. Сүйүү эң эле эркин жана ошончолук «алдын ала
болжолдонбогон» жеке адамдын ички жан дүйнөсүн туюнтуу катары келип чыгат; аны
мажбурлап чакырууга да, жеңип чыгууга да болбойт. Сүйүү кубулушунун маанилүүлүгү
жана татаалдыгы анын фокусунда биологиялык жана рухий, жекелик жана социалдык,
интимдик жана жалпы маанидеги карама-каршылыктардын кесилишкендиги менен
аныкталат.



https://ky.wikipedia.org/wiki/%D0%A1%D0%B8%D0%BD%D1%82%D0%B0%D0%BA%D1%81%D0%B8%D1%81

Синтаксис (грек. syntaxis – түзүлүш, тартип) – тил илиминде, сүйлөмдүн
түзүлүшүн, сөз айкашын жана сүйлөм мүчөлөрүн окутуучу грамматиканын бир бөлүмү.

Логикада формалдаштырылган тилдин формалдуу бөлүкчөлөрүн окуп үйрөнүү. Мындай
окуп үйрөнүүнүн объектиси катары каралып жаткан эсептөөлөрдүн (формалдык
системанын) алфавити, предметтик тилдин (объект-тилдин) туюнтмаларын
(формаларын) уюштуруу (кара: Метатил), андагы кайра түзүүлөрдүн эрежелери жана
эсептөөлөрү (жыйынтык чыгаруу эрежеси) кызмат кылат. Кайсы бир белгилүү
формалдык системанын синтаксистик касиетин айрым атайын каражаттар аркылуу
(математикалык изилдөөлөрдө кабыл алынгандай; кара: Метатеория) үйрөнүү
элементардык Синтаксис деп аталат.

Теоретикалык Синтаксис – бул аппаратына адатта эч кандай чектөө коюлбаган кайсы
бир белгилүү түрдүн баардык мүмкүн болгон формалдуу системаларынын жалпы
теориясы. Элементардык жана теоретикалык Синтаксис кадыресе мазмундук жактан
түшүнүктүү тил менен иш жүргүзөт. Синтаксиске алгач негиз салгандардын бири грек
окумуштуусу А. Дискон (2-к.) болгон. Тил илиминин өнүгүшүнүн ар түрдүү
мезгилдеринде Синтаксиске ар башка аныктамалар берилип, анын милдети ар кандай
түшүндүрүлүп келген.

Синтаксисти азыркыча түшүнүүнү грек окумуштуусу И. Рис баштап аны В. Матезиус
уланткан. Ал Синтаксисти тилдик номинациялык бирдиктердин айкалышы жана анын
ыктары жөнүндөгү окуу деп караган. Мында сөздөрдүн айкалышуу мүмкүнчүлүгү –
синтагматикалык Синтаксис, ал эми сүйлөм жөнүндөгү окуу – сүйлөмдүн Синтаксиси
болот. Синтагматикада сүйлөмдөгү сөздөрдүн синтаксистик байланышуу жолдору, ал
эми сүйлөмдүн Синтаксисине предикативдик байланыш, модалдуулук,
коммуникативдүүлүк, сүйлөм мүчөлөрү жөнүндө окуу кирет.



https://ky.wikipedia.org/wiki/%D0%A1%D0%B0%D1%8F%D0%BA,_%D1%83%D1%80%D1%83%D1%83

САЯКТАР – кыргыз уруулларынын курамындагы, анын ичинде оң канат уруулук тобуна
кирген ири уруулардын бири. Саяктар өз алдынча САЯК(чоң саяк) жана ЧЕКИР САЯК
деп аталган эки чоң бөлүккө бөлүнүп, санжыра маалыматтары боюнча экөө тең бир
уруу катары каралса, белгилүү этнограф С.М. Абрамзон бул экөөнү эки башка уруу
деп эсептеген. Кыргыз санжырасында саяк уруусунун чыгышы Тагай бийдин Саяк деген
асыранды баласына байланышып айтылат. Анын жортуулчу Байболот деген уулу
жортуулдап жүрүп, Чекир молдонун балдарын алып келип, алардан тараган тукум
Чекир Саяк деп аталып калган. Илимий изилдөөлөр боюнча саяк уруусунун чыгышы
жана анын калыптанышы тууралуу бир-бирине карама-каршы пикирлер айтылып,
көпчүлүгү талаш-тартыш жаратуу менен гана чектелет. Башкача айтканда илимий
негизде ачыла электигине байланыштуу, саяк уруусунун чыгышы, тараган теги
тууралуу маселе толук чечиле элек. Ошондой болсо дагы саяк уруусун кыргыз
этносунун курамындагы орто кылымдагы этностук компонентинин бири деп кароого
болот.Уруунун ички түзүлүшү көптөгөн уруктарды камтыган татаал системадан
тургандыктан, алардын таралышына байланыштуу бир канча варианттар сакталып
калган. Анын ичинен саяк уруусунун (чоң саяк) уруктук бөлүнүшүн көрсөткөн
төмөнкү өзөктүү вариантында Тагай бий Саяк деген баланы багып чоңойткону
белгиленет. Ал эки аял алып, 1-аялынан Байболот, Кайдуулат, экинчисинен Каба
деген эркек бала болгон. Байболоттун беш уулунан тарган тукум «өйдө чекти» деп
аталып, Кайдуулаттын балдары «каратай», «төлөк», «беш таз», «бай барак» деп, ар
кимисинин аттары менен өзүнчө урууга айланган. Кабанын тукуму сан жагынан көп
болуп, көптөгөн уруу топторуна бөлүнөт. Байбичесинен Түнкатар, Түнтөй, кичүү
аялынан Шыкмамат деген балдары болуп, Түнкатар өз алдынча «кутунай», «бегет»,
«качканак» тукумдарына ажырайт. Качканак тукумунан Арзымат, Садыр баатыр, Сейит,
Байтүгөл, Ырыскулбек ж. б. сыяктуу саяктарды бийлеген ири манаптар чыккан.
Түнтөй уругу «актери», «бозтери», «арбото» топторунан, а. и. Актери «шамаке»,
«жарыке», «саке», «сарык» уулдарына тарап, алардын көпчүлүгү Тогуз-Торо
аймагында турат. Сарык тукуму «атакара», «ботокара»; Бозтери «досой», «казак»,
«элтинди»; Арбото «азат», «дуулат» уруктарына тарайт. Шыкмамат Култай, Кудаш эки
атага ажырап, Култай «бакты», «ороз» жана «бөөбүй» уруктарына, Кудаш «бектемиш»
(бакачы), «куртка мерген», «анжай» (кожояр), асыранды уулу катары эсептелген
«инжай» (бөлөкбай) тукумуна ажырайт. Саяктар (чоң саяк) Ысык-Көлдүн күнгөйү, Тоң
районунун батыш аймагы, Кетмен-Төбө өрөөнү жана Тогуз-Торонун түндүк тарабын
жердейт. Уламыштар боюнча чекир саяктар саяктарга (чоң саяк) энеси тарабынан
гана тууган (энелеш) болуп, атасы Чекир молдо (Чакыр, Шакир) кыргыздарга башка
тараптан ооп келген адам катары эсептелет. Ички курамы боюнча алар «курманкожо»
(буга курманкожонун өз тукумдарынан тышкары, Түгөлдүн бардык тукуму кирет),
«кулжыгач», «ыман», «чоро», «аккабак» деген беш чоң бөлүкчөгө бөлүнсө, «терек»
деп аталган алтынчы уругу өтө аз сандуу болгон. Санжырада Чекир молдонун эки
аялы болуп, биринчи аялынан Үчкуртка, Түгөл деген эки уул, экинчи аялынан
Керимкул деген бала төрөлгөн. Керимкулдан Карагул, Коошум, Чооке, Чаака жана
Байтөбөт аттуу уулдарынын тукуму жалпысынан «ала көз» деп аталат. Үчкурткадан
Аккабак, Ыман, Кудайберди – үч уул. Аккабактын тукуму «аккабак», Ымандын
тукумдары «ыман» уругу деп аталат. Кудайбердиден Балта (ал Терек деп аталып
калган), Кулжыгач, Чоро. Кулжыгачтын байбичесинин аты Күрүчбек болгондуктан,
анын балдары (Караболот, Шааболот, Коюке, Жолуке) энесинин атынан «күрүчбек
уругу» деп аталып калган. Супкуна деген кичүү аялынан Итэмген, Сүтэмген деген
эки уул болуп, Сүтэмген тукумдары түштүктөгү ичкиликтердин арасында «чапкынчы»
уругун түзөт. Итэмген балдарынан жалпы «үчкуртка» бутагын бийлеген Түлкү,
Качыке, Кедей сыяктуу ири төбөлдөр чыккан. Чоро тукуму «марка», «барчык», «чоң
чарык» болуп бөлүнүп, алардын арасынан дагы Жамболот, Ырыскул, Атантай, Тайлак
сыяктуу белгилүү башкаруучулар чыккан. Түгөл «жараш», «осмон» жана «маңгыт»
бутактарына ажырап, «маңгыттан» «курманкожо», «катаган», «аюу», «котон»,
«байталчы», «көк мээ» уруктары тарайт. Чекир саяктар Жумгалда, Ак-Талаанын
түндүгү, Суусамырда, Кочкордун батыш этегинде, Таш-Көмүр жана Лейлекте турушат.



https://ky.wikipedia.org/wiki/%D0%A1%D0%B0%D1%81%D0%B0%D0%BD%D0%B8%D0%B9%D0%BB%D0%B5%D1%80_%D0%BC%D0%B0%D0%BC%D0%BB%D0%B5%D0%BA%D0%B5%D1%82%D0%B8

Сасанийлер мамлекети (пехл. [Ērānšahr] — «ирандыктардын (арийлердин) мамлекети»;
фарс. شاهنشاهی ساسانیان‎ [šāhanšāhije sɒsɒnijɒn]) — азыркы Ирак менен Ирандын
аймагында, парфян сулалеси Аршакиддердин бийлиги кулашынын жана бийликке перс
сулалеси Сасанийлердин келишинин натыйжасында түзүлгөн мамлекет. Ал 224-дөн
651-жылга чейин жашаган. Кээде Сасанийлердин мамлекетине карата империя термини
колдонулат.

Сасанийлердин сулалеси Ардашир I Папакан тарабынан, Аршакид сулалесинен болгон
парфян падышасы V Артабандын (фарс. اردوان‎ Ardavan) үстүнөн болгон жеңиштен
кийин негизделген. Акыркы сасаний шахиншахы (Падышалардын падышасы), Араб
халифалыгы менен болгон 14 жылдык күрөштө жеңилүүгө учураган III Йездигерд
(632—651) болгон.

Империя эң жогорку гүлдөшүнө Хосров I Ануширвандын тушунда жеткен, ал эми
чегарасынын эң чоң (бирок кыска убактылуу) кеңейиши II Хосров Парвиздин
(Абарвез, Апарвез, «Жеңген») — I Хосров Ануширвандын небереси жана III Ормизддин
баласынын башкаруусунда жеткен, жана ага азыркы Ирандын, Ирактын, Азербайжандын,
Армениянын, Афганистандын жерлери, азыркы Түркиянын чыгыш бөлүгү жана азыркы
Индиянын, Сириянын, Пакистандын бөлүктөрү кирген; сасанийлердин мамлекетинин
аймагы аз-аздап Кавказ, Борбордук Азияны, Араб жарымаралы, Египтти, азыркы
Иорданиянын, Израилдин жана Палестинанын жерлерин камтып, Сасанийлик Иранды
дээрлик Ахеменийлердин дөөлөтүнчөлүк чекке (кыска убактылуу болсо да) жеткирген.

VII кылымдын ортосунда Сасанийлердин империясы Араб халифалыгы тарабынын
талкаланган жана жуткурулган.



https://ky.wikipedia.org/wiki/%D0%A1%D0%B0%D1%80%D1%8B%D0%BC%D1%81%D0%B0%D0%BA

Сарымсак — эки жылдык чөп өсүмдүгү; уруунун түрү Пияз түптүүлөр (Alliaceae).
Сульфид - органикалык кошулмалардын негизинде кескин жыты жана ачуу даамы менен
дүйнө жүзүндөгү көпчүлүк элдердин жактырып жээген жашылчасы болуп саналат.
Вируска каршы туруктуулугу үчүн медицинада кеңири колдонулуп келүүдө.
Сарымсактын майда баштарын үрөн катары жана тамак-ашты даамдуу кылуу максатында
(чийки жана бышырылган түрүндө) колдонушат. Жалбырактары, сызыгы жана гүл
төшөнчөсү жээгиликтүү, көбүнчө жаш өсүмдүктөрдүкүн пайдаланышат. Сарымсактын
тамыры жана башынын жука чел кабыгы гана колдонулбайт. Калган баардык органдары
дарылык касиенке ээ.

Сарымсактын мекени болуп Түштүк-Батыш Азия болуп саналат. Ал жакта неолит
заманынан бери өсүп келүүдө. Сарымсак жапайы түрүндө бул чөлкөмдүн баардык
жеринде кеңири өсөт.



https://ky.wikipedia.org/wiki/%D0%A1%D0%B0%D1%80%D1%8B%D0%B1%D0%B0%D0%B3%D1%8B%D1%88,_%D1%83%D1%80%D1%83%D1%83

Сарыбагыш – оң канатка кирген ири кыргыз уруулардын бири. Алгач XV кылымдын аягы
– XVI кылымдын баш ченинде жазылган Сейф-Ад-дин Аксикентинин "Мажму ат-таварих"
деген эмгегинде эскерилет. Кыргыз элинин этностук түзүлүшүн изилдеген
изилдөөчүлөр сарыбагыш уруусунун жаралышын "багыш" тотемдик түшүнүгү аркылуу
кыргыздардын орто кылымдагы мекени – Түштүк Сибирь менен байланыштырат. Этнограф
С.М. Абрамзон кыргыз элинин өзөгүн түзгөн байыркы уруулардын бири катары карап,
кийинки учурдагы өзгөчө ордун кошо белгилеген. Анын пикиринде «кыргыз элинин оң
канатын түзгөн уруулардын ичинен сарыбагыш (сары багыш) уруусу көрүнүктүү орун
ээлеп, ага уруунун көп сандуу болушу эмес, ал уруу башчыларынын башка урууларга
тийгизген саясий таасири жана бул уруунун этногенетикалык процессте ойногон ролу
менен аныкталып келген». Санжыра уламыштарында кыргыздардын түпкү атасы Долон
бийдин заманындагы кыргыздар чоңбагыш, сарыбагыш же үч багыш деген уруулардан
турганы айтылып, анда "багыш" аталган уруулардын генетикалык биримдиги жана алар
байыркы уруулар болгон деген пикирди тастыктайт. Санжыра боюнча Тагай бийдин
Кылжыр (сарыбагыш) деген уулунан Орозбакты, Дөөлөс (Дөөлөсбакты) деген эки бала
болуп, Орозбактыдан бугу уруусу тарайт. Дөөлөс бийдин тукуму марыбагыш аталып,
Токо, Жантай, Манап жана Элчибек (Таздар) деген төрт уулунун тукуму бул уруунун
төрт бутагын түзсө, асыранды баласынан чертике (чертки) уругу тараган. Чертике
«карамоюн», «сарыкалпак», «сазай», Токонун тукуму жалпы «жети урук» аталып, ич
ара «абыла», «сабыр», «чагалдак», «өзүк», «молой», «чечей», «каракурсак» деген
уруктарга бөлүнөт. Жантайдан жалгыз Сары болуп, андан Бөрүчек, андан Атабай,
Аюуке, Күзөкө, Илеке деген төрт уул. Атабайдан Кубат, Белек, Акчабуу, Мендеке,
Таштокум; Аюукеден «аюуке» бутактары тарап, Күзөкөдөн Калматай, Акий. Калматай
балдары «бай жантай» деп аталып калган. Акийден Эшиге, Досон, Ниязбек, Дайырбек,
Тыныбек, Оболбек – алты уул. Тыныбек менен Дайырбектин балдары кыргыз-калмак
согуштарында колго түшүп кетип, көп мезгилден кийин кайтып келип, ушул себептен
Дайырбектин Ыбыке, Инжим, Жакам, Сенкитай, Мадыкан деген беш уулу «беш калмакы»,
Тыныбектен Ажыгул, анын Итике деген жалгыз баласынын тукуму жөн эле «калмакы»
деген лакап ат менен аталып калган. «токтоку» деген урук «жантайларга» тыштан
кошулган урук деп эсептелет. Бөрүчектин тондуу уулу Илекени, андан Алымсейит,
андан Аккозу, Үлүмжү, Рай, Асан, Солто. Жантай уругу сарыбагыштардын ичинен
ириси болуп саналат. Дөөлөстүн үчүнчү баласы Элчибектен Атамат, Жунус, Алыбек.
Булардын тукуму «таздар» деп аталат. Атаматтан Беке, Чапча, Сарыкалпак. Бекеден
«эшмурат уулу», Чапчадан «кипан», «эшмат», «өмүр», «косом» уруулары; Сарыкалпак
– «сарыкалпак» деп аталат. Жунустан Такабай, Түгөл. Такабайдан тукум жок,
Түгөлдүн балдары «карабөкө», «ырайымбек», «дайырбек», «шайбек» деп бөлүнөт
Алыбектен Жолчоро, анын тукуму «моюнчу» деген атакта калган. Кыргыз журт
башчылары үчүн үлгү, эталон болуп калган Манап бийдин тукуму сарыбагыштар
уруусундагы эң чоң бутак болуп, андан Сүтөй, Жарбаң – эки уул. Жарбаңдын тукуму
«жарбаң уругу» деп айтылат. Сүтөй бийден Сарысейит, Эшим, Тугур. Эшимдин тукуму
«эшим», Тугурдуку «чоң чарык» аталат. Сарысейит бийден Үчүкө, Түлкү, Эрдене,
Кудаян – төрт уул. Үчүкө убагында кыргыз элине башчы болуп туруп, иниси Түлкү
баатыр экөө Жаңыл мырза колдуу болуп өлгөн. Үчүкөдөн кийин кыргызга Кудаян хан
болгон. Үчүкөдөн Маматкул, Дөөлөт, Кудайберди. Түлкүдөн жалгыз Тынай. Эрденеден
тукум жок. Кудаян тукуму «тоголок» деп аталат. Кудаяндан кийин кыргызды Маматкул
бий бийлеп, жерин калмактан кыргыз бошотууда чоң роль ойногон. Андан Болот,
Темир, Андагул, Көккөз, Берик. Дөөлөттөн Надырбек, Бай, Кара Мурат, Аалы –
жалпысынан «надырбек» уругу деп аталат. Карамураттан «ныяз», Аалыдан «аккулак»
уулдары, Надырбектен Мусулман, Сыдык эки уул. Мусулмандан «седет», «кубат»,
«абыке» уулдары, Сыдыктан «алике», «түнтөй», «түнкатар», Байдан «Бердике»,
«Бердиш», «Медет», «Ныгай», «Шыгай»,«Бай уулу». Кудайбердиден тукум жок.
Тынайдын биринчи аялынан Сатыбалды, Атаке баатыр, экинчи аялынан Сокур,
Бекмурат, Арзыгул, Ырыскул – алты уул. Сатыбалды балдары Жообасар, Кубат, Айа,
Алмакүчүк, Караүсөн, Чөмөй, Шайбек уулдарына бөлүнөт. Атакенин Абылай, Солтоной,
Карабек, Таштанбек Байшүкүр, Жанкиши, Сартай жана Мырзабек (Мырзабек энеден)
деген уулдары болгон. Бозокор деген бакма баласынын тукуму «жумаш уулу» деп
аталат. Тынайдын экинчи аялынын балдары жалпы «сокур уулу» болуп, булар
жалпысынан «тынай» деген атакта калган. Тынай тукумунан атактуусу Атаке баатыр,
анын тукумунан Таштанбек, Жантай, Шабдан сыяктуу белгилүү инсандар чыккан.
Маматкулдун Андагул, Көккөз, Берик уулдарынын тукуму «кырк уруу» деп аталат.
Маматкулдун ордун уулу Болот ээлеген. Болот бийдин биринчи аялынан Аким,
Айдарке, Татыкөтөн, Дайырбек, Мураке деген беш бала болуп, алар «беш күрөң» деп
аталып калган. Экинчи аялы Таалаке энеден Кожомшүкүр, Эсенкул. Кожомшүкүрдүн
тукуму «салыбек», Эсенкул балдары көптөгөн уулга тарайт. Болот бийдин үчүнчү
аялынан Көчмурат, анын тукуму «көчмурат» деген ат менен белгилүү. Болот бийдин
балдарынын ичинен атактуусу Эсенкул баатыр болуп, учурунда бүткүл түндүк кыргыз
урууларын башкарып тургандыктан, аны «чоң бий» деп аташкан. Эсенкулдун жети
аялынан жыйырма бир уул болуп, Каз байбичеден Асанбай, Үсөнбай, Найман үч уул
(«чала манаптар» деп аталат), Анар энеден Ныязбек, Кубат, Куттуксейит,
Абдыраман, Карасарт, Шоорук алты уул, Каракыз энеден Базаркул, Назар эки
уул,(Базаркул, Назардан тарагандар Отонтой уруусу аталып кочкордо турушат)
төртүнчү аялдан Айтбай, Керим, Жапар, Саткын төрт уул, бешинчи аялдан Кудаяр,
Сукан, Жайчы үч уул, алтынчы аяллынан Бекмурат, Шаамурат эки уул, жетинчи казак
аялдан Тойчу жалгыз болуп, бардыгы жыйырма бир. Мындан башка Эсенкул баатырдын
жети бакма баласы болуп, алар «жети кул» деп аталат. Анын атагы менен бүткүл
Болот тукуму – «Эсенкул эли» деген атак алган. Ниязбек уулдары «Ниязбектин сегиз
бек» аталып, атактуу инсандардан болгон. Ныязбектин уулу Ормон 1842-ж. кыргызга
хан шайланган. Маматкулдун Темир деген уулунан Кулуке, Боогачы, Черикчи, Назар –
төрт уул. Кулукеден «аккөз», Боогачыдан «боогачы уулу», Назардан «назар уулу»
тарайт. Черикчиден Борколдой, Жаныбек, Абайылда, Жамангара, Мама, Караменде,
Бекбото, Адылбек, Дайырбек, Карабай, Манапбай, Кенжетай деген он эки уул болуп,
Борколдойдон «борколдой», Жаныбектен «жаныбек», Жамангарадан «жамангара»,
Мамадан «мама», Карамендеден «караменде», Бекботодон «бекбото уулдары» жана
Карабай, Манапбайдын тукуму «казактар» деп аталып, жалпысынан «жети ата» деген
атакта калган. Черикчи балдарынын ичинен атактуусу Абайылда баатыр болуп, үч
аялынан он эки уул көрүп, Төрөгелди, Шербото, Нарбото, Шадыкан деген балдары
атактуу баатырлардан болгон. Булардан тышкары Сарыбагыштын ичинде бир катар
киринди уруктар турат. XVIIIкылымдын 2-жарымынан Сарыбагыш урууларына батышы
Ысык-Ата суусу – чыгышы Ысык-Көлдүн Күрмөнтү суусуна чейин, түндүк тарабынан
азыркы Казакстанга караган Челек, Кеген, Үч-Алматы сууларынан – түштүктө Нарын
дарыясына чейинки жерлер кирген. 1882-ж. орус өкмөтү менен Кытай мамлекети
түзгөн Петербург келишимине ылайык Ысык-Көлдөгү «эсенкул эли», Кочкор, Нарын
тарапка көчүрүлгөн. Азыркы убакта да Сарыбагыштар Чүй облусунун Чүй, Кемин жана
Нарын облусунун Кочкор, Нарын, Ат-Башы, Ак-Талаа районндорунда турат. Мындан
тышкары Чүй облусундагы Кант, Ак-Суу, Панфилов районунун кээ бир айылы, Ысык-Көл
облусунун Сары-Камыш, Чоң-Сары-Ой, Көк-Мойнок айылы, Таластын Козучак, Калба,
Бала-Саруу айылы жана Кетмен-Төбөнүн айрым айылдарынан кездешет.



https://ky.wikipedia.org/wiki/%D0%A1%D0%B0%D0%BA%D1%82%D0%B0%D1%80

Кыргызстандын жана ага чектеш аймактардын б. з. ч. III к. чейинки негизги калкы
сактардын чыгыш бутагы болгон.

Дарий I отурган байыркы Ирандын борбору Персополдун жанындагы Накш-и Рустем
(Үрүстөмдүн оймо-чиймеси») капчыгайындагы бейит бетиндеги жазууда сактардын үч
башка түрү эскерилген.

Хаумаварга сактары болсо Памир-Алайдан Индиянын түндүк-батышына чейин жердеген
деген пикир бар. Аларды Иранга Кир II деген падыша б. з. ч. 545—539-жж.
аралыгында каратканы маалым (б. з. ч. 530-ж. өлгөн). Тиграхуада сактарынын
Түндүк Кыргызстан, Жети-Суу аймактарында жашаган урууларынын мекенине ирандык
аскерлер караандаган да эмес.

Б. з. ч. I миң жылдыкта жашаган сактар да Орто Азияда жана Чыгыш Түркстандын ага
чектеш бөлүктөрүнө көчүп-конуп жүргөн. Алардын түштүк жана батыш бөлүгү
арийлердин түздөн-түз урпактары катары бааланат. Демек, сактар жалаң
инди-ирандык тилдерде жана диалектилерде сүйлөгөн деп бүтүм чыгарууга болот.

Маселен, байыркы бир кылымда жашаган калк европеоид расасына таандык болсо, ошол
эле жерди жердеген бир нече кылымдан кийинки калктын сөөктөрү монголоид расасына
тиешелүү болуп чыкса, демек, бул аймакта мурдагы расага таандык калк сүрүлүп,
жаңы келген расага таандык элдер жашап калгандыгы тууралу бүтүм кылууга болот.
Албетте, калктардын расалык жактан өзгөрүшү журт которуп кетүү менен гана
чечилбейт. Адам баласынын узак замандык тарыхында расалар аралык байланыштар, өз
ара жуурулушуулар тынымсыз болуп турган. Бүгүнкү Борбордук Азияда бир эле учурда
европеоид жана монголоид белгилери менен бири-биринен айырмаланган, бирок тектеш
түрк тилдеринде сүйлөгөн калктар жашайт (түркмөндөр менен кыргыздарды
салыштырууга болот). Ири антрополог окумуштуулардын акыркы жыйынтыгы сактардын
тарыхын чечмелөөгө жардам бере алат. Монголоид тибиндеги адамдардын жүзү
жайпагыраак келери маалым. Б. з. ч. VIII—III кк. Орто Азиядагы калктын басымдуу
бөлүгү европеоид жүзү менен айырмаланган. Алар көбүнчө отурукташкан дыйканчылык
турмушта жашашкан.

Ал эми негизинен көчмөн мал чарбачылыгы үчүн ылайыктуу Арал боюнда, Алай жана
Теңир-Тоо аймагында, Зарафшан дарыясынын өрөөнүндө жашаган уруулар б. з. ч.
VIII—III кк. калтырган мүрзөлөрдө изилденген сөөктөр жайпак бети — монголоид
белгилери менен айырмаланган.



https://ky.wikipedia.org/wiki/%D0%A1%D0%B0%D0%B0%D0%BB%D0%B0%D0%B5%D0%B2_%D0%96%D0%B5%D0%B4%D0%B8%D0%B3%D0%B5%D1%80_%D0%98%D0%B1%D1%80%D0%B0%D0%B8%D0%BC%D0%BE%D0%B2%D0%B8%D1%87_(%D0%96%D0%B5%D0%B4%D0%B8%D0%B3%D0%B5%D1%80_%D0%A1%D0%B0%D0%B0%D0%BB%D0%B0%D0%B9)

Жедигер Саалаев Ат-Башы районундагы Ак-Муз айылында 1961-жылы 27-мартта туулган.
КМУнун филология факультетинин журналистика бөлүмүн, аспирантуранын сырттан окуу
бөлүмүн жана КМУУнун бажылык жана юридикалык кадрларын даярдоо боюнча
факультетин бүтүргөн. «Советтик Кыргызстан» гезитинде кабарчы, Кыргызстандын
Театралдык ишмерлер союзунун драматургия бөлүмүнүн башчысы, КМУУнун журналистика
кафедрасынын башчысы, Кыргыз телеберүүсүнүн «Атажурт» жана «Манас» чыгармачыл
өндүрүштүк би-рикмелеринде продюсер–башкы редактор, Кыргызстан Журналисттер
союзунун төрагасынын орунбасары, КМУУнун укук факультетинде окутуучу, “Кыргыз
туусу» гезитинин башкы редактору болуп иштеп келген. Кыргыз Мамлекеттик юридика
академиясынын доценти. Юридика илимдеринин кандидаты (2007). Публицистикага жана
поэзияга мектепте окуп жүргөн мезгилинен эле кызыгып чыгармалары райондук,
облустук жана республикалык басылмаларда үзбөй жарыяланып келген. Биринчи ырлар
жыйнагы «Жөрөлгө» деген ат менен 1987-жылы жарык көргөн. «Мээр жана Мөөр»,
«Бешик той» аттуу пьесалары Кыргызстандын профессионалдык театрларынын
сахналарында коюлган. 1990-жылдан Кыргызстандын Жазуучулар, 1979-жылдан
Журналисттер жана 1987-жылдан Театр ишмерлер союздарынын мүчөсү. 1991-жылы
адабият тармагында Кыргызстан Ленин комсомолу сыйлыгына татыктуу болгон.

Башат: Ырлар жана поэма (коллективдүү жыйнакта). – Ф.: Адабият, 1990. 109–157-б.



https://ky.wikipedia.org/wiki/%D0%A0%D0%B8%D0%BE-%D0%B4%D0%B5-%D0%96%D0%B0%D0%BD%D0%B5%D0%B9%D1%80%D0%BE

Рио-де-Жанейро – Бразилиянын түштүк-чыгышындагы шаар, Рио-де-Жанейро штатынын
административдик борбору. Калкы 6,3 млн (2010; агломерациясы менен 12,1 млн). Эл
аралык аэропорту бар. Гуанабара бухтасынын жээгиндеги порттон жылына 20 млн т
жүк ташылат. Өлкөнүн банк-финансы, соода, илимий, маданий башкы борбору. Шаарда
улуттук жана эл аралык компаниялардын (негизинен фармацевтика, нефть) кеңселери
жайгашкан. Бразилиядагы компьютер ж. б. программаларды түзүүчү жай.
Агломерациясында тамак-аш, химиялык, нефть-химиялык, фармацевтика, текстиль,
эмерек, металлургия, кеме куруу өнөр-жай ишканалары жайгашкан. Туризмдин ири
борбору.



https://ky.wikipedia.org/wiki/%D0%9F%D1%91%D1%82%D1%80_I

Улуу Пётр I (Пётр Алексе́евич Рома́нов; 30 май (9 июнь) 1672-жылы — 28 январь
(8 февраль) 1725-жылы) — Рамоновтор династиясынан чыккан Бүткүл Русьтун акыркы
падышасы ( 1682-жылдан) жана биринчи Бүткүл Орусия Императору (1721-жылдан).

1682-жылы 10 жашар Пётр падыша жарыяланган. Бирок 1689-жылы гана бийликти өзү
башкара баштайт. Жаш кезинен илимге жана чет өлкөлүктөрдүн жашоосуна кызыгуусу
болгон.

Пётр орус падышаларнын ичинен биринчи болуп (1697—1698-жылдары) узак убакытка
Батыш Европага саякаттайт. 1698-жылы Пётр Европадан кайтып келип, Орусияда чоң
ийгиликтүү реформаларды жүргүзөт. Пётрдун негизги жетишкендиктеринин бири XVI
кылымда коюлган негизги маселени: Улуу түндүк согушту жеңип Орусиянын аймагын
Прибалтика региондоруна чейин кеңейткени болгон. Улуу түндүк согушту жеңип
алуусу менен Пётр 1721-жылы Бүткүл Орусия императору наамын тагынууга
мүмкүнчүлүк алган.

XVIII кылымдын аягынан азыркы күнгө чейин Пётр Iдин личностунун жана анын
Орусиянын тарыхындагы ролуна тарыхый илимде жана коомдо терс баа берилип келет.
Орусиянын расмий историографиясында Пётрду XVIII кылымда Орусиянын өнүгүү жолун
таңдаган, чыгаан мамлекеттик ишмер катары көрсөтүлөт. Бирок Н. М. Карамзин жана
башка көптөгөн тарыхчылар критикага алышкан.

Пётр 1672 жылы 31 майга караган түнү (9 июнь) төрөлгөн. Пётр төрөлгөн жери
туралуу так маалыматтар жок. Кээ бир тарыхчылар Пётр Кремлдин Түрмө сарайында
(Тюремный дворец) төрөлгөн деп айтышкан, ал эми элдин байыркы аңгемелери боюнча
Пётрдун төрөлгөн жери катары Коломенск айылы, ошондой эле Измайлово болуп
эсептелет..

Падыша атасы Алексей Михайловичтин көптөгөн балдары болгон. Пётр I 14-чү баласы,
бирок экинчи аялы, царица Наталья Нарышкинадан биринчиси болгон. 29 июньда ыйык
апостолдор Петр менен Павл күнүндө царевич Чудовом монастырында (башка
маалыматтарда Дербицидеги Григорий Неокесарийский храмында) протопоп Андрей
Савинов чокундуруп, Пётр деп жарыялаган. «Пётр» аталышынын себеби белгисиз.
Балким байкеси Фёдордун аты менен эвфониялуу болуш үчүн коюлгандыр, анткени ал
Фёдор менен бир күндө төрөлгөн. Пётр аты Романовторда да, Нарышкиндерде да
кездешкен эмес. Бул ат менен белгилүү акыркы адам Москва династиясы
Рюриковичтердин 1428 жылы каза болгон Пётр Дмитриевич алып жүргөн.

Энеси менен бир жыл гана жашап, анан бала багуучу аялдарга берилген. 1676-жылы
Пётр 4 жашында падыша Алексей Михайлович каза болот. Пётрду камкордукка анын
аталаш байкеси, чокундуруп ат койгон атасы жана жаңы падыша Фёдор Алексеевич
алат. Пётр аз сабаттуу болгондугунан өмүрүнүн аягына чейин каталар менен жазып
өткөн. Буга себеб москва патриархы Иоаким «латиндештирүү» жана башка өлкөнүн
тассирлери менен күрөшүү максатында, Пётрдун байкелерин окуткан Симеон
Полоцкийдин окуучуларын окуудан четтетип, Пётрдун сабаттуулугу менен аз сабаттуу
дьяктар Н. М. Зотов жана А. Нестеров алектенишсин деген. Бул гана эмес, Пётр
университеттин же мектептин бүтүрүүчүлөрүнөн да сабак ала алган эмес, анткени ал
кезде Орусия падышалыгында университет же мектеп жок болчу. Дьяктар Пётрду
грамотага 1676-1680 жылдары окутушкан. Бирок аз билимдүүлүгүн Пётр убакыттын
өтүшү менен практикада жүрүп толуктап алган.

Падыша Алесей Михайловичтин каза болушу жана улуу баласы Фёдордун (падыша аялы
Мария Ильичнадан, кыз кезиндеги фамилиясы Милославская) бийликке келиши, падыша
аялы Наталья Кириловнанын жана анын туугандары Нарышкиндердин экинчи планга
чыгышынын себеби болгон. Наталья Москва шаарына жакын жайгашкан Преображенск
айылына көчүүгө мажбур болгон.

1682 жылы 27 апрельде (7 майда) 6 жыл башкарган оорулуу падыша Фёдор Алексеевич
каза болот. Такка ким отурары: салтка жараша оорукчан Иванбы же кичинекей Пётрбу
деген суроо жаралат. Патриарх Иоакимдин макулдугу менен Нарышкиндер жана алардын
жактоочулары 1682 жылы 27 апрельде (7 майда) Пётрду такка отургузушат.
Чындыгында бийликке Нарышкиндер жана сүргүндөн кайтарылган «улуу камкорчу»
Артамон Матвеев келген. Оорунун айынан падышалыкты башкара албагандыгынан, Иван
Алексеевичтин жактоочулары талапкерини колдой алышкан эмес. Бийликке келгендер,
падыша асасын (скипетр) өлүм алдында турган падыша Фёдор Алексеевич иниси Пётрго
өзү тапшыргандыгын айтып чыгышкан. Бул окуяга далил бере алышкан эмес.

Царевич Иван жана царевна Софьянын энелеш туугандары Милославскийлер, Пётрдун
бийликке келиши менен алардын кызыкчылыктары тебелеңди деп ойлошкон. Москвада 20
миңден ашык болгон стрелецтер көптөн бери наразычылыгын айтып келишкен. Балким
Милославскийлердин азгыруусу менен 1682-жылы 15 (25 майда) «Нарышкиндер царевич
Иванды бууп өлтүрдү» деген кыйкырыктар менен Кремлге барышат. Козголоңчуларды
тынчтантуу үчүн Наталья Нарышкина, патриарх жана боярлар Петрду байкеси менен
стрелецтерге алып чыгышат. Бирок козголоң токтогон жок. Бир нече саат ичинде
стрелецтер Артамон Матвеев жана Михаил Долгорукийди, ананыраак царица Натальнын
башка жактоочуларын жана Нарышкинанын эки байкесин өлтүрүшкөн.

26-майда стрелецк полкунан таңдалгандар падыша сарайга келип, Иванды биринчи, ал
эми Пётрду экинчи падыша болуусун талап кылышкан. Козголоңдун кайталануусунан
корккон боярлар макул болушат. Ошол заматта патриарх Иоаким Успенск соборунда
эки падышанын дең-соолугун тилеп ырым-жырым өткөзөт. Ал эми 25-июньда аларды
падышалыкка отургузат.

29-майда стрелецтер, падышалар кичинекей болгондуктан царевна Софья Алексеевна
бийликти өзүнө алышына талап кылышкан. Царица Наталья Алексеевна Кирилловна
экинчи падыша, баласы Пётр менен падыша сарайдан Преображенск айылына чыгып
кетүүгө мажбур болушкан.



https://ky.wikipedia.org/wiki/%D0%9F%D1%83%D1%8D%D1%80%D1%82%D0%BE-%D0%A0%D0%B8%D0%BA%D0%BE

Пуэрто-Рико, Пуэрто-Рико Шериктештиги [испанча Estado Libre Asociado de Puerto
Riko («Бай порт»), англ. Commonwealth of Puerto Riko] – АКШнын Вест-Индиядагы
ээлиги. Пуэрто-Рико аралын жана ага жакын жайгашкан чакан аралдарды ээлейт.
Аянты 9,0 миң км2. Калкы 4,0 млн (2010); калкынын көбүн пуэрторикалыктар (80,5%)
түзөт. Ошондой эле негр мулаттар, индейлер ж. б. улут өкүлдөрү жашайт. орточо
жыштыгы 1 км2 жерге 409 киши. Шаар калкы 71%. Расмий тили – испан жана англис
тилдери. Негизинен католик динин тутат. Мусулмандар да бар.
Административдик-борбору – Сан-Хуан шаары (калкы 2,0 млн).
Административдик-аймактык жактан 78 муниципалитетке бөлүнөт. Аткаруу бийлигин
шайланган губернатор аткарат. Мыйзам чыгаруучу органы – мыйзам чыгаруу чогулушу.
Жогорку бийлик – АКШ конгресси. Арал өзүн-өзү башкаруу укугуна ээ. Аралды
батыштан чыгышка чейин созулуп жаткан Кордильера-Сентраль кырка тоосу ээлейт. Эң
бийик жери – Пунта чокусу (1338 м). Пуэрто-Рико аралынан жана көптөгөн майда
аралдардан, рифтерден турат. Климаты деңиздик, тропиктик пассаттык. Айлык орточо
температурасы 24°Сден 28°Сге чейин. Жылдык жаан-чачыны 800–2500 мм. Дайыма жашыл
жана аралаш токой, түштүгүндө жана батышында кургактыкка чыдамдуу бадалдар,
сейрек токой өсөт. Лукильо резерваты бар. Аралда 200дөн ашык үңкүрлөр кездешет.
Спелеологдор үчүн дүйнөдөгү өтө ыңгайлуу жай. Мындагы Камай дарыясы – жер
астындагы дүйнөдөгү эң узун дарыя. Аралдан 120 км батыштагы Пуэрто-Рико кобулу
(узундугу 1754 км, туурасы 97 км, эң терең жери 8380 м) – Атлантика океанындагы
эң чоң оёң. Фаунасында эндемик куштардын 16, жерде-сууда жашоочулардын 39 түрү
(анын ичинде «коки» бакасы; узундугу 5 см) мекендейт. Флорасы өтө ар түрдүү.
Вак-дарактын 225, папоротниктердин 100, орхидеялардын 50дөй түрү өсөт. Аралдагы
Эль-Юнке биосфера коругу БУУнун көзөмөлүнө алынган. Байыртадан эле Пуэрто-Рикону
индейлер мекендешкен. 15-кылымда испаниялык конкистадорлор басып алышкан.
Колониячылар жергиликтүү калктын көп бөлүгүн жок кылган. 16-кылымда Африкадан
кул-негрлерди алып келишкен. 1898-жылы болгон Испания – Америка согушунда арал
АКШнын ээлигине өткөн. Пуэрто-Рико 1952-жылдан АКШга «эркин кошулган өлкө» деген
статуска (өзүн-өзү башкаруу укугуна) ээ. Өлкөнүн экономикасынын негизин кайра
иштетүүчү өнөр жай жана айыл чарба (негизинен экспорттук багытта) түзөт. Ички
дүң продукциясында өнөр жайдын үлүшү 39%, айыл чарбасыныкы 1%ти түзөт.
Радиоэлектроника, нефть ажыратуу, нефть-химиялык, фармацевтика, химиялык, жеңил,
тамак-аш–татымал өнөр жай ишканалары иштейт. Бал камыш, кофе, банан, ананас
өстүрүлөт. Бодо мал, чочко асыралат. Үй канаттуулары багылат. Автомобиль жолунун
узундугу 9,3 миң км. Башкы деңиз порттору – Сан-Хуан, Маягуэс, Понсе. Негизинен
химия, радиоэлектроника өнөр жайынын продукцияларын жана азык-түлүк экспорттойт.
Билим берүүсү 4 баскычта (башталгыч, орто жана жогору) жүргүзүлөт.
Университеттер (анын ичинде менчик, католик ж. б.), китепкана, сүрөт галереясы,
музей бар. Негизги соода шериги – АКШ. Чет элдик туризм өнүккөн. Акча бирдиги –
АКШ доллары.



https://ky.wikipedia.org/wiki/%D0%9F%D0%BB%D0%B0%D0%BD%D0%B5%D1%82%D0%B0

Планета (грек. πλανήτης — «саякатычы») – өзү жарык чыгарбай Күндүн нурунун
чагылышынан жаркырап көрүнүп, анын айланасында кыймылдоочу чоң асман телосу.

Азыркы кезде Күн системасында 9 планета белгилүү: Меркурий, Чолпон, Жер, Марс,
Юпитер, Сатурн, Уран, Нептун, Плутон. Мындан башка бир нече миң кичине
планеталар бар. Планеталар Күндүн түрдүү аралыкта жайгашып, анын айланасында
эллипс орбитасы бонча кыймылдашат. Күнгө эң жакыны Меркурий, эң алысы Плутон.
Алар негизинен Марс жана Юпитердин орбиталарынын ортосунда кыймылдашат.
планеталар жылдыздар арасындагы кыймылдарынын өзгөчөлүктөрү бонча жогорку
планеталар жана төмөнкү планеталарга бөлүнөт. Ал эми физ. чоңдуктары бонча Жер
тобундагы планеталарга (Меркурий, Чолпон, Жер, Марс) жана зор планеталарга
(Юпитер, Сатурн, Уран, Нептун) айырмаланат. Бул эки топтун ар бирине кирген
планеталардын орточо тыгыздыгы, өлчөмү, химиялык курамы бонча бири бирине өтө
жакын, бирок бир топ экинчисинен жогорудагы чоңдуктар бонча кескин айырмаланат.
Плутон эки топтун бирине да кирбейт. Ал химиялык курамы бонча экинчи топко, ал
эми өлчөмү бонча 1-топко жакын.

Планета аралык чөйрө – күн системасындагы планеталардын ортосундагы мейкиндикти
толтурган заттар. Мындай заттар Күндүн айланасында кыймылдоочу өлчөмдөрү түрдүү
чоңдуктагы катуу нерселерден, бөлүкчөлөрдөн жана Күндүн учуп чыккан электр
заряддуу элементардык бөлүкчөлөрдөн (иондор жана электрондордон) турат. Катуу
нерселердин жана бөлүкчөлөрдүн өлчөмү жүздөгөн метрден микронго чейинки чоңдукта
болот. Планета аралык чөйрөнүн курамына кирүүчү зат кичине планеталар кагылышып
быркырагандан пайда болот. Планета аралык чөйрөнүн түзүүчү катуу бөлүгү
метеордук зат, анткени катуу бөлүкчөлөр Жер атмосферасына киргенде метеорду
пайда кылат. Атмосферера жана Жердин магнит талаасы Жердин бетин Планета аралык
чөйрөнүн таасиринен сактап турат.

Планеталардын Күн менен биригүүсү – планеталардын эклиптика узундугу Күндүн
узактыгы менен дал келген жана Жердеги байкоочуга планета Күндүн алдында же анын
артында жайгашкан учурдагы абалы.

Планеталардын түз кыймылы - планеталардын батыштан чыгышты көздөй көрүнүүчү
кыймылы.

Планетанын аракеттенүү сферасы – борбордук тело катары Күн эмес планета (же Ай)
болгон планета айланасындагы мейкиндик. Бул учурда эсептөө жөнөкөйлөнөт, анткени
сферада Күндүн телону тартуу күчү планетанын тартуу күчүнөн аз. Сферанын ичинде
жана андан тышкаркы чекте учурулган телого Күн, планеталар ж.б. телолордун
тартуу күчтөрү аракет этет.

Планетанын перигелий аркылуу мөөнөтү – асман телосунун убакыттын белгилүү
учурунда орбитадагы абалын аныктоочу чоңдуктардын (параметрлердин) бири.
Кеплердин законунун жардамы менен аныкталат.

Астрономия. Энциклопедиялык окуу куралы, 2004, Бишкек Башкы рекдактор: Ү.
Асанов. Жооптуу рекдактор: Э. Мамбетакунов



https://ky.wikipedia.org/wiki/%D0%9F%D0%B5%D1%80%D1%81_%D0%B1%D1%83%D0%BB%D1%83%D2%A3%D1%83

Перс булуңу - Инди океанында, Түштүк-Батыш Азиянын жээктеринде. Араб жарым аралы
менен бөлүнүп турат. Чыгышында Ормуз кысыгы жана Оман булуңу аркылуу Араб деңизи
менен туташат. Гидрологиялык, гидрохимиялык ж. б. касиеттери боюнча Перс булуңу
деңиз болуп да саналат. Аянты 240 миң км2. Узундугу 926 км, туурасы 180–320 км,
эн терең жери 115 м. Жээктеринде аралдар көп (Бахрейн ж. б.), түштүк бөлүгүндө
коралл (шуру) рифтери бар. Шатт-эль-Араб дарыясы куят. Балык кармалат. Бермет
чогултулат. Булуңдун түбүндө жана ага жакын жайгашкан аймактарда нефтинин ири
кени (Перс булуңу нефть-газ бассейни) жаткандыктан, стратегиялык мааниси чон.
Маанилүү порттору: Фао, Басра (Ирак), Абадан, Бендер-Шахпур (Иран), Эль-Кувейт
(Кувейт), Манама (Бахрейн), Умм-Саид (Катар).



https://ky.wikipedia.org/wiki/%D0%9F%D0%B0%D1%82%D1%80%D0%B8%D1%81_%D0%9B%D1%83%D0%BC%D1%83%D0%BC%D0%B1%D0%B0

Лумумба Патрис Эмери (2. 7. 1925, Касан провинциясы, Оналуа – 17. 1. 1961,
Катанга провинциясы) – конголук саясий жана коомдук ишмер. Конго Республикасынын
улуттук баатыры (1966). Лумумба акын катары да белгилүү. Католик миссионерлер
мектебин, Антверпен университетинин юридикалык факультетин бүткөн. 1950-жылдан
саясатка катыша баштаган. Көз карандысыздык үчүн күрөшкөн Конго улуттук кыймылы
партиясынын негиздөөчүсү жана жетекчиси (1958). Бельгиялык Конгого көз
карандысыздык берүүнү чечкен Брюсселдеги (1960, янв.– февр.) «Тегерек стол»
конференциясына катышкан. 1960-ж. июндан Конго Демократиялык Республиканын
1-премьер-министри болуп иштеген. Нечен ирет куугунтукка алынган. 1960-ж.
сентябрда Конго кризисинин жүрүшүндө камакка алынып, Катангада (азыркы Шааба)
мыкаачылык менен өлтүрүлгөн. 2002-ж. акталып, өкмөт Лумумбанын өлтүрүлгөндүгүнө
байланыштуу анын үй-бүлөсүнөн жана конго элинен расмий түрдө кечирим сураган.
1961–92-ж. Москвадагы Эл достугу университети Лумумбанын ысымы менен аталган.



https://ky.wikipedia.org/wiki/%D0%9F%D0%B0%D1%82%D0%BE%D0%BB%D0%BE%D0%B3%D0%B8%D1%8F

Патология — теориялык жана клиникалык медицинанын патологиялык процесстерди жана
абалдарды, айрым оорунун себептерин, өөрчүү закон ченемин, өтүшүн изилдөөчү
бөлүгү.

Ал патологиялык анатомия жана патологиялык физиология болуп бөлүнөт.
Патологиялык анатомия түрдүү оорудан орган жана ткандардын түзүлүшүндө болуучу
өзгөрүүлөрдү изилдейт. Мында оорулуудан хирургиялык операция убагында алынып
ташталган орган, ткань, ошондой эле өлүктү (сөөктү) союп көрүп изилдөө объектиси
болуп эсептелет.

Патологиялык физиология организмде патологиялык процесстердин өөрчүү мыйзам
ченемин, функциялык бузулушун, өтүшүн жана организмдин коргонуу жана ыңгайлануу
реакциясын көбүнчө жаныбарларга эксперимент жасап изилдейт. Кесиптик Патология
өндүрүштөгү зыяндуу факторлордун организмге, географиялык Патология оорулардын
өөрчүшүнө географиялык шарттардын тийгизген таасирин изилдейт.



https://ky.wikipedia.org/wiki/%D0%9E%D0%BE%D1%80%D1%83

Оору (латын тилинен morbus) — организмди кыйнаган, жагымсыз, кээде чыдатпаган
сезим. Ал көбүнчө киши менен жаныбарлардын организмине күчтүү таасир тийгенден
келип чыгат. Ооруу — организмдин же анын кээ бир функцияларынын бузулгандыгынын
субъективдүү көрсөткүчү. Органикалык дүйнөнүн эволюциялык процессинде Ошондой
коркунучтун сигналына айланып, тиричиликти сактоону камсыз кылуучу маанилүү
биологиялык фактор болду.

Оору оорутуучу дүүлүктүргүчтү жоготууга, орган менен физиологиялык системалардын
иштешин кайра калыбына келтирүүгө организмдин коргонуу күчтөрүн жыйнайт. Аны
менен бирге ооруу кишини абдан кыйнап, тынчын алат, эмгекке жарамсыз кылып, кээ
бир учурда шоктун пайда болушуна себеп болот. Тери, былжыр чел, сөөк чели
канчалык чоң жабыркаса ооруу катуу сезилет. Ички органдардын функциялары
бузулганда оорууну сезүү бул бузулууларга жараша болбойт: ичегинин иштеши бир аз
эле бузулса ич катуу ооруйт, мээнин, кандын, бөйрөктүн орчундуу бузулууларында
эч кандай ооруу сезилбейт. Организм дүүлүктүргүчтөргө оорутуучу бир кыйла
өзгөрүүлөр менен жооп берет (мисалы, кан тамырлар ичкерип, кан басымы жогорулап,
кандын уюшу күчөп. кандагы канттын өлчөмү көбөйөт). Оору катуу кармаган,
сыздаган, сайгылашкан, ачыштырган жана башкалар түрдө сезилет. Оорулуу оорууну
жабыркаган органдын өзүнөн же андан алысыраак жерден сезет. Баш, жүрөктүн тушу
жана ич оору менен коштолгон абал өмүргө коркунучтуу.

Көкүрөктүн сол жагы же жүрөктүн тушу сайгылашып, сыздап же куушуруп ооруганда
жүрөктүн ооруганын билгизет, ал көп учурда капысынан кармайт же акырындык менен
башталат. Көкүрөктүн тушунан капысынан кармап, сол кол менен далыга тараган,
күчтөнүүдө же тынч абалда пайда болгон куушурулган ооруу стенокардияга мүнөздүү,
ага тез жардам берүү керек. Көкүрөктүн сол жагы ревматизмде, ошондой эле жүрөк
менен туташ болгон органдар, нерв түйүндөр жабыркаганда, өнөкөт ангинада, аз
кандуулукта жана башкалар ооруйт. Көп учурда жүрөктүн тушу невроздордо, эндокрин
системасынын бузулууларында, түрдүү ууланууда (тамеки чеккендерде, алкоголь
ичимдиктерин ашкере ичкендерде) ооруйт.

Ич көңдөйүнүн органдарынын тезинен операция жасалуучу ооруларында организмдин
жалпы абалынын начарлоосу (шок, дененин температурасынын жогорулашы, эстен тануу
жана башкалар) мүнөздүү. Ичтеги оорууну туура таап, тиешелүү дарылоо ыкмасын
врач гана белгилейт. Оорулуу же анын айланасындагылар ооруунун себебин аныктап,
өз алдынча дарылоо чараларын жүргүзсө, оорулуунун абалы начарлайт жана керектүү
операцияны жасатууну кечиктирет. Ич көңдөйүнүн операция жасалуучу ооруларында
ичеги-карынды тазалоого аракеттенүү коркунучтуу; клизма жасоо ичегинин бузулушун
күчөтөт, ич көңдөйүнө кан куюлса кан аккан тамырлардын уюган кан менен
тосулушуна тоскоол болот. Ооруну басаңдатуучу каражаттар убактылуу жардам берет,
бирок врачты чакырууну кечиктирет, туура диагноз коюуга тоскоол болот. Жылыткыч
менен жылытуу сезгенүү процессти же кан агууну күчөтөт. Катуу кармаган
аппендицитте операция бир суткага, карындын жарасы тешилгенде бир нече саатка
кечиктирилсе өмүргө коркунуч туудурат. Ошондуктан, убакытты создуктурбай ич
абдан катуу ооруганда ошол замат врач чакыруу зарыл.

Кыргыз Совет Энциклопедиясынын Башкы редакциясы. «Ден - соолук» Медициналык
энциклопедия. - Ф.:1991, ISBN 5-89750-008-8



https://ky.wikipedia.org/wiki/%D0%9D%D0%B0%D0%B9%D1%80%D0%BE%D0%B1%D0%B8

Найроби – Кения Республикасынын борбору, шаар. Шаар айланасы менен Найроби
борбордук округун түзөт. Экваторго жакын, тайпак тоолуу платодо, деңиз
деңгээлинен1795 м бийиктикте жайгашкан Чыгыш Африкадагы эң чоң шаар. Калкы 3,1
млн IGM банкынын башкы кеңсеси. (2009). Жолдор тоому. Эл аралык аэропорту бар.
Н. 1899-жылы негизделген. Ошол эле жылдан Кениядагы Британия ээлигинин
административдикборбору болгон. 1964-жылдан көз каранды эмес Кениянын борбору.
Улуттук университет, политехникалык коллеж, улуттук театр, драма мектеби (1968),
консерватория, Агахан госпиталы (1950–70), маданий борбор (1960), Макмиллан
мемориалдык китепканасы, музей (1952), Чыгыш Африканын заманбап искусство
галереясы (кустардык кооз буюмдар) бар. Палеонтология залынан байыркы аска
бетиндеги жазууларды көрүүгө болот. Найроби улуттук паркы (анын ичинен жыландар
паркы, о. эле зебра, антилопа, кабылан, арстан, төө куш жана башка бар)
уюштурулган.



https://ky.wikipedia.org/wiki/%D0%9C%D1%8E%D0%BD%D1%85%D0%B5%D0%BD

Мюнхен – Германиядагы шаар. Бавария жеринин (административдик-аймактык бирдик)
административдик борбору. Альп тоосунун этегинде, Изар дарыясынын боюнда
жайгашкан. Калкы 1,3 млн (2011; шаар айланасы менен Чоң Мюнхендин калкы 2,6
млндон ашык). Европалык маанидеги маанилүү жол тоому. Эл аралык аэропорту бар.
Метрополитен иштейт. Өлкөнүн өнөр жай, финансы, илимий жана маданий
борборлорунун бири. Электр-техника, радиоэлектроника, жалпы жана транспорттук
машина куруу, кагаз, полиграфия, тигүү жана текстиль, химия, тамак-аш– татымал
(анын ичинен пиво кайнатуу өнүккөн) өнөр жайы ишканалары иштейт. Банк иштери
жана соода борбору. ИА жана асем искусство академиясы, университет, музейлер
(анын ичинен Бавария улуттук, этногр. жана башкалар), глиптотека (айкелдер
топтому), эски жана жаңы пинакотека, театрлар бар. Мюнхенге 8-кылымдан эл
отурукташа баштаган. 1158-жылдан шаар. 13-кылымдан герцог резиденциясы.
1918-жылы чейин Бавариянын борбору болгон. Соңку готика стилиндеги Фрауэнкирхе
чиркөөсү (15-кылым), Кудай эне собору (15-кылым), Эски ратуша (15-кылым),
барокко стилиндеги Нимфенбург ак сарайы (17–18-кылым) сакталган. 1972-жылы
Мюнхенде ХХ олимпия оюндары өткөн. Жыл сайын ярмаркалар жана пиво фестивалдары
өткөрүлүп турат. Туризм өнүккөн.



https://ky.wikipedia.org/wiki/%D0%9C%D0%B5%D1%85%D0%B8%D0%BA%D0%BE

Мехико (Mejico, Mexico), Мехико-Сити – Мексиканын борбору (1821-жылдан), шаар.
Өлкөнүн борбордук бөлүгүндө, Мексика тайпак тоосунун түштүгүндө, тоо арасындагы
өрөөндө, деңиз деңгээлинен 2234 м бийикте чачыранды жайгашкан. Мехикону бардык
жагынан тоо курчап турат. Өзүнчө административдик бирдикти (федерация округун)
түзөт. Калкы 8,5 млн (2010; Чоң Мехико шаар агломерациясында 23,6 млн). Калкынын
саны боюнча дүйнөдө алдынкы орунда. Эл аралык аэропорту бар. Метрополитен
иштейт. Жолдор тоому. Климаты субтропиктик. Январдын орточо температурасы
11,5°С, июлдуку 16°С. Жылдык жаан-чачыны 750 мм. Абанын өтө булгангандыгына
байланыштуу шаардын үстүндө дайыма боз түшүп турат. Шаардын экологиялык абалы
жылдан-жылга тездик менен начарлоодо. Жер титирөө жана чаңдуу бороон (1985-жылы
эң катуу бүлгүнгө учураткан) тез-тез болуп турат. Мехико испаниялык баскынчылар
талкалаган Теночтитлан шаарынын ордуна испандар тарабынан 1521-жылы негиздеген.
1821-жылдан көз карандысыз Мексиканын борбору. 1847–48-жылдары АКШ,
1863–67-жылдары француздар, 1910–17-жылдары Мексика революциясынын учурунда
дыйкандардын партизан отряддары ээлеген. 20-кылымдан Мексика мамлекетинин эң
маанилүү саясий жана экономикалык борбору. 2-дүйнөлүк согуштан (1939–45) кийин
өнөр жай тармагынын пайда болушу Мехиконун тездик менен өнүгүшүн шарттаган.
Мехиконун тарыхый борборун Пласа де ла Конститусьон же Сокало аянты, Чапультепек
паркы түзөт. Тамак-аш–татымал, текстиль, тигүү, бут кийим, фармацевтика,
полиграфиялык, электр-техникалык, автомобиль кураштыруу, металл иштетүү жана
цемент өнөр жай ишканалары иштейт. Улуттук Илимдер академиясынын, университеттер
(анын ичинде Латын Америкасындагы эң ири автономия университети; 1551),
китепканалар, консерватория, театрлар (анын ичинде опера жана балет), комедия
үйү (1597), алгачкы «Колисео» туруктуу калк театры (1673)], 150дөн ашык музей
(улуттук антропология, маданият, «Полифорум Сикейрос», заманбап искусство ж.
б.), обсерватория бар. Мехико – архитектуралык эстеликтер менен музейлер шаары.
Шаарда 10 архитектуралык парк, байыркы пирамидалар (биздин заманга чейинки
450-жыл чен), улуттук кафедралуу собор (15–16-кылым), көптөгөн коомдук
курулуштар, чиркөөлөр, монастрлар (16–19-кылым) сакталган. Ацтектердин байыркы
курулмалары өзгөчө кызыгууну туудурат. Заманбап архитектуралык комплекстер (Д.
Риверанын, Х. К. Оросконун, Сикейростун сүрөттөрү жана мозаикалары менен
кооздолгон), университет шаарчасы (1949–54), олимпия оюндары өткөрүлчү
стадиондор [1951–53; 20дан ашык, анын ичинде «Ацтека» (1968)] курулган.
1968-жылы Олимпия оюндары өткөрүлгөн. Жер астындагы сууну көп пайдалангандыктан,
Мехиконун айрым бөлүктөрү чөгүүдө. Жыл сайын фестивалдар (кино, театр, бий) жана
карнавалдар өткөрүлүп турат. Туризм (күнүнө 10296 киши түнөп өтөт) өнүккөн.



https://ky.wikipedia.org/wiki/%D0%9C%D0%B5%D0%BD%D0%B5%D0%B4%D0%B6%D0%BC%D0%B5%D0%BD%D1%82

Менеджмент (англисче management) – рынок мамилелеринин шартында ишкананы
башкаруу формасынын, принциптеринин жана ыкмаларынын жыйындысы. Менеджменттин
негизги максаты – өндүрүштүн натыйжалуулугун жогорулатып, пайданы көбөйтүү.
Менеджменттик башкаруунун негизги концепциясы: өндүрүшкө стратегиялык пландоого
ылайык мамиле жасоо, дайыма программалык багытта башкара билүү. Менеджменттин
негизги милдеттери: 1) чечим кабыл алуу; 2) кабыл алынган чечимди ишке ашыруу.
Мында айрыкча күтүлбөгөн жагдайда чыгармачылык менен кабыл алынган чечимдер
кыйла маанилүү. Менеджменттин негизги иш-чаралары: 1) өндүрүштөгү башкы багытты
жана максатты аныктоо; 2) сунушталган максатты ишке ашыруунун ыкмалары менен
методдорун өндүрүшкө киргизүү; 3) жетекчилик тарабынан белгиленген чечимдерди
кыйшаюусуз аткаруу; 4) кызматкерлерди даярдоо жана жагдайга ылайык
мезгил-мезгили менен даярдыктан өткөрүп туруу; 5) ишке ашырылып жаткан
чечимдерди дайыма контролго алуу; 6) башкаруунун ыкмаларын улам жаңылап
өзгөртүү. Менеджмент – ишкердиктин өтө пайдалуу чөйрөсү. Менеджментти эң алгач
Д. Рокфеллер өзүнүн «Стандарт Ойл» компаниясына кийирип, айыгышкан
конкуренциялык күрөштө авторитардык башкаруудан баш тартып, маркетинг боюнча
адистердин кеңеши менен финансылык кыйынчылыктан чыккан; башкаруу чечимдери
Менеджменттин катышуусуз кабыл алынган эмес.



https://ky.wikipedia.org/wiki/%D0%9C%D0%B5%D0%BA%D0%B5

Меке – Аравия жарым аралындагы (Сауд Аравиясынын) Хижаз өрөөнүндөгү шаар.
Дүйнөлүк негизги диндердин бири – исламдын борбор шаары. Шаар Хижаз вилайетинин
администрациясы башкаруу борбору. Шаардын негизделген жылы белгисиз. Анда ислам
дининин негиздөөчүсү Мухаммед пайгамбар туулган. 7-кылымдан мусулмандардын ыйык
шаары жана зыярат кылуучу (ажылыкка баруу) жери. Бул шаарда ыйык Каабаны курчай
курулган «Ыйык мечит» («Масжид ал-Харам») бар. Кыргызстандын да мусулман
атуулдары Мекеге ажылыкка эркин барышып, зыярат кылып келишүүдө.

“Кыргыз Тарыхы. Энциклопедия” Бишкек 2003. “Мамлекеттик тил жана энциклопедия
борбору” “И.Арабаев атындагы Кыргыз мамлекеттик Педагогикалык университети”
“Башкы ред. Ү.А.Асанов, жооптуу ред. А.А. Асанков”. “Ред кеңеш: Ө.Ж.Осмонов
(төрага) Т.Н Өмүрбеков”



https://ky.wikipedia.org/wiki/%D0%9C%D0%B0%D1%86%D1%83%D0%BE_%D0%91%D0%B0%D1%81%D1%91

Жапон элинин улуу акыны Басё 1644-жылы Уэно деген провинциалдык шаарда анча бай
эмес, бирок оокаттуу самурайдын үй бүлөсүндө үчүнчү бала болуп төрөлгөн. Анын
ата-энеси, бир туугандары билимдүү кишилерден болгон.

Бир тууган агасы менен атасы Мацуо каллиграфиядан сабак беришчү. Ал кезде
билимдүүлөр деп кытай классикасын мыкты билгендерди эсептешчү. Басё да кытай
адабиятын окуп чоңойду. Анын сүйгөн акыны Ду Фу болгон. Басёну түшүнүш үчүн ал
жашаган доорго да көз чаптыра кетүү зарыл. Басё Жапонияда гүлдөгөн феодализм
доорунун аяктап бараткан мезгилинде, б.а., өткөөл мезгилде жашаган.

Басё поэзия окутуучулук менен да алектенген. Аны жолоочу акын десек болот.
Өмүрүнүн көпчүлүгүн жер кезип өткөргөн.

Ошентип, акындын өз аты Мунэфуса кийинчерек таптакыр унутулуп, Басё деген адабий
аты эл арасына кенири таралып кеткен.

Басёнун дооруна чейин классикалык ыкмада жазылган беш сап ырлар (танка) үстөмдүк
кылган.

Киотодо императордун сарайында беш сап ырлар боюнча акындардын жарышы жүрүп,
элдик эски күүлөр ойнолчу.

Басё кылымдар бою келе жаткан поэтикалык салтка жаңы ыкманы, жаңы демди
киргизген. Бул жаңычылдык - ал жазган үч сап ырлар (хайку, хокку) эле.

Алардын бири Акылбек Жуманалиев Басёнун ырларын 90-жылдары кыргызчалап, эки
жыйнак кылып жарыкка чыгарган. Аны менен катар белгилүү акын Сагын Акматбекова
жана Айтмырза Абылкасымов да которуп келет.

Кайгың менен тазарт акыл, эсиңди Кайгың менен караңгыны жарык кыл, Кайгы менен
арууланткын өзүңдү.



https://ky.wikipedia.org/wiki/%D0%9C%D0%B0%D1%85%D0%B0%D1%82%D0%BC%D0%B0_%D0%93%D0%B0%D0%BD%D0%B4%D0%B8

Ганди Мохандас Карамчанд (1869–1948) – Индиядагы улуттук боштондук кыймылдын
лидери, идеологу. Гандинин окуусу (гандизм) улуттук боштондук күрөштүн
программасы болгон. Негизги принциптери: адамдардын ортосундагы мамилелердин
чыныгы формасы – сүйүү, бул жашоонун негизги мыйзамы тынчтык жол менен, күч
колдонбой күрөшкө кеңири көпчүлүк элди тартуу аркылуу максатка жетүү. Ганди күч
колдонууну катуу сынга алып, күч колдонбогон коом жөнүндө концепциясын иштеп
чыккан, саясатта жаңы ыкманы – граждандык баш ийбөөнү колдонууга чакырган. Ганди
мамлекетти зордук-зомбулуктун биримдигинин формасы деп эсептейт. Бирок
адамзаттын азыркы доорунда мамлекет зарыл экендигин танган эмес. Гандинин ою
боюнча күч колдонбогон мамлекет кичинекей, өзүн-өзү башкаруучу жана камсыз
кылуучу, айылдык коммуналар сыяктуу болуп, анда моралдык жана социалдык
мажбурлоо бар, чечимдерди көпчүлүк кабыл алат. Бирок жеке адам же азчылык да
өзүлөрүнүн аң-сезимине туура келбеген аракеттерди жасабай, граждандык баш ийбөө
жолу менен саясатка каршы ачык күрөшө алат.

Мамлекеттик тил жана энциклопедия борбору. Саясат таануу. Энциклопедиялык окуу
куралы. – Б.: 2004, ISBN 9967-14-011-9



https://ky.wikipedia.org/wiki/%D0%9C%D0%B0%D1%82%D0%B5%D1%80%D0%B8%D0%BA

Материк, континент – жер кыртышынын эң ири массиви; анын көпчүлүк бөлүгү
Дүйнөлүк океандын деңгээлинен жогору, чет-жакалары андан төмөн жатат. Материкке
калыңдыгы 35–70 км келген жер кыртышынын континенттик түзүлүшү жана анда
гранит-метаморфизм тоо тек катмарынын болушу мүнөздүү. Азыркы геологиялык доордо
6 материк бар. Алар: Евразия, Түндүк Америка, Түштүк Америка, Африка, Австралия
жана Антарктида. Материктин үлүшүнө кургактыктын 94%и жана жер бетинин 29%и
туура келет. Материк аралдан ээлеген аянты боюнча айырмаланат. Эң кичи Австралия
материги дүйнөдөгү эң чоң Гренландия аралынан (2-Жаңы Гвинеядан) 10 эсе чоң.
Материкке калың жер кыртышы мүнөздүү (орточо калыңдыгы 35–40 км жана литосферасы
200–300 кмден ашык). Анын курамы өзгөчө үстүнкү бетиндеги тектер ашыкча
кремнеземдуу гранит, гнейстен турат.



https://ky.wikipedia.org/wiki/%D0%9C%D0%B0%D0%BA%D0%B8%D0%B0%D0%B2%D0%B5%D0%BB%D0%BB%D0%B8,_%D0%9D%D0%B8%D0%BA%D0%BA%D0%BE%D0%BB%D0%BE

Макиавелли Никколо (1469—1527) — коомдун жана мамлекеттин өнүгүшүнө карата жаңы
көз караштарды баяндашкан Ренессанс доорунун идеологдорунун биринчилеринен.
Өзүнүн «Тит Ливийдин декадасына ой жүгүртүү» жана «Падыша» деген чыгармаларында
Макиавелли мамлекетти жана мамлекеттик ишмердикти түшүнүүгө жаңыча мамиле
жасоону адамдын этикалык жаратылыш позициясынан негиздөөгө умтулган. Ал
Флоренцияда бир катар мамлекеттик кызматтарды ээлеп турган. Чыгармаларынын
көпчүлүгүн 1512-жылы өзүнүн душманы болгон Медичилер кайра бийликке келгенде
камалып, андан соң өз чарбагына айдалып жиберилгенден кийин жазган. Макиавелли
иш-аракеттин адамы болгон, ал: «Адегенде жашоо керек, андан кийин гана
философиялык ой жүгүртүү керек» деген.

Өзүнүн чыгармаларында Макиавелли адам жөнүндөгү кеңири концепциясын иштеп чыгат.
Барынан мурда, ал, адам жеке кызыкчылыкты көздөйт, мунун көрүнүшү өтө эле көп
түрдүү болот, алардын ичинде өзүнүн мүлкүн, менчигин сактоого умтулуу да бар деп
эсептейт. Ал «Падыша» деген чыгармасында «Адамдар мүлкүнөн ажырап калганга
караганда атасынын өлгөнүн оңой кечирет» деп жазган экен. Макиавелли маңызы
негизинен эгоизмде болгон адам жаратылышын аныктай турган принциптерди ушундайча
сүрөттөйт. Өзүнүн концепциясы үчүн далилдерди аны курчап турган италиялык
шаарлардын турмушунан алган.

Мына ушул этикалык доктринага таянып, Макиавелли өзүнүн мамлекеттик уюм
жөнүндөгү концепциясын түзөт, анын пикири боюнча, мамлекеттик уюм күч колдонуу
аркылуу адамзаттын эгоизмине карама-каршы турууга тийиш. Макиавелли Орто кылым
үчүн мүнөздүү болгон абстрактуулуктун активдүү каршысы болгон, мунусу менен ал
Ренессанстын гуманисттик активдүүлүгүнүн дагы бир тарапкери катарында чыккан.
Мамлекет теориясында Макиавелли чиркөө менен динге орун берген эмес. Ал
карапайым калк үчүн дин- дин зарылдыгын тааныса да, анын пикири боюнча, керексиз
болуп калган католик динине каршы чыккан.

Бардык мына ушул жоболор анын фортуна концепциясында өз чагылышын тапкан,
фортуна деп ал коомдук өнүгүүнүн обьективдүү мыйзамченемдүүлүгүн түшүнгөн.
Макиавелли бул проблеманын ар түрдүү жактарын бөлүп карайт да, зарылдык менен
адам эркинин эркиндигинин ортосунда белгилүү бир ара катышты ишке ашырууга
аракет жасайт. Ал мындай деп жазат: «биздин кылык-жоруктарыбыздын жарымын
фортуна тескейт, ал эми экинчи жарымын же ошого жакынын башкарууну биздин
өзүбүзгө берет» [Танд. чыгарм. 111—112-6.]. Ошондуктан фортуна жөнүндө айтуу
менен бирге Макиавелли адамдын активдүү иш-аракетинин зарылдыгын да баса
белгилейт: сак болгондон көрө тайманбас болгон жакшы, бирок мында адамдын
иш-аракети белгилүү бир максатка, албетте бийик жана асыл максатка умтулган
тунук акыл жана эрк аркылуу багытталууга тийиш. Мына ушунун баарын Макиавелли
вирту — эрдик деп атайт. Виртуну толук ишке ашыруу дегеле дээрлик мүмкүн эмес
нерсе, ага бир аз гана эң көрүнүктүү адамдар жетише алышкан. Адамдардын
көпчүлүгү болсо көпчүлүк учурда бүлгүнгө алып бара турган орто жолду тандап
алышат. Муну менен бирге адам өзү жашап турган мезгилдин өзгөчөлүгүн да эске
алуу зарыл, эгерде инсан мезгилдин өзгөчөлүгүң эсепке ала турган болсо анда ал
көп нерсеге жетишет. «Вирту» түшүнүгүндө адам өтө жогору бааланган гуманизм
доорунда пайда болгон инсандык жүрүм-турумга карата коюлган моралдык талаптар
чагылган.

«Падыша» деген чыгарманын жаралышы өзүн курчап турган кошуналарына караганда
бытыранды жана начар болгон Италия менен Флоренциянын конкреттүү саясый тарыхы
менен байланыштуу. Ошондуктан Макиавелли Италияны бириктирип жана республиканы
орното турган падыша талап кылынат деп эсептеген. Мына ушундай мамлекеттик
ишмердин үлгүсү катарында Макиавелли өзүнүн аморализми жана чыккынчылыгы менен
белгилүү болгон Чезаре Боржианы алган. «Падышада» Макиавелли акылман падышанын
бейнесин сүрөттөп жазат, ал падыша өзүнүн бардык душмандарын жеңүүгө жөндөмдүү
болгон арстанча айбаттуу, эң эле митайымга алдатпай турган түлкүчө куу болууга
тийиш. Ал мүмкүн болушунча жакшылыктан алыстабоого тийиш, бирок зарыл болгон
учурда жамандыкты колдонуудан да качпоого тийиш. Иш-аракеттин ушундай образы
Макиавеллиден бери тарта Макиавеллизм деп аталып калат. Макиавеллинин ою боюнча,
мамлекеттин жыргалчылыгы үчүн ар кандай зордукту актоого болот. Бирок да
Макиавеллини эки жүздүүлүктүн жана зордукчулдуктун үгүттөөчүсү катарында
элестетүү туура эмес болор эле. Ал баарынан мурда өз заманынын уулу, гуманист
болгон. Анын теориялары, концепциялары, көз караштары — ошол доордогу саясый
кырдаалдын чагылышы. Макиавеллинин өзү саясаттагы зордоону да, аморализмди да эч
кандай актаган эмес. Тескерисинче, ал, падыша, саясатчы элдин пикири менен
эсептешүүгө тийиш, элдин үнү — Кудайдын үнү, падыша ийкемдүү болууга тийиш деп
эсептеген. Эгерде падыша күч колдонууга барса, анда ал тар мүдөөлүү максат
болбоо керек. Күч колдонуу саясатты бузбай, кайра түзөтүшү керек. Макиавеллинин
саясый идеалы Рим республикасы болгон. Ошондуктан ал башкаруунун эң мыкты
формасы республика болуп саналат, бирок эл арасында граждандык такыбаачылык
өнүкпөгөн болсо анда башкаруунун республикалык формасы дайыма эле мүмкүн боло
бербейт деп эсептейт. Саясый максатка жетишүү үчүн, Макиавеллинин пикири боюнча,
бардык каражаттар актала турган кырдаал түзүлүшү да мүмкүн. Падыша жалпы кабыл
алынган мораль нормаларын жетекчиликке алууга тийиш, бирок, эгерде мамлекеттин
кызыкчылыгы адеп-актык талаптарын этибарга албай турган иш-аракеттерди талап
кыла турган болсо, анда ага да баруу керек.



https://ky.wikipedia.org/wiki/%D0%9C%D0%B0%D0%B3%D0%BD%D0%B8%D0%B9

Магний (лат. Magnesium),– Д.И.Менделеев мезгилдик системасы IIА группа элементи.
К.н. 12. Ат. м. 24,312. Жаратылышта М-дин туруктуу 3 изотобу белгилүү:
24Mg,(78,6%), 25Mg,(10,11%), 26Mg(11,29%). Жасалма М-дин 3 радиоактивдүү изотобу
бар. 1808-ж. Деви магнезий анализдөө үчүн аны жогорку темп-рада эритип
электролиздөөдөн жаңы элемент алган, аны М. деп атаган. Алынган металл таза эмес
болгон. Таза М. 1829-ж. алынган. М. – ак, күмүш түстүү, өтө жеңил металл, эрүү
темп-расы 6510С; кайноо темп-расы 11070С, тазалыгы 99,9 %, тыгызд. 1,739 г/см3.
М. жер кыртышынын массасы б-ча 2,10 % түзүп, көптүгү жагынан элементтер арасында
6-орунда турат. М. 200 жакын минералдар курамында кездешет. Өндүрүштө М. 3
минерал: магнезит, доломит жана карналиттен алат. М. деңиз сууларында туз
түрүндө кездешет. Мис., ар бир кубометр деңиз суусунда 4 кг магний болсо, жер
шарындагы сууда орто эсеп менен 6×1016 т болот. М. өсүмдүктөр хлорофиллинин
курамында болуп, өсүмдүк өсүшү үчүн керек татаал орг. заттар (крахмал, кант
ж.б.) фотосинтездөөгө катышат. Ошондуктан М. болбосо хлорофилл, хлорофилл
болбосо жашоо болбойт. Хлорофилл курамында М. саны 2 % жетет. Эгерде жер
шарындагы өсүмдүк курамындагы магнийди эсептесек анын массасы 100 млрд. т болот.
М. жаныбарлар бардыгында бар. Эгерде кишинин массасы 60 кг болсо анын 25 г М.
болуп саналат. М. алуунун эки ыкмасы бар: Кургатылган MgCl2 же карналлитке аз
өлчөмдө натрий, калий, кальций туздарын кошуп 720-7500С эритип электролиздөө
(электролиттик). Экинчиси доломитти же MgO көмүр, кремний, алюминий жардамы
менен калыбына келтирүү (металлотермиялык).



https://ky.wikipedia.org/wiki/%D0%9B%D1%8E%D0%B1%D0%BB%D1%8F%D0%BD%D0%B0

Любляна шаары (словен. Ljubljana, айтылышы (маалымат), нем. Laibach) – Словения
Республикасынын борбору. Словениянын борбордук бөлүгүндөгү Любляна ойдуңунда
жайгашкан. Крайна тарыхый облусунун административдик борбору. Калкы 257,7 миң
(2010; калкынын көпчүлүк бөлүгү орус тилин жакшы билишет). Жолдор тоому. Эл
аралык аэропорту бар. Славяндардын тургун жайы катары 1144-жылдан белгилүү.
13-кылымдын 2-жарымынан шаар. 1335– 1918-ж. (1809–13-ж. мезгил-мезгили менен
Иллирий провинциясынын административдик борбору) габсбургдардын бийлиги астында
болгон. 1918-ж. Сербдердин, хорваттардын жана словендердин королдугу (1929–92-ж.
Югославия) түзүлгөндөн Любляна – Словениянын, 1992-жылдан көз каранды эмес
Словения Республикасынын борбору. Машина куруу, химия, фармацевтика, текстиль,
тамак-аш, булгаары– бут кийим, жыгаччылык, кагаз, полиграфия өнөр жай ишканалары
иштейт. Град сепили (9–19-к.), епископтордун барокко стилиндеги ак сарайы
(16–18-к.), Ыйык Якоб (17-к.), урсулинкалардын Ыйык Троица (18-к.) чиркөөлөрү,
Ыйык Николай собору (18–19-к.), ратуша (18-к.), Антика Эмон шаарынын калдыктары
(5-к.), 16–19- кылымдагы архитектуралык эстеликтер сакталган. Архитектор Й.
Плечниктин улуттук колориттеги курулуштары, Революция аянтында ансамбль
(1963–75), Словениянын Илимдер жана искусство академиясы, университет (1595),
улуттук этнографиялык музей, улуттук галерея жана башкалар бар. Эл аралык
ярмаркалар, фестивалдар өткөрүлүп турат. Туризм өнүккөн.



https://ky.wikipedia.org/wiki/%D0%9B%D0%BE%D0%B7%D0%B0%D0%BD%D0%BD%D0%B0_%D1%88%D0%B0%D0%B0%D1%80%D1%8B

Лозанна шаары – Швейцариянын түштүк-батышындагы шаар. Во кантонунун
административдик борбору. Өлкөдөгү Женевадан кийинки 2-шаар. Женева көлүнүн
түндүк жээгинде (порт), Женева шаарынан 66 км түндүк-чыгышта, Юра массивинин
түштүк этегинде жайгашкан. Калкы 125,2 миң (2010; 1/3и чет өлкөлүктөр; шаар
агломерациясында 250 миң). Ири жолдор тоому. Метрополитен иштейт. Өлкөнүн
экономикалык жана маданий борбору. Биздин заманга чейин 4-кылымда пайда болгон.
Ыйык Франциска чиркөөсү (1270), Сент-Мер епископторунун сепили (1400),
академиянын имараты (1579–87; учурда мектеп), эски госпиталь (1766–71; учурда
мектеп), неоренессанс стилиндеги Лозанна университетинин корпусу, «Рюмин ак
сарайы» (1898–1906), «Бель-Эр-Метрополь» бийик комплекси (бийиктиги 55 м;
1929–32) жана башкалар сакталган. Университет (1537; 20 институту), АКШнын
онкология оорулар институтунун филиалы, политехникалык жогорку мектеп (1853),
бир нече адистештирилген окуу жайлары, Атенеум (1945), китепканалар, музейлер
(асем, дизайн жана заманбап искусство, М. Шагалдын, Ж. Арпанын, С. Далдын
айнектен жасалган чыгармалар топтому), сүрөт галереясы, Эрмитаж парк музейи,
театр жана башкалар бар. Лозаннада Эл аралык олимпия комитетинин, тамеки
индустриясынын дүйнөлүк ири концернинин, энергетика корпорациясынын
штаб-квартиралары, 14 эл аралык спорт федерациясы жана арбитраж соту, допингге
каршы дүйнөлүк агентчиликтин Европадагы өкүлчүлүгү, бир нече спорт курулуштары
жайгашкан. Радиоэлектроника, электр-техникалык, так механика жана оптика,
фармацевтика, жеңил (саркеч кийимдер), тамак-аш– татымал өнөр жай ишканалары
иштейт. Зер буюмдар чыгарылат. Жүзүмчүлүк менен бакчылыктын борбору. Жыл сайын
эл аралык марафон өткөрүлөт. Туризм өнүккөн.



https://ky.wikipedia.org/wiki/%D0%9B%D0%B8%D0%B1%D0%B5%D1%80%D0%B8%D1%8F

Либерия, Либерия Республикасы – Батыш Африкадагы мамлекет. Атлантика океанынын
жээгинде жайгашкан (жээк сызыгынын узундугу 579 км). Түндүк-батышынан
Сьерра-Леоне, түндүгүнөн жана түндүк-чыгышынан Гвинея, чыгышынан Кот-д’Ивуар
менен чектешет. Аянты 111,37 миң км2 (анын ичинде ички суу аянты 14,04 миң км2).
Калкы 3,44 млн (2009). Борбору – Монровия шаары. Расмий тили – англис тили. Акча
бирдиги – либерия доллары. Административдик-аймагы жактан 15 графтыктан туруп,
алар 67 районго бөлүнөт (к. таблицаны). Администрациялык-аймактык бөлүнүшү
(2008):

Жаан-чачындын жылдык өлчөмү ички аймактарында 1500–2000 ммден Атлантиканын
жээгинде 4000 ммге чейин. Бүт аймагында кургакчыл (ноябрдын ортосунан апрелдин
ортосуна чейин) жана жаанчыл (апрелден октябрдын аягына чейин) сезондор
байкалат. Эң жаанчыл мезгили – июнь–август айлары. Дарыя тармагы жыш, суусу мол;
бардыгы Атлантика океанынын алабына кирет. Эң ири 6 дарыясынын (Мано, Лоффа,
Сент-Пол, СентЖон, Сестос, Кавалли) алабы өлкөнүн аймагынын 60%тен ашык аянтын
ээлейт. Дарыялары босоголуу, ортонку жана жогорку агымдары энергия ресурстарына
бай. Сент-Пол дарыясында гана чатынан 80 км аралыкка чейин кеме жүрөт. Ар бир
адамдын суу менен жылдык камсыз болуусу 66,5 миң м3. Айдоо аянтынын 3%и гана
сугат жер. Аймагынын 75% аянтынан ашыгы кызылсары жана кызыл ферралит
топурактуу. Жээк түздүктөрүнө кумдуу, дарыя өрөөндөрүнө саз топурактары
мүнөздүү; саздуу жерлерине шалы өстүрүлөт. Түндүк-батышында жарым-жартылай
жалбырагын күбүүчү, түштүк-чыгышында дайыма жашыл нымдуу токойлор таралган. Анда
кызыл, палисиндр, каучуктуу (гевея) жана башка баалуу дарактар, ошондой эле кофе
дарагы, шарап жана май пальмасы өсөт. Либериянын борбордук бөлүгү узак убакыт
бою айыл чарбасында пайдаланылгандыктан, дээрлик токойсуз. Өлкөнүн аймагынын
40%инде табигый өсүмдүктөр айыл чарба жерлери менен айкалышып жатат. Жээктей
мангр токою жана саздуу жерлер жатат. Биологиялык ар түрдүүлүгү боюнча Либерия
Батыш Африкадагы алдынкы орундардын бирин ээлейт. Токоюн түрдүү маймылдар (кызыл
колобус, батыш шимпанзеси, потто, галаго жана башка), токой пили, сөөлдүү доңуз,
барс, жаныш, кидик бегемот, токой антилопасы жана башкалар мекендейт. Коргоого
алынган табигый аймак өлкөнүн 15% жерин ээлейт; алардын эң ирилери: Сапо улуттук
паркы (Батыш Африкадагы табигый тропик токоюнун эң ири массиви), Маунт-Нимба
биосфералык резерваты (Гвинея, Кот-д Ивуар өлкөлөрү менен чектешкен жерде,
шимпанзе корголот); булар Бүткүл дүйнөлүк мурастын тизмесине кирген.



https://ky.wikipedia.org/wiki/%D0%9B%D0%B5%D0%BE%D0%BD%D0%B0%D1%80%D0%B4%D0%BE_%D0%B4%D0%B0_%D0%92%D0%B8%D0%BD%D1%87%D0%B8

Леонардо да Винчи Италиялык улуу сүрөтчү жана ошондой эле живописчи, скульптор,
архитектор жана анатом, математик, физик болгон. Аны көптөрү ошол замандын жана
кылымдын көп тармактуу (универсалдуу) илимпозу, Италиялыктардын идеалдуу адамы
деп атап коюшкан. Ошол кезде аны Чародей, же болбосо шайтанга кызмат кылуучу,
Кудай Таала тарабынан улуу күчкө ээ Фауст деп да таанып жүрүшкөн. Мына ушундай
улуу кереметтерди койнуна жашырган жана атына лакап катары көлөкөдөй жабыштырып
жүргөн Леонардонун таланты кылымдарды карытканын жана да карыта берээрине шек
жок. Анын калтырып кеткен легендарлуу эмгектеринин натыйжасынан, сүрөтчү, адам
баласынын акылынын туу чокусун багындырган генийи катары тарыхта калды. Ал
өзүнүн ысымын адамзаттын тарыхында "Көп тармактуу инсан" катары өчүрбөстөн алып
жүрөөрүнө эч кимдин шеги жок. Леонардо кылымдардын маданиятынын диапозондук
доорун жараткан бирден бир личност, талант, керемет…

Леонардо да Винчи 1452-жылы 15-апрелде Флоренциядан алыс эмес, Винчи шаарчасына
жакын Анкиано кыштагында, түнкү саат үчтөр чамасында (биздин убакыт менен алып
караганда 22:30) жарык дүйнөгө келет. Леонардонун чоң атасынын жазып калтырган
күндөлүгүндө "Менин неберем жана уулум Пьеронун баласы, 15-апрел күнү, ишембиде
дүйнөгө келди. Баланын атын Леонардо койдук. Аны киндик атасы Пьеро ди
Бартоломео", дейт. Леонардонун атасы Пьеро жана апасы кристиан кызы Катерина 25
жылдык тажрыйбасы бар нотариус болушкан. Леонардонун алгачкы бала кезеңи
апасынын колунда өткөн. Атасы ошондон кийин эле бай аял алып үй-бүлөсүн таштап
кетип калат. Бирок, алардын бактысына бала жыты туш болбогондуктан, Пьер үч
жашаар баласын Катеринанын колунан алып кетип калат. Апасынан эрте айрылган
Леонардо турмуш жолунда дейбизби, же эмгек жолундабы апасын сагынып күн өткөрүү
менен, өзүнүн керемет чыгармаларында апасынын мээримин, жүзүн чагылдырганга
аракет жасайт. Ошол убакыттарды чоң атасынын үйүндө өткөрөт. Ошентип, Леонардо
13 жашка чыкканда өгөй апасы төрөттөн көз жумат. Атасы дагы үйлөнөт, бирок,
бакыт таалайдын күнүн көрбөйт. Ал 67 жыл өмүр сүргөн, ошонун арасында төрт жолу
төшөк жаңыртып, 12 баланын атасы болгон. Атасы Леонардого мыйзамдуу түрдө
ата-бала катары жашайлы деп кийин көп жолу айткан, бирок сүрөтчү ага көнгөн
эмес. Анын мыйзамдуу түрдө баласы болбосо да табигий түрдө баласымын деп өзүн
жооткоткон. Леонардонун фамилиясы жок болгон, жөн гана "да Винчи" деген. Бул
фамилия катары айтылып жүргөн туулган шаарчасынын Винчи деген аты болгон. Аны
аты-жөнүн толук атай турган болсок, италиянча Leonardo di ser Piero da Vinci. Ал
эми бизче "Леонардо, Винчилик Пьеро мырзанын уулу" деп айтылат.

Верроккьо кесипканасы Италиянын интелектуалдар борбору болгон Флоренция шаарында
жайгашкан. Ал жерде Леонардо алгачкы, же башталгыч эмгектерин жараткан. Ошондой
эле билимдин очогу болгондуктан, техникалык жааттан дагы сабак алганга жетишкен.
Мисалы ал чийүү, химия, темир ширетүүчү, гипс жана булгаары менен иштөө илимине
сүңгүп кирген. Жаш мастер ошол эле мезгилде сүрөтчүлүгүн жерге таштаган эмес.
Сүрөт тартуу, айкел чегүү жаатында дагы эмгектенип, окуп үйрөнүүгө далалат
жасаган. Аталган кесипканада белгилүү мастерлер: Гирландайо, Перуджино,
Боттичелли жана Лоренцо ди Кредилер кез-кези менен келип турушкан. Леонардонун
шаардагы Верроккьо кесипканасына көңүлү абдан жакын болгондуктан, бир мезгилде
атасы өзүнүн иштеген жерине алып келгенде, андан качып барып кайрадан өзүнүн
көнгөн жерине келип алат. Ошентип таланттын алгачкы мезгилдери ошол жерден ачыла
баштайт. Леонардо Да Винчи 1473-жылы 20 жаш курагында, мастер Гильдин Лукинин
квалификациясын алат. Бул ал үчүн абдан чоң жетишкендик болот.

Өмүрүнүн акыркы күндөрүндө Леонардону жалаң ак сөөктөр чакыртып, сарайында
иштетип калышкан. Падышалардын акчасын соргон Леонардо 1516-жылы Франциянын
падышасынын чакырыгы менен Кло-Люсе имаратына барып өмүрүнүн акыркы 3 жылын
окуучусу Франческо Мельци менен өткөрөт. Ал ошол мезгилде 10 ми скудо пенсиа
алып жашаган. Ошентип Францияда жашоо кечип калган атактуу сүрөтчү ал жерде
сүрөт тартпай калат. Амбуазеде үч жыл жашаган соң 67 жаштагы Леонардо ооруп
төшөкө жатып калат. 1519-жылы 23-апрелде аны тегеректеген окуучуларынын жана
көптөгөн жакын адамдарынын кармагында курман болот. Вазаринин айтымына караганда
улуу сүрөтчүнү өзүнүн жакын досу, падыша Франциска 1 өлтүрткөнүн кабарлайт.
Леонардо да Винчинин сөөгү Амбауз имааратына коюлган. Таштын бетинде: "Бул
монастырдын дубалында улуу сүрөтчү, инженер Леонардо да Винчинин жансыз денеси
жатат",- деп жазылган эстелик ташы дубалга илинип коюлган. Леонардонун мураскери
окуучусу Франческо Мельци. Ага акчадан тышкары анын картинкалары,
инструменттери, китепканасы ж.б буюмдары калган. Салаи жана анын кызматкерине
Леонардонун жүзүм талаасы ыйгарылган.



https://ky.wikipedia.org/wiki/%D0%9A%D2%AF%D0%BC%D2%AF%D1%88

Күмүш (лат. argentum),– Д.И.Менделеев мезгилдик системасы IВ подгруппа элементи.
К.н. 47; ат. м. 107,870; асыл металлдарга кирет. Жаратылыштагы К. массалык
сандары: 107 (51,35 %) жана 109 (48,65 %) болгон эки туруктуу изотоптун
аралашмасынан турат. К. радиоактивдүү изотоптору практикалык жактан маанилүүсү
110Ag (Т1/2 =253 күн). Таза К. мындан 3 миң жыл мурун Египетте, Персияда,
Кытайда белгилүү болгон. К. алтынга салыштырганда активдүү, жер кыртышында
алтынга караганда 1,5 эсе көп, эркин абалда аз кездешүүчү элемент. Байыркы
Египетте К. алтынга салыштырмалуу жогору бааланып келген (2,5:1 катышында
болгон). К. саны жер кыртышынын 6 ×10-6 % (массасы б-ча) түзөт. К. жаратылышта:
Ag2S – аргентит (күмүш жалтырагы), Ag2SbS3 – пираргирит, Ag3AsS3 – прустит
минералдары түрүндө, айрыкча алтын, жез, коргошун кендери менен бирге кездешет.
К. кендери Орто Азияда, Сибирде, Ыраакы Чыгышта; чет өлкөлөрдө – Мексикада, АКШ,
Австралияда, Канадада кездешет. Таза К. – өтө жумшак, ак түстөгү металл;
жылуулукту жана электр тогун башка металлдарга караганда жакшы өткөрөт; тыгызд.
10,5 г/см3 ; ат. радиусу 1,44; кайноо темп-расы 2212 оС; эрүү темп-расы 960,5оС.
Бирикмелерде I валенттүү; II жана III валенттүү К. бирикмелери да белгилүү. Хлор
менен нымдуу чөйрөдө 80оС, ал эми кургак хлор менен 300оС реакцияга кирет; фтор
менен жогорку темп-рада аракеттенет. Кадимки темп-рада окистендиргич катышпаса
HCl, HBr, HI күмүшкө таасир этпейт. Суутек жана азот менен К. түздөн-түз
бирикпейт. Ag2O аммиактуу эритмесине ацетонду жана спиртти таасир эткенде нитрид
Ag3N пайда болот. AgNO3 эритмесине гидразинди таасир этүүдөн азиди – AgN3
алынат. Бөлмө темп-расында К. күкүмүнө же К. туздары эритмесине ацетиленди
таасир этүүдөн Ag2C2 – карбиди алынат. Өтө жогорку темп-рада К. фосфор менен
Ag3P пайда кылат. К. орг. к-талар жана щелочтор таасир этпейт. Нитрат, сульфат,
тиосульфат жана металлдар хлориддери күмүш менен эриген (балкыган) абалында гана
реакцияга кирет. К. нитраты, фториди, перхлораттан башка туздары түссүз жана
уулуу. К. ысык конц. күкүрт к-тасында К. сульфатын жана күкүрттүү ангидридди
пайда кылуу менен эрийт. Муздак, суюлтулган азот к-тасы менен бөлмө темп-расында
нитрат жана азот оксиддерин пайда кылуу менен аракеттенет. К. негизинен куйма
түрүндө колдонулат. К. куймасы зергердик жана турмуш-тиричиликте колдонулуучу
буюм, тыйын, лаб. идиштерди жасоодо, металлды жана радиодеталды каптоодо, К.
басымдуу бөлүгү күмүш-цинк аккумуляторун жасоодо пайдаланылат. К. орг. эмес жана
орг. синтезде катализатор катары да колдонулат. К. иону бактерияларды жок кылат.
Анын өтө кичине концентрациясы ичүүчү сууну тазалайт. Рубль жана тыйын деген
сөздөр пайда болуусу күмүш менен байланышкан. XVIII-к. Киевдик орустарда рубль
катары массасы 200 г болгон К. куймасы пайдаланылган. Ошол куйманы майда
бөлүктөргө бөлгөндө тыйын келип чыккан. Алгачкы тыйын 1534-ж. Россияда
даярдалган.



https://ky.wikipedia.org/wiki/%D0%9A%D1%8B%D1%82%D0%B0%D0%B9_%D0%A0%D0%B5%D1%81%D0%BF%D1%83%D0%B1%D0%BB%D0%B8%D0%BA%D0%B0%D1%81%D1%8B

Тайвань, (Кытай Республикасы) (кыт. улут. 中華民國, жең. 中华民国, пиньинь: Zhōnghuá
Mínguó, палл.: Чжунхуа Миньго — Кытайдын аймагына кирген, бирок өз алдынча
башкарууга ээ провинция. Кытайдын чыгышында, Тынч океандагы аралда
жайгашкан.Борбору – Тайбэй шаары.Аянты – 35 834 чарчы чакырым (Кыргызстандан 5
жарым эсе кичине).Калкынын саны – 23 299 716 (2013-жылга карата). 98 пайызын
этникалык кытайлар, 2 пайызын гаошань аборигендери түзөт.

Кытай Республикасы аралга 1949-жылдан ээлик кылгандан тарта өнүктүрүү иштерин
жүргүзүү биринчи максат экенин түшүнүшкөн. Мао Цзедун Кытай Эл Республикасын
социализмге багыттаса, Чан Кайши АКШ менен алака түзгөн. Мунун жыйынтыгында АКШ
бир канча жылга финансылык жардам көрсөтүү менен Тайванга субсидия берген.
Ошондой эле америкалык экономист Вольф Ладежинскийдин жардамы менен агрардык
реформа жүргөн. 1953-жылы "Талаа – дыйканга" деген ураандын негизинде бийлик ири
жер ээлеринен мажбурлоо менен сатып алып, аны дыйкандарга узак мөөнөткө ижарага
берген. Түшүмдү дыйкан каалагандай пайдалана алса, жерин саткандар инвесторго
айланышкан. "Гоминьдан" партиясынын бийлиги жергиликтүү эл үчүн мүмкүнчүлүк
түзүү менен аралдын социалдык-экономикалык абалын көтөрө аларына көзү жеткен.
1965-жылдан тарта эле Тайванга эч кандай субсидия кереги жок болуп калган.
Өлкөдөгү экономикалык өсүү 1953-жылдан тарта жылына 8 пайыздан өсүп турган.
Сингапурдун премьер-министри Ли Куан Ю Тайвандын өнүгүшүн минтип эскерет:
"1973-жылдан 1990-жылга чейин Тайванга жылына 1-2 жолу каттап турчумун. Бул
аралдын кыска аралыкта өнүгүүсү мени бир четинен таң калтырса, бир четинен дем
берип турчу. Арзан жумушчулардын эсебинен айыл чарба, текстиль өндүрүшүн,
кийим-кече жана спорттук бут кийимдерди чыгаруу менен айырмаланып жатты.
Тайванда кымбат баалуу медицина китептерин пираттык негизде басып чыгарып, аны
кайра текейден арзан баада сатышчу. Кийинчерээк ушул эле китептер лицензиясы
менен, сапаттуу кагаздарда чыгып, башка өлкөлөргө сатылып баштады. Андан соң
микросхема, компьютердин тетиктерин жана башка технологиялык продуктыларды
чыгарып баштады. Гонконг менен Тайвань ушунчалык бат өнүгүп кете алса, эмне үчүн
мындай иш сингапурлуктардын колунан келбейт деп ойлочумун". Экономиканын
өнүгүүсү менен ички саясий абал да турукташып, Тайвань "Азиядагы 4 жолборстун
бири" атала баштаган.



https://ky.wikipedia.org/wiki/%D0%9A%D1%8B%D0%B7%D1%8B%D0%BB%D1%87%D0%B0_(%D0%BE%D0%BE%D1%80%D1%83)

Кызылча — катуу кармама жугуштуу оору. Анда эт ысып, жөтөлүп, мурун бүтүп, үн
каргылданат, көздүн, ооздун былжыр чели сезгенип, териге кызыл бүдүрлөр чыгат.
Кызылчаны вирус козгойт. Оорулуу чүчкүргөндө, жөтөлгөндө анын шилекейи, какырыгы
менен вирустар абага тарап, соо адамга өтө тез жугат. Кызылча менен бардык
кишилер ооруйт. Ооругандарда туруктуу иммунитет пайда болот. Көбүнчө 5 жашка
чейинки балдар ооруйт. 3 айга чейинки балдар демейде оорубайт, анткени ага бала
кезинде ооруган эненин иммунитети берилет. Бала кезинде кызылча менен оорубаган
энеден төрөлгөн балдар 3 айга чейин деле ооруп калышы ыктымал.

Оору 4 мезгилге бөлүнөт: 1) жашыруун мезгил 6—18 күнгө созулуп, организмдеги
вирус оорунун белгисин пайда кылбайт; 2) башталыш мезгили 3—4 күнгө созулат.
Мында оорулуунун эти ысып, мурду бүтөт, жөтөлүп, үнү каргылданып, көзү кызарып
жаш агат. Бара-бара оору күчөп жарыкты карай албайт, бети шишимик тартып,
какылдап жөтөлөт, кээде тамагы шишип, жалган круп болушу мүмкүн. Бул мезгилде
түпкү азуунун тушундагы уурттун былжыр челинде майда ак тактар пайда болуп,
кызыл бүдүрлөр чыга баштаганда ал жоголот. Таңдайга кызыл тактар чыгат. Балдар
чыргоолонуп, начар уктайт, тамакка табити тартпай бат-бат суюк заңдайт. Чоңураак
балдардын башы, ичи ооруп, мурду канашы мүмкүн. 3)Үчүнчү мезгилде кызыл бүдүрлөр
чыгып, эти кайра ысып, абалы начарлайт, тамагы кызарат. Кызыл бүдүрлөр адегенде
бетке, кулактын артына, чекесине чыгат. 2-күнү денени бүт каптайт, 3-күнү
буту-колуна чыгат. Көп тердегендиктен тери ным тартып турат. Кызыл бүдүрлөр 3—4
күндө чыгып бүтөт. Кол-бутка бүдүр чыга баштаган күнү беттеги тактар күрөң
тартып, өңү өчө баштайт, башкача айтканда 4)төртүнчү мезгил башталат. Ал
мезгилде жогортон төмөн карай бүдүрлөрдүн өңү өчүп, процесс 7—10 күнгө созулат.
Эт ысыганы басаңдап, баланын абалы жакшырат. Кызылча кээде жеңил, ошондой эле
оор өтүшү мүмкүн. Жеңил түрү көбүнчө 4— 5 айлык балдарда учурайт, 6 айдан өткөн
балдарда оор формасы байкалат. Кызылчанын кабылдоосу өтө коркунучтуу, андан
өпкө, ортоңку кулак сезгенет, тамак шишийт, ичегилердин иши бузулат. Анын
алгачкы белгилери байкалар замат врачты чакыруу зарыл.



https://ky.wikipedia.org/wiki/%D0%9A%D0%BE%D1%81%D1%82%D0%B0-%D0%A0%D0%B8%D0%BA%D0%B0

Коста-Рика, Коста Рика Республикасы – Борбордук Американын түштүк бөлүгүндөгү
мамлекет. Түндүк-чыгышынан Кариб деңизи, батышы менен түштүгүнөн Тынч океан
менен чулганат (деңиздик чек арасынын узундугу 1290 км).Түндүгүнөн Никарагуа,
түштүк-чыгышынан Панама менен чектешет (кургактыктагы чек арасынын жалпы
узундугу 639 км). Коста-Рикага Тынч океандагы Кокос аралы да таандык.Аянты 51,1
миң км2. Калкы 4549,9 миң (2008). Борбору Сан-Хосе. Расмий тили – испан тили.
Акча бирдиги коста-рика колону. Административдик-аймактык жактан 7 провинцияга,
алар өз ичинен 68 кантоног бөлүнөт. Коста-Рика – Бириккен Улуттар Уюмуна (1945),
Эл Аралык Валюта фондуна (1946), Эл аралык өнүгүү жана реконструкция банкына
(1946), Америка өлкөлөрүнүн уюмуна (1948), Бүткүл дүйнөлүк соода уюмуна (1995)
мүчө. Мамлекеттик түзүлүшү. Коста-Рика – унитардык мамлекет. Конституциясы
1949ж. 7-ноябрда кабыл алынган. Башкаруу формасы – президенттик республика.
Мамлекет жана өкмөт башчысы – президент, 4 жылга (кайра шайланууга укуксуз)
шайланат. Мыйзам чыгаруу бийлигинин жогорку органы – бир палаталуу парламент
(Мыйзам чыгаруучу ассамблея), 57 депутаттан турат, 4 жылга шайланат. Аткаруу
бийлигин министрлер кабинетинин жардамы менен президент жүзөгө ашырып,
министрлерди дайындайт. Коста-Рикада көп партиялуу система орун алган. Саясий
партиялары – Улуттук боштондук партиясы, Жарандык аракет партиясы, Боштондук
кыймыл партиясы, Социал-христиандык биримдик партиясы.

Кариб деңизинин жээги түздүктүү, айрым жерлери өтө саздашкан, мангр токою менен
курчалган; Тынч океандын жээги өтө тилмеленген (жарым арал, булуңдуу),
абразия-бухталуу. Материктен түштүкбатыш тарапта жанар тоонун атылуусунан пайда
болгон Кокос аралы жайгашкан. Өлкөнүн басымдуу бөлүгүн тоолуу рельеф ээлейт.
Борбордук бөлүгүндө түндүк-батыштан түштүк-чыгышты карай жанар тоолуу
Кордильера-де-Гуанакасте (жанар тоолору: Миравальес, бийиктиги 2028 м;
Ринков-де-ла-Вьеха, 1806 м; 1968жылдан бери тынымсыз аракеттеги – Ареналь жанар
тоосу, 1633 м), Борбордук Кордильера (жанар тоолору: Ирасу, бийиктиги 3432 м;
Турриальба, 3328 м; Барба, 2906 м; Поас, 2704 м ж. б.) кырка тоолору созулуп
жатат. Борбордук Кордильеранын түштүк-батышында жанар тоодон пайда болгон,
900–1200 м бийиктикте жайгашкан Борбордук плато – өлкөнүн эң өздөштүрүлгөн жана
калк жыш отурукташкан району. Түштүк бөлүгүндө жайгашкан, өтө тилмеленген
Кордильера-де-Таламанка кырка тоосунун бийиктиги 3819 м (Чиррипо-Гранде чокусу –
өлкөнүн эң бийик жери). Өтө катуу жер титирөө болуп турат; түштүк-батыш жээги
цунаминин таасирине чалдыгат. Эң маанилүү кен байлыгы – алтын (Бельявиста ж. б.
кендери); ошондой эле күмүш, аллюминий, жез, коргошун, цинк, марганец, хром ж.
б. кендери бар. Цементтик акиташ тегинин, карапалык чопонун, диатомиттин,
табигый курулуш материалдарынын өнөр-жайлык мааниси бар. Коста-Рика субэкватор
климат алкагында жайгашкан. Түндүк-чыгыш жана түштүк-батыш аймактарынын климаты
өтө нымдуу (жылдык жаан-чачыны 3000–4000 мм). Жыл бою мол жаайт, январь–мартта
бир аз азайып (айына 50–100 мм), сентябрь–октябрда көп (айына 600 ммден ашык)
жаайт. Айлык орточо температурасы 23°Сден 26°Сге чейин (Лимон). Түндүк-батыш
бөлүгүндө жаан-чачын кыйла аз (жылына 1000–1500 мм) жаайт; кургакчыл сезон даана
байкалат (декабрь – апрель), айлык орточо температурасы 26,5°Сден 28,5°Сге чейин
(Пунтаренас). Тоолордо жаан-чачындын өлчөмү каптал экспозициясына байланыштуу,
батыш ылымта капталдарына жана тоо аралык өрөөндөргө аз жаайт); абанын
температурасы бийиктеген сайын төмөндөйт; 1000 м бийиктикте орточо температура
21–23°С (Сан-Хосе), бийик тоолордо абанын орточо температурасы 10°Сден ашпайт.
Дарыя тармагы жыш; Кариб деңизинин алабына кирген дарыялардын (Сан-Хуан,
Парисмина, Матина ж. б.) суусу жыл бою мол, ал эми Тынч океандын алабындагы
дарыяларга (Темписке, Рио-Гранде-де-Тарколес, Рио-Гранде-де-Терраба) агымынын
сезон боюнча өзгөрүүсү жана жайында суунун кирүүсү мүнөздүү. Дарыялары
босоголуу, басымдуу бөлүгүндө кеме каттабайт, гидроэнергетика ресурстарына бай.
Жыл сайын калыбына келүүчү суу ресурстары 112 кмЗди түзөт; өлкөнүн ар бир
тургунуна жылына 26,4 миң мЗ суу туура келет. Кариб бою түздүгүнүн басымдуу
бөлүгүнө жана тоолордун айдарым капталдарына кызыл-сары ферралит, өлкөнүн
түндүк-батышына кызыл ферралит, айрым жерлерине күңүрт-кызыл ферралит
топурактары мүнөздүү. Түздүктөрдө күңүрт түстүү слитозём, саз жана аллювий,
жээктерде марш топурактары өөрчүгөн. Борбордук платодо күрдүү жанар тоо
топурактары тараган. Өлкөнүн экол. негизги проблемаларынын бири – активдүү
эрозиядан кыртыштын тилмеленүүсү. Өлкөнүн аймагынын чакандыгына карабай анын
биол. жана ландшафттык ар түрдүүлүгү өтө жогору. Флорасынын курамында татаал
өсүмдүктөрдүн 11 миң түрү бар, анын 950 түрү – эндемиктер, 450дөн ашык түрү
жоголуу алдында турат. Токой өлкөнүн аймагынын 46,8% аянтын ээлейт, бирок
20-кылымдын ортосунда эле токойлуулук 85%ке жеткен. 1990-жылдардын ортосуна
чейин Коста-Рика токойсуздануу боюнча Латын Америкасында өтө жогору, дүйнөдө эң
жогору өлкөлөрдүн бири болгон; 2000-жылдардын башталышынан токойсуздануу кыйла
басаңдаган, сакталып калган токой массивдери коргоого алынган. Кариб бою
ойдуңунда жана тоолордун чыгыш капталдарында (600–800 м бийиктикке чейин) нымдуу
дайыма жашыл тропик токою таралган, ал бийик жана көп ярустуу келип, баалуу
дарактарга бай, токой астында түрдүү пальма, эпифиттер жыш өсөт. Ал каптал өйдө
дарак сымал папоротниктүү «туман токою» менен алмашат. 2000–2300 м бийиктиктен
жогору эмендин эндемиялык түрлөрүнөн турган токой таралган. Эң бийик чокуларын
бийик тоо шалбаасы – парамо ээлейт. Коста-Риканын түндүк-батыш бөлүгүнө жана
батыш ылымта капталдарына сезондук нымдуу жана кургакчыл тропиктик токой
мүнөздүү; азыр алардын басымдуу бөлүгү экинчи жолку саванна, айыл-чарба жерлери
менен алмашкан. Борбордук платодо маданий өсүмдүктөр үстөмдүк кылат. Сүт
эмүүчүлөрдүн 230дан ашык (13 түрү жоголуу алдында), канаттуулардын 830дан ашык
түрү белгилүү (18 түрү жоголуу алдында). Сойлоочулары менен жерде-сууда
жашоочулары да ар түрдүүлүгү жана жогорку эндемизми менен өзгөчөлөнөт.
Токойлордо жоголуу алдында турган жана мамлекет тарабынан коргоого алынган,
Борбордук Америкага мүнөздүү мышык сымалдардын (оцелот, пума, онцилла, ягуар,
америка мадылы) түрлөрү, тапир, алп кумурскачы ж. б. кездешет. Жээктерде сейрек
кездешүүчү деңиз таш бакасынын жатактары, деңиз куштарынын ири топтору коргоого
алынган. Жээк сууларынын биол. ар түрдүүлүгү (деңиз балыгынын 700дөн ашык, деңиз
сүт эмүүчүлөрүнүн 200дөн ашык түрү) өтө жогору. Өлкөнүн аймагынын 1/4 бөлүгүн
ээлеген улуттук табият парктары уюшулган. Коргоого алынган аймактардын саны жана
статусу боюнча Коста-Рика Борбордук Америка өлкөлөрүнүн ичинен 1-орунда.
Ла-Сельва биологиялык станциясы – тропиктик экосистеманы изилдөөчү дүйнөдө ири
борборлордун бири. Ири Ла-Амистад улуттук паркында (ЮНЕСКОнун биосфералык
резерватына киргизилген) Борбордук Америкадагы жергиликтүү тропиктик токойдун эң
ири массиви корголот. Сарино-Бальена жана Исла-дель-Коко деңиз коруктары, бийик
тоолуу Чиррипо улуттук паркы, Монтоверде тропиктик жамгыр токою коругу белгилүү.
Бүткүл дүйнөлүк мурастардын тизмесине Кокос аралы улуттук паркы, коргоого
алынган Гуанакасте аймагы, Таламанка Рейнж жана Ла-Амистад резерваттар тобу
(Коста-Рика, Панама) киргизилген.

Коста-рикалыктардын көбүн (78,7%ин) актар (креолдор) түзөт. Чибча индейлери
негизинен өлкөнүн түштүгүндө жашап, 1,7%ти, метистер 9,7%ти, Латын Америкасынын
башка өлкөлөрүнөн келгендер 6,8%ти, Весть-Индиялык негрлер (ямайкалыктар)
1,3%ти, кытайлар 0,8%ти түзөт, ошондой эле америкалыктар, басктар, англис, араб,
еврей улуттары да жашайт. 20-кылымдын ортосунан баштап Коста-Риканын калкынын
саны 6 эсе өскөн (1950-ж. 800,8 миңден 2000-ж. 3810,2 миңге чейин). Региондун
жалпы өлкөлөрүндөгүдөй эле Коста-Рикада төрөлүүнүн төмөндөшүнөн (2008-ж. 1000
адамга 17,4 бала) жана өлүм-житим деңгээлинин туруктуулугунан (1000 тургунга 4,3
адам – Латын Америкасындагы эң төмөнкү көрсөткүч) калктын табигый өсүүсүнүн
темпи басаңдоодо (1,34 %). Калкынын орточо курагы 27,1 жаш. Эмгекке жарамдуу
калкы (15–64 жаш) 66,8%, балдар (15 жашка чейинкилер) 27,2%, 65 жаштан ашкандар
6,0% (2008). Калкынын жашынын күтүлгөн орточо узактыгы 77,4 жаш, эркектериники
74,8, аялдарыныкы 80,1 (2008). Орто эсеп менен 100 аялга 102 эркек туура келет.
Коста-Рика жашоого ыңгайлуу өлкө болгондуктан, коңшу өлкөлөрдөн келген
мигранттар көп (миграция сальдосу 10 миң тургунга 4,8 адам, 2008; өлкөнүн
калкынын табигый өсүүсүнүн 1/3 и да мигранттардын эсебинен түзүлөт,Расмий
маалымат боюнча Коста-Риканын калкынын 7,8%и иммигранттар жана алардын тукумдары
(2000; 1950-ж. 4,5% болгон), никарагуалыктар 5,9%, панамалыктар 0,3%,
америкалыктар (АКШ) 0,3%, сальвадорлуктар 0,2%, колумбиялыктар 0,2%. Калкынын
орточо жыштыгы: 1 км2 жерге 89,1 адам туура келет (2008). Калк өлкөнүн аймагы
боюнча бир кылка отурукташкан эмес. Анын 3/5ү Борбордук платодо, ошондой эле
Никоя булуңунун жана Кариб деңизинин жээктеринде да калк жыш жайгашкан; бул
аймактарда калктын жыштыгы адатта 1 км2 жерде 100 адамдан ашып кетет. Тынч океан
жээгинде калктын орточо жыштыгы 1 км2 жерге 30–50 адам. Калк эң сейрек (1 км2
жерге 1 адамдан аз) отурукташкан аймактары – Кариб деңизинин жээгиндеги жана
Сан-Хуан дарыясынын алабындагы саздуу түздүктөр, бийик тоолуу аймактар, Оса
жарым аралы. Шаар калкы 59% (2007). Эң ири шаары – Сан-Хосе (калкы 343,5 миң,
шаар агломерациясында 1666,6 миң; 2008); башка ири шаарлары: Сан-Франсиско
(Сан-Хосе агломерациясынын курамында, калкы 66,4 миң), Лимон (65,8 миң), Либерия
(52,4 миң). Экономикалык активдүү калкы 2018, миң (өлкөнүн калкынын 45,4%и,
2007). Калктын 75%ке жакыны католиктер, 13%ин протестанттар, 3%ин башка
диндегилер, 9%ке жакыны динди тутушпайт.



https://ky.wikipedia.org/wiki/%D0%9A%D0%BE%D0%BF%D0%B5%D1%80%D0%BD%D0%B8%D0%BA,_%D0%9D%D0%B8%D0%BA%D0%BE%D0%BB%D0%B0%D0%B9

Краков университетин бүткөндөн кийин таекеси дин укуктарынын докторлук даражасын
алуу үчүн Италиянын Болонье университетине окуусун улантууга жиберет. Болоньеде
бир катар астрономиялык байкоолорду жүргүзүп, Птолемейдин "Альмагестин" үйрөнөт.
1500-жылы Падуан университетинде медицинадан сабак алып, Аристотель менен
Птолемейдин эмгектерин байыркы грек тилиндеги түп нускасынан окуп чыгат. Дин
илиминин доктору деген наам алып, 30 жашында Польшага кайтып келет. Вармии
обласынын епископтор админстрациясын мүчөлүгүнө шайланып, таекеси Лукаштын
катчысы жана врачы милдетин аткарат. 1512-ж. Лукаш каза болгондон кийин
Форумборктогу кафедралдык соборго кызматка которулат. Собор бекем дубал менен
курчалып, бийик мунарасы болгон. Жашоого ыӊгайсыз болсо да мунаранын эӊ үстүнкү
кабаттагы батыш жагындагы бөлмөнү жумуш кабинетине тандап алат. Бул кабинеттен
асмандын башка бөлүгүн байкай турган аянтчага чыгууга тепкич да болгон. Коперник
өз колу менен бурч ченегич приборлорду жана армилярдык сфераны жыгачтан жасап
алат. Форумборктун аба ырайынын шарты жана географиялык абалы байкоого ынгайсыз
болсо да, "Асман сферасынын айлануусу" деген залкар эмгегин жазууга зарыл
байкоолорду жүргүзүүгө шарт түзүп алган. Коперник изилдөөсүн Птолемейдин
геоборбордук системасынын жөнөкөйлөтүлгөн кыймылдуу моделин жасоодон баштаган.
Планеталардын илмек сымал кыймылын моделде чагылдырууга мүмкүн болбогондон кийин
бардык философдордун дүйнөлүк сфералар жөнүндө китептерин кайрадан тереӊдеп окуй
баштайт. Архимеддин эмгектеринен Аристархтын гелиоборбордук системасы жөнүндө
окуп, акырына чейин жеткирүүгө бел байлайт. Евдокустун жана Птолемейдин
геоборбордук системасы планеталарга чейинки аралыктарды эсептөөлөргө дал келбей
коёт. Системанын борборуна Күндү жайгаштырганда аралыктардын пропорциясы
аныкталган аралыктарга дал келе баштаган. 1515-ж. Коперниктин "Асман телолорунун
кыймылына байланышкан гипотезага кичи комментария" деген эмгегинин кол жазмасы
пайда болгон. Бул эмгекте сфералык тригонометриянын өнүгшүнө чоӊ салымын кошкон.
Синустардын таблицасын түзүү ( синус деген термин колдонбой жактардын катыштары
боюнча аныктаган) үчүн 324 миӊ эсептөөнү жүргүзүп, ондук үлүштү 7-орунга чейин
эсептеген. Коперниктин "Асман сферасынын айлануусу" китебинде планеталар Күндүн
айланасында тегерек орбита боюнча бир калыпта айланат деп жазган. Жаӊы түзүлгөн
гелиоборбордук система Птолемейдин системасындагы татаалдануудан арылып,
планеталардын кыймылын үйрөнүү бир кыйла жөнөкөйлөп калды. Коперниктин
системасынын кинематикасы Кеплердин закондору менен такталып, динамикасы Ньютон
тарабынан бүткүл дүйнөлүк тартылуу закону менен иштелип чыккан. 1514-ж.
1-декабрда Римде Католик чиркөөсүнүн чогулушу өткөрүлүп, Коперниктин досу
Б.Скульетети катышкан. Чогулушта жазгы күн-түн теӊелген күн календардан 10 күнгө
жылып кеткендигине байланыштуу календардык реформа маселеси талкууланган. Бул
маселе боюнча комиссия түзүлүп, эксперттик топтун катарына Коперник кирген.
Комиссиянын сунушу менен окумуштуулар жылдын узактыгын тактай баштаган. Коперник
аныктаган жылдын узактыгы 365 сутка 5 саат 49 мин 16 с аныкталып, бул ченөө
1582-жылдагы календардык реформанын негизи болгон. Азыркы кездеги маанисинен 28
с гана ашык болгон. Коперник Аристарх сунуш кылган дүинөнүн гелиоборбордук
системасын байкоонун жана ченөөнүн негизинде, логикалык жөнөкөйлүктүн жана
эстетикалык симметриянын негизинде далилдөөгө жетишкен. Анын "Асман сферасынын
айлануусу" деген эмгегинде бир да байкоолор жана ченөөлөр жөнүндө айтылган эмес.
Бул эмгегинде: "Чындыгында, планеталар Жерге жакындап жана алыстап турат.
Ошондуктан, Жерди бул айлануу кыймылынын борбору деп айтууга болбойт. Пифагорчу
Филолай айткандай Жер деле башка планеталар сыяктуу кыймылдайт. Корабль порттон
кетип жатканда шамал жок болсо байкоочу өзүн тынч абалда сезип, жээктегилер
кыймылдап жаткандай көрүнгөн сыяктуу Жер да кыймылдабай тургандай сезилип, Аалам
аны айланып жаткандай көрүнөт", - деп түшүндүргөн. Филолайдын (б.з.ч. 470-388)
пироборбордук системасында (пир-от, борборунда от турган система) Ааламдын
борбору фантастикалык Дүйнөлүк От жайгашып, Күн, Жер жана планеталар анын
айланасында тегеренет деп эсептеген. Филолайдын пироборбордук системадагы
Дүйнөлүк Оттун ордуна Коперник Күндү койгон. Байыркы грек окумуштуусу
Аристархтын гелиоборбордук системасын логикалык жактан далилдөө менен табият
таанууда илимий төӊкөрүш жасаган. Дүйнөнүн борборунда Күн жайгашкан деген
пикирди XI к. Беруни да сунуш кылган менен толук далилдеген аргументтерди
келтире алган эмес, экинчиден, кескин айтылган жаӊы пикирди колдогон илимий
чөйрө калыптана элек болчу. Коперниктин теориясына католик чиркөөсү башында
мээлүн кабыл алган, протестанттар "акыл-эстин мокочосу" деп эсептеген. Мартин
Лютер бул жаӊы көз карашка: "Айбан гана искусство менен астрономияны баш ылдый
коюуну каалайт",- деген жообун берген.



https://ky.wikipedia.org/wiki/%D0%9A%D0%BE%D0%BA%D0%BE%D0%BD_%D1%85%D0%B0%D0%BD%D0%B4%D1%8B%D0%B3%D1%8B

Кокон Хандыгы (өзб. Qo'qon xonligi) – 1709 – 1876 аралыгында, азыркы Өзбекстан,
Тажикстан, Кыргызстан жана Казакстандын түштүк аймактарында жана Шинжаң-Уйгур
автоном районунун (Чыгыш Түркстан) аймактарында жашаган мамлекет. . Эң жогорку
гүлдөөсүндө 820 миңдей км² ээлеген. Түркстан хандыктарынын бири.

Жуңгар хандыгы талкалангандан кийин же Эрдене бийдин экинчи жолу такка
отурушунан (1752–69) баштап (биринчи жолу 1750-ж. отурган) Кокон хандыгы
кубаттуу мамлекетке айлана баштаган. Бул учурда кыргыз менен казактар калмактан
бошогон өзүлөрүнүн чыгыш жактагы мурунку конуштарына көчүп, Цинь империясынын
кийлигишүүсүнүн натыйжасында кыргыз бийи - Кубат бий (кушчу) өлтүрүлгөн. Ушул
мезгилдерде Эрденеге каршы казак султаны Абылай да бир нече жолу жортуул
уюштурган. 1760-ж. кокондуктар Ош шаарынын айланасындагы адигине уругуна
тиешелүү эгин талааларын талкаласа, 1761-ж. Ажы бий (адигине), Маматкул бий
менен Арзымат башындагы кыргыздар Эрденени чаап алуу үчүн кол топтогон. Бирок
Цин империясынын тынымсыз кийлигишүүсүнө байланыштуу эки тарап жарашууга аргасыз
болушат. 1762-ж. Кытай императоруна жиберген катында Эрдене өзүн хан деп атап,
Кашкар тоолорун эки өлкөнү бөлгөн чек ара деп санаган. Нарбото бийдин (1770–98)
тушунда ички абалга көбүрөөк көңүл бөлүнүп, хандыктын калыптанышы аяктаган.
1798-ж. Төрө-Коргондо бек болуп турган Ажы бий (Абдырахмандын уулу) агасы
Нарботого каршы козголоң уюштурат. Бирок ою ишке ашпай, адегенде Чаткалдагы
кыргыздарга баш калкалап, анан Ташкенттеги Жунус кожонун алдына качып барган.
Улуу уулу Улугбек кокусунан каза болсо, Ажы бийдин өзү 1801–02-ж. Алим хан
тарабынан өлтүрүлүп, 2-уулу Шераалы таластык кыргыздардын колунда (кээ бир
маалыматта Ажыбай датка, башка кабарларда Базар баатырдыкында) чоңойгон. Кокон
хандыгынын түптөнүү доорунда түштүк кыргыз уруулары менен тыкыз саясий алакада
турушса, аркалык (түндүк) кыргыздар этносаясий, салт-санаа, руханий байланышын
үзүшкөн эмес.

Алим хандын такка олтурушу менен хандыктын гүлдөө доору башталат. Нарботонун
уулу Алим бий тажик тоолуктарынын жардамы менен Фергананын Кожент менен Шаш
(Ташкен) кошулган батыш жарымын багындырган. Алим хандын өз атаандаштарын
четтетип, бийлигин күч менен күчөтүүгө аракет кылгандыгынан улам, ал «залим»
жана «шергаран» деп да аталып калган. Алим хандын (1798–1809) тушунда Кокон
хандарынын теги Тимурдун тукуму Бабурдан тараган (Алтын-Бешик, Теңир-Жар) деген
генеологиялык уламыш калыптанган. Падышалык кезинин бардыгын маанилүү шаарлардын
бектери менен болгон согуштарда өткөрүп, Чымкен, Сайрам, Курама жана Ташкенди
каратып, Эрдененин мезгилинен бери бухара-кокон талашынын очогу болуп келген
Оро-Төбөгө 15 жолу жортуул жасаган. Анын тушунда Фергана өрөөнү биротоло Кокон
хандыгына бириккен жана ички саясатынын орчундуусу аскер реформасы болуп,
мылтык, замбирек менен куралданган 10 миңдей туруктуу атчан аскер түзүлгөн.
Бирок ошол эле согуштар Алимдин өзүн өлтүргөн, анткени, көбөйгөн согуштардын
кыйынчылыктарына чыдай албай калган эл аны каалабай калышкан эле, натыйжада
1809-жылы тууганы Омордун жолдоштору тарабынан өлтүрүлгөн.

1830-ж. Фергана өрөөнү толук, Памирдин кыйла бөлүгү, Тоолуу Бадахшан, Жизак,
Ташкент, Түштүк Казакстан, Кыргызстандын бардык аймагы, Кашкар ойдуңунун бир
бөлүгү караган. Жаңы шаарлар түптөлүп, экономика жөнгө салынып, казына байыган
жана ири сугат курулуштары курулган. 1832-ж. Кокон–Пекин келишими тышкы
саясатындагы чоң ийгиликтин бири болгон. Кыргыздар кокондук аскердин куугунуна
учурап, болжол менен 1824–1825-ж. Иленин жээгине көчкөн. Кыргыз санжыраларында
бул көч «Илеге көчүү», болбосо «Канай көчүш» деп аталат. Солто Канай бий
баштаган бул көчтүн ичинде сарыбагыштан Төрөгелди, саяктан Атантай, Тайлак
баатырдын да айылдары болгон. Бирок барымталарга байланыштуу Иледеги казак менен
кыргыздын арасы бузулуп, бир нече жылдан соң кыргыздар кайра өз элине көчүп
кеткен. Мадалы хандын (1822–42) бийлигинин аяк ченинде хандыктын начарлашына
өбөлгө түзүлүп, жергиликтүү уруулардын төбөлдөрү топ-топторго бөлүнүп, бири-бири
менен күрөш жүргүзө баштаган. Ушундай абалдан улам Букардын эмири Насрулла
1842-ж. Мадалыны жана анын бир туугандарын өлтүрүп, Фергана чөлкөмүн ээлеген.
Бирок ал Кокон бийлигин көпкө кармай алган эмес. Учурдан пайдаланып, арка
кыргыздары (мис., Жантай хан, Ормон хан) да кокондуктардын бийлигинен бошонууга
аракет жасай башташкан. Бул мезгилде кыргыздар кайрадан саясий күчкө ээ болуп,
түштүк жактагы кыргыз бийлеринин (мис., Нүзүп бий ж.б. бийлер) таасири өзгөчө
күч алган. Шераалы такка отуруп (1842–44/45), Нүзүп миң башы аталык наамын алышы
менен Кокон хандыгынын кыйроо доору башталат.

1853-жылы Перовский 12 куралы бар 2767 адамдан турган отряд менен келип, 3
куралы бар 300 кокондукту жеңип, чабуул менен Акмечитти алат; көп өтпөй
Акмечиттин аты Форт-Перовский деп өзгөртүлгөн. Ошол эле жылы кокондуктар
Акмечитти кайра алууга эки ирет аракет жасашып, 24-августта Кум-суаттан 7000
кокондук 3 куралы бар 275 адамы бар Бородинден, 14-декабрда Сырдын сол жээгинен
17 куралы бар 13 000 кокондук 4 куралы бар 550 адамы бар майор Шкуптан жеңилип
калышат. Ушундан кийин төмөнкү Сырга чейинки жерлерге орус бийлиги бир канча
бекемдемелерди тургузушкан (Казалинск, Карамакчи, 1861-жылдан кийин Жулек).
1855-жылдан баштап кыргыз уруулары орус букаралыгына өтө башташат. Алгачкы
болуп, бир жагынан сарыбагыш-бугу чатагынан запкы жегендиктен, экинчи жагынан
орус букаралыгында болгон коңшулары улуу жүз казактардын сунушу менен,
Ысыккөлдөгү Боромбай бий жетектеген бугу уруу бирикмесинин уруулары өткөн.

Мамлекеттин башында «хан» турган. Ал ири феодалдык өкүлдөр жана чиновниктер
менен курчалган. Ханга жакын жүз «миңбашы» болгон. Жогорку кызматтар катары
казыначынын (казыйнадар) посттору, аскердик министр, полиция башчысы ж.б.у.с.
хандын астында кеңеш болгон; ал ханаг жакын сановниктерден туруп, алар хандыктын
жашоосу жана ишмердиги тууралуу маселелерди карашкан. Хандыктын коомдук жана
саясий жашоосуна мусулман духовенствосунун таасири чоң болгон. Динчилердин
башчысы хандык кеңештеги маселелердин талкуусуна катышып турган, анын пикири
бардык суроолордо беделдүү деп эсептелген. Молдо Алим Махдум Кожонун китебинде
(«Тарихи Түркистон») Кокон хандыгындагы кызмат менен мансап 24 даражага
бөлүнгөн. «Кокон хандыгындагы чиндин эң жогоркусу – миңбашы же амирлашкер
мансабы. Бул мансап аскер министринин деңгээлинде болгон. Экинчи мансап –
кушбеги. Бул мансап ылгый хан алдыдагы кеңешчи катарында болуп, бир нече
шаарларга башчылык кылган. Үчүнчүсү – парваначы, бул мансаптагылар бардык
кушбегинин кызматын аткара алат» деп жазат өзбек окумуштуусу Ш. Вохид. А.А.
Кундун көрсөтмөсү боюнча парваначыга жылына 1500 тенге, 800 батман аштык
төлөнгөн. Кыргыздан Ормон парваначы, Ажыбек (саруу), Медет (саяк) ж.б. датка
наамын алышкан.

Армия атчан жана жөө аскерлерден турган. Керектүү учурларда ополчение түзүлүп
турган.

Жергелердеги башкаруучулар бек же хаким деп аталган. Өзгөчө абалда Ташкендин
башкаруучусу турган; ал хандын өзү тарабынан дайындалып турган жана беклар-беги
наамын алган. Кыштактарда (кишлак) административдик бийлик аксакалдарда болгон.
Жашоочулардын жүрүм-турумуна жана алардын шарияттын талаптарын аткарышына
«мухтасибдер» көз салышкан. Курбашылар (полициялар) бектер менен хакимдерге баш
ийишкен. Акимчилик-территориялык жактан Кокон хандыгы вилайеттерге бөлүнүп,
башкарылган. 19-кылымдын башында вилайеттин чек арасы салык жыйнала турган жерге
жараша аныкталган. Кийин хан бийлигин борбордоштуруунун натыйжасында вилайеттер
ири шаарлардын аттары менен атала баштаган. Мисалы, чоң вилайеттердин катарына
Анжиян, Балыкчы, Маргалаң, Ташкент, Төрө-Коргон, Түркстан, Оро-Төбө, Кожент,
Чымкент, Чуст кирген. Орус чиновниги А. Кун Кудаяр хандын учурунда 15 вилайет
болгонун көрсөтөт. Вилайетти башкарган бек менен акимди хан дайындаган. Бек
менен акимдин бийлиги бирдей болгон, бирок бектер хан тукумунан, ал эми акимдер
калк арасынан чыккан. Акимдин граждандык (саркер) жана аскер (баатырбашы) иши
боюнча эки жардамчысы болгон.



https://ky.wikipedia.org/wiki/%D0%9A%D0%B0%D0%BF%D0%B8%D1%82%D0%B0%D0%BB%D0%B8%D0%B7%D0%BC

Communism – ndvjbnfdjkbndfjkbnfdjnbgdnbgdbngkbngjnbkg учурдагы өнүгүү деңгээлин
«аралаш экономика», «постиндустриалдык коом» ж. б. атап жүрүшөт.

Капитализм 15-кылымда Италиянын (соода) жана Голландиянын (мануфактура)
шаарларында пайда болуу менен 16-кылымда болуп өткөн капиталды топтоонун алгачкы
процесстеринин жүрүшүндө бүтүндөй Европа мамлекеттеринде орной баштаган.
Өндүрүштүк революциянын натыйжасында ири машина өндүрүү пайда болгон.
Капитализмдин шарттарында базардык атаандаштыктын механизми ишкерди кирешелүү
пайда табуу үчүн туруктуу түрдө капиталды көбөйтүп жана өндүрүштү жакшыртып
турууга мажбурлайт. Бул болсо өндүргүч күчтөрдүн, илимдин жана техниканын
динамикалуу өнүгүшү үчүн зор көмөк берет.

Бүгүнкү күндөгү капитализм өз кучагына төмөнкүдөй формаларды камтыйт: 1) кыска
мөөнөттүү (антициклдүү, антиинфляциялык) жана узак мөөнөттүү (макроэкономикалык)
мамлекеттик жөнгө салуу; 2) индикативдүү, сунуш мүнөзүнө ээ тармактык жана
чөлкөмдүк (регионалдык) программалар (пландар); 3) тике (мыйзам чыгаруу жана
административдик актылар) жана кыйыр (салыктар, мамлекеттин бюджетке багытталган
чыгымдары, амортизациялоочу саясаты) түрүндөгү жөнгө салуу.

Көптөгөн өлкөлөрдө акырындык менен калыптанган социалдык багыттагы рынок
экономикасы жана парламенттик демократия 20-кылымдын 2-жарымында калктын турмуш
деңгээли менен маданиятынын жогорулашын, социалдык карама-каршылыктардын
жумшарышын жана аларды чечүүнүн укуктук механизмдерин иштеп чыгууну камсыз
кылган. Чарбалык турмуштун улут аралыктын өсүшү, транс улуттук корпорациялардын
күч алышы менен аймактык (региондук) жана дүйнөлүк экономикалык интеграция,
экономиканы мамлекеттер аралык жөнгө салуу өнүгүп бара жатат. Бул экономикалык
кызматташуунун жана өнүгүүнүн уюму, эл аралык акчалай фонд, реконструкциялоонун
жана өнүгүүнүн эл аралык банкы, европалык жамааттар ж. б. атайы уюмдардын пайда
болушуна түрткү берген.



https://ky.wikipedia.org/wiki/%D0%9A%D0%B0%D0%B7%D0%B0%D0%BD

Казан – Россия Федерациясындагы шаар, Татарстан Республикасынын борбору
(1920-жылдан). Волганын сол жээгинде, ага Казанка дарыясы куя бериште жайгашкан.
Калкы 1,1 млн (2008); калкынын саны боюнча Россиядагы 8-шаар. Эл аралык
аэропорту бар. Волга дарыясынын сол өйүзүндөгү ири дарыя порту. Метрополитен
иштейт (2005-жылдан). Археологиялык изилдөөлөрдөн алынган маалыматтарга таянсак,
10—11-кылымдарда пайда болгон. Болгарлар тарабынан 1177-ж. негизделген.
13-кылымдын аягынан Булгараль-Жадид (Жаңы Болгар) деп аталган. 1438—1552-ж.
Казан хандыгынын борбору. 1708— 1920-ж. Казан губерниясынын, 1920-жылдан Татар
АССРинин (1990—92-ж. Татар ССРи, 1992жылдан Татарстан Республикасынын) борбору.
Машина куруу (самолёт, ЭВМ ж. б.), металл иштетүү заводдору, хим, нефть-химиялык
(жасалма каучук, кинофото ж. б.), химиялык, фармацефтика, жеңил (механикалык,
тери ж. б.), тамак-аш өнөр-жай ишканалары иштейт. Татарстан Илимдер Академиясы
(1991), Россия Илимдер Академиясынын Казан илимий борбору (1945, анын курамында
органикалык жана физикалык химия, физика-техника, механика машина ж. б.), 29
мамлекеттик Жогорку окуу жайлары (анын ичинде Казан мамлекеттик университети,
консерватория), китепканалар, музейлер, «Казан» улуттук борбору, 6 театр (анын
ичиндеопера жана балет), цирк, филармония, обсерватория бар. Казандын 2005-ж.
өткөрүлгөн 1000 жылдык юбилейине карата бир нече заманбап курулуштар (анын
ичинде Кул-Шариф комплекси ж. б.) курулган. Архитектура эстеликтери: Кремль
ансамбли (16-18-кылым), анын ичинде Сүйүмбеки мунарасы (17-кылымдын аягы –
18-кылымдын башы), Петропавловский собору (учурда планетарий, 18-кылым), Маржан
мечити (18-кылым), Казан университетинин имараттар комплекси (19-кылым). Жыл
сайын эл аралык түрк элдеринин театр (1989), классикалык балет (1987), опера
(1982), «Алтын Минбар» мусулман кино (2005) фестивалдары өткөрүлүп турат.
2005-ж. топ менен ойнолуучу хоккей боюнча дүйнөлүк чемпионат өткөн.



https://ky.wikipedia.org/wiki/%D0%9A%D0%B0%D0%B4%D1%83%D0%BD%D0%B0

Кадуна – Нигериянын борбордук бөлүгүндөгү шаар. Кадуна штатынын административдик
борбору. Кадуна дарыясынын (Нигердин куймасы) боюнда жайгашкан. Калкы 2,0 млн
(2008). Эл аралык аэропорту бар. Англичандар тарабынан 1913-ж. негизделген.
Текстиль, кагаз, тамак-аш, нефть ажыратуу, машина куруу, жыгаччылык өнөр-жай
ишканалары иштейт. Кол өнөрчүлүк (карападан буюм жасоо) өнүккөн. Нигерия улуттук
көз борбору (1979), Нигерия коргоо академиясы (1964), университет,
политехникалык институт, китепкана, музейлер (анын ичинде тарых жана этнография)
бар. Парк зоопаркы менен уюштурулган.



https://ky.wikipedia.org/wiki/%D0%9A%D0%B0%D0%B1%D1%8B%D1%80%D1%87%D1%8B%D0%BA%D1%82%D1%83%D1%83_%D1%87%D0%B0%D0%BA%D0%B0%D0%BB%D0%B0%D0%B9

Кабырчыктуу чакалай — теринин көп жолугуучу жугуштуу эмес оорусу. Бул оорунун
себеби толук аныктала элек.

Оорунун өнүгүшүнө нерв жана эндокрин системаларынын, зат алмашуунун бузулушу
түрткү болот. Ал тукум куума оору. Көп учурда бир туугандар ооруйт. Бул оорунун
башталышында (кайсы гана жашта болбосун) териде, көбүнчө чыканакта, тизеде
кызгылт же кызыл түстөгү бөлөк-бөлөк майда тактар пайда болот, ал ак кабырчыктар
менен капталып оңой ажырайт, бул кабырчыктар сыйрылганда теринин үстү кызгылтым
тартып, жылтырап канталап калат. Тактар бири-бирине кошулуп, акырындык менен
чоңоёт.

Кыргыз Совет Энциклопедиясынын Башкы редакциясы. «Ден соолук» Медициналык
энциклопедия. - Ф.:1991, ISBN 5-89750-008-8



https://ky.wikipedia.org/wiki/%D0%9A%D0%AB%D0%A0%D0%93%D0%AB%D0%97%D0%A1%D0%A2%D0%90%D0%9D_%D0%9C%D0%9E%D0%9D%D0%93%D0%9E%D0%9B_%D0%98%D0%9C%D0%9F%D0%95%D0%A0%D0%98%D0%AF%D0%A1%D0%AB%D0%9D%D0%AB%D0%9D_%D0%A2%D0%A3%D0%A8%D0%A3%D0%9D%D0%94%D0%90

Чыңгыз хандын Байыркы Орхон-Эне-Сай таш жазуула- бийликке келиши жана кытай
тарыхый маалыматтарында белгилүү болгондой, ошол аймактар да IX - X кк. чейин
эле монгол, татар элдери жана аларга тектеш бир нече уруулардын жашаганы
белгилүү. Кийинчерээк татарлар көбөйүп, онгут, меркит, огу ж. б. чон урууларды
бириктирген татар уруу бирикмеси тузулген. Алар туштугундегу коншусу Син
империясы менен бир аз убакытка ынак байланышты тузе алган ли к. башында татар
уруу бирикмеси бузула баштан, анын ичин- деги монголдор менен татарлардын
арасында карама-каршылык- тар кучеит. Ошол мезгилде керей, конурат, ойрот,
найман ендуу уруулар өз алдынча күчөй баштайт. Монгол уруусунун башчысы Эсугей
баатыр керей ж. б УРУУлар менен биригип, татарларга уламдан-улам оор сокку берип
туратч 1155-ж. (кээ бир маалыматтар боюнча 1162-ж.) Эсугей- ден Темучин терелет.
1164-ж. Эсугей татарлар тарабынан елтурулген сон Темучин жетим калып, кыйынчылык
менен чоноиот. Темучиндин энеси Алан-Гоа беш баласынын экөөнү монголдордон,
учөөнү түн ичинде түндүктөн жарыктын шооласы менен кошо түшүп келген сары
кишиден терегену женунде миф бар. Темучиндин езунун да, укум-тукумдарынын да
чачтары кызгылт-сары, кездеру кек болгон. Ага окшош кишилер Эне-Сай
кыргыздарынын арасында кеп кездешкен. Ошону учун Алан-Гоа езунун кииинки уч
уулун кыргыздардан тереген деген божомолду орустун белгилүү изилдөөчүсү Березин
өткөн кылымда эле айткан Бул пикирди немец окумуштуусу П. Рачневский да
ырастаган Ал кереиттерди (керей уруусу) кыргыздардын бир белугу деп эсептеит,
анткени алар мурда Ыртыш дарыясы г*енен Алтайда жашашкан. Кереиттер кийин
монголдор менен синишип кетег Наимандар дагы адегенде кыргыз жергесинде,
кийинчерээк Алтайда, Ыртышта, Обь дарыясынын башында жашашкан Кытай тарыхчысы
Хан-Жулин наймандарды кыргыз уруула- рынын бири деген. П. Рачневский болсо
наймандарды моцгол- дорго эмес турктерге кошот да, алардын «Найман» деген
монголчо аты турктердун «сегиз егузун» тушундурет дейт. Демек, Чьщгыз хан кииин
монголдошуп кеткен байыркы кыргыз тукумунан деген божомол бар Монгол уруусунун
башка тайпалар менен болгон согушунда Темучин өзүнүн баатырдыгын көрсөткөн.
Акырында ал бүткүл 1206-ж. буткул моцгол феодалдарынын курултаиинда мамлекетти
империя деп, Чыцгыз хан титулун алат. ишентип, 51 жашка келген, моцголдордун
боржигин уруусунан чыккан, акылдуу, куу, каардуу жана арамза Чьщгыз хан кьщк
этпеи уккан колдоочуларына таянып кучтуу жана бекем тартиптуу аскер тузе алган.
Ал жеринин аймагын кенейтип, кошуна элдер- дин баарын езуне баш ийдирет. Чынгыз
хан, Темучин (1155-1227-жж.) - УлУУ Монгол мамлекетинин негиздөөчүсү, колбашчы.
Онон дарыясынын боюндагы Делпун-Болдан деген жерде туулган. Монгол урууларынын
кол астында бириктируу учун куреште татарларды жана алардын союздаштарын
талкалаган. 1206-ж. буткул мон- голдордун курултайында «Чынгыз» (турк тилдеринде
«тениз», «дениз» деген ысымды алып, өзүн каан(«хан») жарыялаган. 1206-1207-жж.
бир нече түрк монгол элдерин каратып, 1211-1218-жж. Түндүк Кытайды,
1218-1220-жж. Орто Азияны басып алган. 1219-1224-жж. Түндүк жана Чыгыш Иранга,
Афган- станга жортуул жасап, кыйраткыч сокку урган. Ошол эле жылдары Кавказ
аркылуу Чыгыш Европага аскер жиберип, 1223-ж. Туштук орус княздарынын
кошуундарын жана кыпчактарды Калка езенунде тал- калаган. Басып алган өлкөлөрдө
монгол феодалдарынын катаал эзуусун орноткон, бирок эч бир элге диний жактан
кысым жасаган эмес. Чыгыш- тагы Эне-Сай кыргыздары 1207-ж. Чыңгыз ханга баалуу
тартуу менен келип баш ийип беришкен, бирок 1218-ж. кайра меркитерге кошулуп
кетерулушке чыгышкан. Чынгыз хан уулу Жучинин кошуунун жиберип бул кыргыз дар ды
биротоло караткан. Кучлук наймандын бийлигине каршы курвшкен батыштагы
(Тенир-Тоодогу) кыргыздар 1218-ж. Чыңгыз хандын бийлигине өткөн. Чыңгыз хандын
жана анын урпактарынын тушунда Саян-Алтайдан Тенир-Тоого кыргыз- дардын дагы бир
жоон тобу журт которгон. Чыңгыз хандын буйругу боюнча бардык монгол уруулары,
ошондой эле татарлар да, турк уруулары да жортуулга чыгууга тийиш болушкан.
Аскерлери ондуктарга, жуздуктвргв, миндик- терге жана он миндиктерге (тумвндвр)
белунген. Ар бир бвлуктун башында бийлиги чектелбеген башчысы болгон. Бир
жоокердин коркоктугу учун бардык ондукту, бир ондук учун жуздукту влум жазасына
тартышкан. Жортуулдарында урвй учурган коркутуу жана журектун ушун алуу Чынгыз
хандын тактикасы болучу. Согушта, басып алган жерлерде ондогон, жуздегвн,
миндеген адамдарды эч кунеесу жок эле кырып салуу, ерттее, талкалоо анын адаты
эле. Орто кылымдардагы мусулман маалыматтарында жуз миндеген киши кырылган
отуздай учур белгиленет. Иш жузунде мындай окуялар Борбордук Азиянын
талааларынан Чыгыш Европага чейинки басып алган аралыкта андан да кеп болгон.
Бул орто кылымдардын чон трагедиясы эле. 1207-ж. Чынгыз хан Туштук Сибирь
элдерин багындырууга буйрук берет. Ошол кезде езунче ар кайсы жерде чакан
ээликтерге белунуп калган бытыранды кыргыздар куч катышын туура тушунушкен.
Ошону учун кыргыздар Чынгыз ханга уигурлар менен карлуктар сыяктуу эле ыктыярдуу
түрдө баш ииип беришет. Бул жөнүндө монголдордун жашыруун тарыхында минтип
жазылат: «Коён жылында» (1207-ж.) Чыңгыз хан, Темучин



https://ky.wikipedia.org/wiki/%D0%99%D0%B5%D0%BC%D0%B5%D0%BD

Йемен - (Аль-Йаман), Йемен Республикасы (аль-Жумхурий аль-Йаманий) Түштүк Батыш
Азиядагы мамлекет; Араб жарым аралынын түштүк -батышында. Батышынан Кызыл деңиз
(андагы Баб-эль-Мандеб кысыгы Йеменди Африкадан бөлөт), түштүгүнөн Аден булуңу
менен чулганып, түндүгүнөн Сауд Арабиясы, чыгышынан Оман менен чектешет. Йеменге
ошондой эле Араб деңизиндеги Сокотра жана Эль-Ихван, Баб-эль-Мандеб кысыгындагы
Перим, Кызыл деңиздеги Зубайр, ЭльХаниш-эль-Кабир ж. б. аралдар да карайт. Аянты
528,1 миң км2; түндүк жана түндүк-чыгыш чек арасы чөл аркылуу өткөндүктөн, так
аныкталган эмес. Калкы 21,9 млн (2008). Расмий тили араб тили. Борбору Сана
шаары Аден өлкөнүн экономикалык борбору статусуна ээ. Акча бирдиги Йемен риалы.
Административдик-аймактык жактан 20 мухафазага бөлүнөт, Сана шаары өзгөчө
административдик бирдик болуп саналат. Йемен БУУнун (1947), Араб өлкөлөр
лигасынын (1945), Ислам конф-ясы уюмунун (1969), ЭВФтин (1969) мүчөсү.

Калкынын басымдуу бөлүгү арабдар; калгандарын индиялыктар, пакистандыктар,
эфиопиялыктар, сомалиликтер жана еврейлер түзөт. Өлкөнүн чыгышын жана
түндүк-чыгышын 100 миңге жакын көчмөн бедуиндер мекендейт. Йемендиктердин 750
миңге жакыны Араб жарым аралындагы башка өлкөлөрдө жашайт. Калкынын табигый
өсүүсү 3,1%. Калкынын орточо жыштыгы: 41,4 адам/км2, эң жыш отурукташкан аймак
Хадрамаут мухафазасы 1113,3 миң), шаар провинцияларынын ичинен Аден шаары жана
анын айланасы (калкы 650,7 миң), эң сейрек жайгашканы өлкөнүн чыгышындагы Махра
(98 миң). Шаар калкы 26% (2005). Мамлекеттик дини ислам. Конфессиялык белгилери
боюнча калкы негизги эки топко бөлүнөт: зейдиттер сектасындагы шииттерге (түндүк
батышындагы тоолуу аймактарда) жана шафиит багытындагы сунниттерге. Исмаилиттер
бар. Ири шаарлары (2008): Сана (калкы 1876,7 миң), Аден (649,9 миң), Таиз (522,6
миң), Ходейда (448,0 миң), Эль-Мукалла (198,7 миң).

Йемен экономикасы начар өнүккөн, кедей өлкө. ИДПнин көлөмү 52,6 млрд доллар, аны
киши башына бөлүштүргөндө 2400 доллардан туура келет. Чарбасынын негизин нефть
өндүрүү өнөр жайы түзөт. Сыртта, айрыкча Сауд Арабиясында иштегендерден түшкөн
акчанын (1,3 млрд доллар; 2005) жана сырткы экономикалык жардамдын (252 млн
доллар) мааниси зор. ИДПнин 46,7%ин тейлөө чөйрөсү, 40,9%ин өнөр жай, 12,4% ин
айыл чарба жана балыкчылык түзөт. Туз, нефть, темир кенташтары, асыл таштар
казылып алынат. Йемендеги нефтинин запасы 4,5 млрд т, 2005-ж. 20,8 млн т нефть
казылып алынып, аны экспорттоодон түшкөн киреше 2,1 млрдды түзгөн. Нефть казып
алынуучу негизги региондору: Мариб, Шабва, Хадрамаут мухафазалары. Аден, Мариб
ж. б. шаарында нефть ажыратуучу заводдор иштейт. Табигый газдын запасы 452 млрд
м3. Пахта тазалоочу, кийим тигүүчү, энергетика жана тамак-аш-татымал (анын
ичинде тамеки, кофе тазалоочу ж. б.), дары-дармек, сигарета, курулуш
материалдар, цемент өнөр жай ишканалары, кеме ремонттоочу завод (негизинен
Аденде жана анын айланасында) бар. Үй-тиричилик буюмдарын, кездеме, булгаары-бут
кийим, карапа жана зер буюмдарын, курал чыгаруучу майда кол өнөрчүлүк
өндүрүштөрү иштейт. Оор өнөр жайынын жоктугу, транспорттук инфраструктуранын
начар өнүгүшү, суунун жетишсиздиги Йемендин өнөр жай инфраструктурасынын
өнүгүшүнө кыйла кедерги болот. Айыл чарба өлкөнүн экономикасынын маанилүү
тармагы. Өлкө өзүнүн азык-түлүккө болгон муктаждыгын камсыз кыла албагандыктан,
анын көбүн сырттан сатып алат. Өлкөнүн аймагынын 1%тен азыраагы гана иштетүүгө
ыңгайлуу. Дыйканчылыктын негизги аймагы Йемен тоолорунун тектирленген
капталдары. Айыл чарбанын башкы тармагы өсүмдүк өстүрүүчүлүк. Башкы экспорттук
өсүмдүгү кофе (Жебель); ошондой эле курма жана кокос пальмасы, жүзүм, мөмө
дарактары (анжир, шабдалы, манго, анар ж. б.), техникалык жана жыпар жыттуу
өсүмдүктөр (кунжут, имбирь, пахта, тамеки) өстүрүлөт. Башкы айыл чарба
өсүмдүктөрү: дурра, арпа, буудай, жүгөрү, буурчак, жашылча. Өлкөнүн түштүгүндөгү
жана түштүк чыгышындагы чөлдөрдө жана жарым чөлдөрдө оазистик дыйканчылык (дан
эгиндери таруу, ак жүгөрү, буудай, арпа), техникалык өсүмдүктөр (кунжут, пахта,
кофе, тамеки), ошондой эле жашылча, тропик мөмө-жемиштери, курма жана кокос
пальмасы өстүрүлөт. Көчмөн мал чарбасы өнүккөн; 2003-ж. 1,4 млн бодо мал, 6,6
млн кой, 7,3 млн эчки, 0,3 млн төө болгон. Балык кармалат. Кургатылган жана
туздалган балык экспортко чыгарылат. Бермет алынат. Деңиз промысели бар.



https://ky.wikipedia.org/wiki/%D0%98%D0%BD%D0%B4%D0%B5%D0%B9%D0%BB%D0%B5%D1%80

Индейлер – этностук топ, Американын (эскимостор менен алеуттардан башка)
жергиликтүү калкы. Индейлер деген аталыш 15-кылымдын аягында Американы
ачуучулардын (X. Колумб жана башкалар) жаңы табылган материкти Индия, анын элин
Индейлер деген туура эмес түшүнгөндөрүнө байланыштуу келип чыккан. Индейлердин
жалпы саны болжол менен 32-45 млн киши, андан ичкери АКШда 2 млн, Канадада 385
миң, Мексикада 8-15 млн, Гватемалада 5 млн, Парагвайда 4,5 млн, Эквадордо 3,7
млн, Перуда 7 млн, Боливияда 3,6 млн, Чилиде 0,8 млн жана Бразилияда 230 миң
(2005). Индейлер АКШ жана Канадада англис жана француз, Түштүк Америка да испан
жана португал тилинде сүйлөшөт. Индейлер европалыктар келгенге чейин шаманпзм,
тотемизм динин тутушса, кийин көпчүлүгү христиан (католик, протестант) динин
кабыл алышкан. Индейлер соңку палеолит доорунда (болжол менен мындан 1510 миң
жыл мурда) Беринг кысыгы аркылуу Америкага келишкен түндүк-чыгыш азиялыктардын
тукумдары. Индейлер аңчылык, жыйноочулук, балыкчылык, айрым аймактарда
дыйканчылык жана мал чарбачылык менен кесиптенишип, жер төлөдө, үстү тери менен
жабылган конус сымал алачыкта жана үйлөрдө жашашкан. Алар бугу, багыш, бпзон
терпспнен жасалган кийим кийишип, кооздуктарды тагынышкан. Айрымдары белинен
ылдый жамынгычтарды колдонушкан. Уруу башчысы башына бүркүт канатынан жасалган
баш кийим кийип, айбан сөөгү, тиши Түндүк Америкалык индейлердин уруу башчысы.
жана башкалардан жасалган кооздуктарды пайдаланып, денеспне жана бетпне сүрөт
тарттырган. Тамакашы негизинен эт (этти кургатып майдалап, май менен
аралаштырат), балык, жёлудь уну жана жержемиштер. Индейлердин дүйнөлүк
маданиятка кошкон салымдары чоң. Алар эң жакшы архитектуралык эстеликтерди
(мисалы, майялардын Тикаль, Копан, Чичен-Ице, Ушмал сыяктуу жүздөгөн
шаар-мамлекеттери, храмдар жана башкалар), көркөм искусство жана элдик
чыгармаларды жараткан. Дүйнө элдери Индейлерден картөшкө, күн карама, какао,
пахта, тамеки өстүрүүнү үйрөнүшкөн. Европалык колониялаштыруу Индейлердин
табигый өнүгүү жолдорун үзгүлтүккө учураткан. Түндүк Америкада Индейлердин көбү
колонизаторлор тарабынан атылып, калгандары АКШ жана Канадага резервацияларга
айдалган. АКШда Индейлердин көпчүлүгү америкалыктар менен ассимиляцияланып,
шаарларда жана айылдарда жумушчу жана дыйкандардын катарын толуктаган. Түштүк
Америкада Индейлердин көпчүлүгү кырылган, калгандары өздөрүнүн маданий-салттык
үрп-адатын сактап калган жана өз укуктары үчүн талбай күрөшүп келген.
20-кылымдын ортосунан Индейлер этностук жана саяспй өз алдынчалыкка ээ болуп,
эне тили жана маданияты өнүгө баштаган. Учурда Латын Америка сында кечуя,
аймара, ацтек, киче, какчпкелп, Юкатан майялары, маме, араукан, гуахиро, Түндүк
Америка да түндүк атапаскалар, навахо, ирокез, чирок, оджибве жана башкалар
индей элдери жашашат. Резервация аймактарында шаарлар пайда болуп, АКШ жана
Канадада билим борборлору, коллеждер, Улуттук конгресс, Улуттук совет, Улуттук
бир туугандык жана башкалар; ал эми Түштүк Америкада Индей элдеринин бүткүл
дүйнөлүк совети жана башкалар көптөгөн эл аралык уюмдары түзүлгөн.



https://ky.wikipedia.org/wiki/%D0%96%D0%B0%D2%A3%D1%8B_%D0%B6%D1%8B%D0%BB

Жаӊы жыл – дүйнөнүн көптөгөн элдери белгилеген майрам. Жаӊы жылды майрамдоо
Месопотамияда 3-миӊ жылдыкта эле пайда болгон. 1-январдан (Үчтүн айынын биринен)
баштап жылдын башталышы деп Рим башкаруучусу Юлий Цезарь тарабынан б.ч.з 46-жылы
киргизилген. Бул күн башталган ай Байыркы Римде Янус (Тандоонун, баардык
башталыштын кудайы) кудайына арналып январь деп аталган. Янус кудайынын эки бети
болгон, бирөө - алдын, экинчиси – артын карап турган.

Жаӊы жылды белгилөө биздин доорго чейинки (б.з.ч) IV кылымда Месопотамияда пайда
болгон (азыркы Ирак, Сирия, Түркия, Иран мамлекеттерин камтыган аймак). Бирок
алар аны март айында белгилешчү. Анткени бул айда талаа иштери башталат, жылдын
башы деп билишчү. Кийин биздин доорго чейинки 46-жылы Рим императору Юлий Цезарь
жаӊы жыл 1-январда башталат деген буйрук чыгарган. Аталган майрам Орусияга
1700-жылы жеткен. Ошол убактагы император Пётр I жаӊы жылды майрамдоо демилгесин
көтөрүп чыккан.

Дүйнө жүзүндөгү айрым мамлекеттер жаӊы жылды башка күндөрү белгилешет. Мисалы,
кытай жана вьетнам эли 21-январдан 21-февралга чейинки аралыкта майрамдашат. Ал
эми еврейлер 5-сентябрдан 5-октябрь аралыгында жаӊы жылды тосушат. Иран
календары боюнча жашаган мамлекеттерде жаӊы жыл 21-22-март күндөрү келсе
(Нооруз-Жаӊы күн), бангладештиктер 14-апрелди жылдын жаӊырган күнү катары
белгилешет. Жер жүзүндөгү мамлекеттердин бул майрамга болгон мамилеси канчалык
түрдүү болбосун, баары бир расмий түрдө 1-январдан тартып кийинки жылдын
саналышы башталат.

Алгачкы балаты 1513-жылы Германияда немис реформатору Мартин Лютердин үйүндө
жасалгаланган. Ал рождество майрамынын алдында түн ортосунда үйүнө баратып
асмандагы жайнап турган жылдыздарга суктанат. Үйүнө барып жылдыздарга окшоштуруп
балатыга шамдарды илип көрөт. Алгач балатыны шам, алма, таттуу токочтор менен
кооздошчу. Кийинчерээк пахта, кагаз, айнектен жасалган оюнчуктарга кезек келген.
Орусияга бул салт император Пётр Iдин убагында келген. Ал жаӊы жыл астында
көчөлөргө ийне жалбырактуу дарактарды кооздоп орноткула деп буйрук берет.
Ошондон тарта балаты рождество майрамына карата гана эмес, жаӊы жылдын урматына
да жасалгалана баштайт.Кыргызстанда алгачкы коомдук балаты 1895-жылы 28-декабрда
Бишкек шаарында (Пишпек) жасалгаланган. Кийинчерээк Ленин «балаты жасалгалоо –
буржуаздык өнөр» деп бул нерсеге тыюу салат. Жаӊы жылдык балатыга экинчи өмүрдү
1930-1935-жылдары Иосиф Сталин «Балдарга жомокту кайтарып берүү керек» деген
ураан менен кайтарып берген. 1947-жылдан тарта 1-январь расмий түрдө
календардагы кызыл күнгө айланган.

Көпчүлүк салют менен фейерверкти бир нерсе деп билишет. Бирок экөө эки башка. *
Салют бул – артиллериялык куралдан куру дүрмөт менен салтанаттуу аттыруу.

Фейерверктин мекени – Кытай, ал биздин доордун XII кылымында жаралган. Орустарга
бул нерсе 1675-жылдары жеткен. Ошол эле учурда Пётр I эски жылдын акыркы күнү
фейерверктерди аттырып майрамдоону элге таратат. Бенгаль шамы Алгачкы бенгаль
шамы Индиянын Бенгалия провинциясында коопсуздукту сактоо иретинде күйгүзүлүүчү
белги катары колдонулган. Аталышы дагы ошол жердин атынан.



https://ky.wikipedia.org/wiki/%D0%96%D0%B0%D1%80%D0%BD%D0%B0%D0%BC%D0%B0

Жарнама – КР мыйзамдары боюнча жеке адамдар же юридикалык жактар, товарлар,
идеялар жана жаңы башталыштар жөнүндө кандай гана каражаттардын жардамы менен
болбосун таратышкан, адамдардын чектелбеген чөйрөсүнө арналган маалыматтар. Ошол
эле адамдарга жана юридикалык жактарга, товарларга, идеяларга жана жаңы
башталыштарга кызыгууларды жаратууга жана калыптандырууга багытталган, ошондой
эле товардын, идеялардын жана жаңы башталыштардын сатылып кетүүсүнө, ишке
ашуусуна өбөлгө болгон маалыматтар. Ж. эч кандай атайын билим, даярдык жана
техникалык каражаттарсыз эле таанылышы, түшүнүктүү болушу керек. Ж. мамлекеттик
же ырасмий тилдерде таратылат. Ж. ойдогудай жана ойдогудай эмес болушу мүмкүн.
Ойдогудай Ж-нын төмөндөгүдөй түрлөрү бар: ак ниеттүү эмес, ишенимсиз, этикага
жатпаган, көз көрүнөө жалган жана башка маалыматтуу, анын мазмунуна, ордуна,
убактысына жана таратуу ыкмасына карата КР мыйзамдарында белгиленген талаптар
бузулган. Юридикалык жактардын имараттарына тагылган иштөө тартиби, кардарларга
кызмат көрсөтүүнүн эрежелери жана товарларды, идеяларды жана жаңы башталыштарды
Ж-лоо мазмуну жок маалыматтык такталар, башка маалыматтар Ж. болуп саналбайт.



https://ky.wikipedia.org/wiki/%D0%96%D0%B0%D0%BD%D0%B0%D1%80_%D0%A2%D0%BE%D0%BE

Жанар тоо, вулкан (латынча vulcanos от, чок, жалын; байыркы римдиктердин
мифологиясындагы от кудайы) - терең жаракалар аркылуу жер кыртышынын түпкүрүнөн
көтөрүлүп чыккан балкыган ысык магманын кыймыл-аракетинен пайда болгон конус
сымал дөбө (к. сүрөт). Магманын курамында өтө жогорку температурадагы газ, суу
буусу, ыш, түтүн, күл, талкаланган кесек тектер, эриген абалдагы минерал заттар
(лава) көп санда кездешет. Мезгил-мезгили менен жер бетине атылып чыгып турат.
Айрымдары тынымсыз аракетте болот. Аракеттеги, өчүп бара жаткан, дымыган, толук
өчкөн түрлөргө бөлүнөт. Аракеттеги жанар тоо туруктуу же мезгилдүү болот. Жанар
тоонун сырткы түзүлүшү конус сымал болуп, чокусунда чуңкур (чанак, кратер)
кездешет. Ал тереңдиктеги магма очогу менен өзөк (жерло) аркылуу байланышатемир
жол атылуусу токтогондо өзөгү лава же талкаланган тектердин сыныгы менен бүтөлүп
калат. Жанар тоо борбордук жана жарака түрүндө болот. Борбордук жанар тоо конус
түспөлүнө ээ болуп, өзөгү тереңдиктеги магма очогу менен байланышат. Күчтүү
атылууларды пайда кылат. Атылуу күркүрөгөн үн менен башталып, жер силкинет.
Булактар соолуйт же жаңы булактар келип чыгат. Тоо капталдары терең жарылып,
ысык газдар менен суу буулары көтөрүлөт. Чанактан чыккан түтүн бир нече км
бийиктикке жетет, жер бетин каптайт. Чагылган чартылдап, күн күркүрөйт. Ысык
кара нөшөр жамгыр көнөктөп жаайт. Чанактан лава агып чыгып, үйдөй таштар, жанар
тоо бомбалары асманга атылат. Жер бетин каптаган, ысык күл, чаң, кум калыңдыгы
бир нече мге жетет. Бардыгын куйкалап таштайт. Кээде ондогон км аралыкка жетип,
борпоң катмарга айланат. Күл, чаң, түтүн, ыш аралашкан тумандан күндүн бети
көрүнбөй калат. Тоолордон таш кулайт, көчкү жүрөт, өрт чыгат. Акырында кратерден
чоктой балкыган ысык масса (лава) жогору көтөрүлүп чыгып, дөбөнүн капталдарынан
агат. Эгерде борбордук жанар тоо океан-деңиз түптөрүнөн орун алса, газ менен суу
буулары бийик көтөрүлүп, шлак менен пемза, күл суу үстүндө калкыйт. Суунун
температурасы көтөрүлөт. Кээде лава көп санда агып чыгып, жаңы аралдарды пайда
кылат. Жанар тоодон бөлүнүп чыккан заттар катуу, суюк, газ абалында болот. Катуу
заттарга талкаланган тектер, лапилла, жанар тоо бомбалары, кум, шагыл, күл
кирет. Кратердин кырбуусунан агып чыккан лава суюк зат болуп эсептелет. Ал эми
суу буулары, аммиак, метан, көмүр кычкыл газы, күкүрттүү суутек жана башка газ
абалындагы зат болуп эсептелет. Жарака Жанар тоолорунда лава терең жаракалардан
чыгып жай агып турат. Күчтүү атылууларды пайда кылбайт. Кээ бир жанар тоо лавасы
жок эле күчтүү атылууга дуушар болот. Натыйжада жер астынан күчтүү басым менен
көтөрүлүп келе жаткан газдар жолунда кездешкен тектерди талкалайт. Талкаланган
кесек бөлүкчөлөр чанакты курчап калат. Ортосунан жайык чуңкур орун алат. Мындай
чуңкур маар деп аталат. Маарга суу толуп, чакан көлгө айланат. Эгерде жайык
чуңкурдун диаметри ондогон кмге жетсе, аны кальдера дейбиз.

От ыргыткан кубулушту карап көрүүдөн мурун анын табигатын түшүнүп алуу
максатында жер тууралуу маалымат алуу туура болот. Миллиондогон жылдар бою
жердеги озондук катмар, магниттик талаа пайда болуп, жердин ички түзүлүшү да
акырындап калыптанган. Ал бир нече катмардан турат: тышкы катмар, үстүнкү
мантия, мантия, тышкы ядро, ички ядро. Жердин кыртышы– катуу катмарынын үстүнкү
бөлүгү. Ал океандык жана континенталдык болуп экиге бөлүнөт. Континентте кыртыш
6 км ден 30-50 км ге чейин кетет. Мантия – Жердин массасынын 67 % ын, ал эми
көлөмүнүн болжол менен 83 % ын түзөт. Ал жердин кыртышынан 5-70 км тереңдикте
башталат да, 2900 км ге чейин, б.а. ядро менен чектешкен жерге чейинки аралыкты
камтыйт. Жердин чок ортосунда – ядро болот. Ядро магма түрүндөгү эриген зат
болот да, анын температурасы 7000 К ге чейин, ал эми басымы 360 ГПа га жетет.
Жанар тоолордун негизги очогу ошол мантия болуп эсептелет.

Теориялар менен илимий тажрыйбалардын натыйжасында жер кыртышынын астындагы
магманын бар экендиги тастыкталганда, жанар тоолордун табигаты түшүнүктүү
болгон. Жанар тоо – бул, жер кыртышын түзгөн тектердин аракетинен улам басым
алдында болгон магманын сыртка атылып чыгышы. Магманын аракетинен улам
энергиялык чыңалуу болот да, акырындап отуруп ал чегине жеткенде тышка карай жол
издей баштайт. Ошентип, көпкө «уктаган» жанар тоолор атылып чыгат. Көптөгөн
вулканологдордун айтуусуна караганда, жанар тоонун аракетке келишинин ички
себептерине таасир эткен тышкы себептер да бар. Алар – ар кандай асман
телолорунун салыштырмалуу жакындап келишинен улам жердин тартылуу күчүнө таасир
этиши, же болбосо, Күндө болуп өткөн кубулуштардын таасири. Күндүн массасы
жердин массасынан 330 000 эсе чоң болгондуктан, андагы болуп өткөн кубулуштар
жердин ички катмарындагы процесстерге өз таасирин тийгизет: Күндүн активдүүлүгү
күчтүү электромагниттик нурданууларды чыгарат да, ал жердин магниттик талаасына
таасир этип, кубаттуу магниттик бороондорду пайда кылат. Жердин айланасында
бороондогон магниттик талаа өз кезегинде анын өз огунда айлануусуна таасир этет
да, анын кыртышына физикалык жактан күч келет, б.а. жердин катмарындагы тоо
тектердин, плиталардын, гидросферанын, атмосферанын таасирленишине алып келет.
Жердин ички тектоникалык катмарынын сырткы күчтүн таасири менен деформацияланышы
жана ички басымдын көбөйүшү, жер кыртышында кубаттуу толкундарды пайда кылат да
жанар тоонун аракетке келүүсүнө себеп болот. Натыйжада жер титирейт. Айрым
учурда тескерисинче, жер титирөөдөн улам жанар тоолор аракетке келип, атылып
чыгат.

Жанар тоо түзүлүшү, формасы жана атылып чыгышы боюнча бири-биринен айырмаланат,
бирок, жалпысынан алганда, анын баары, магма атылып чыккан тышкы геологиялык
түзүлүш катары сыпатталат. Жанар тоолорду жердин борборун карай жол ачкан терезе
деп коюшат. Биринчи магматикалык очок 60-100 км тереңдикте астеносфералык
катмарда болот. Андан кийин жер кыртышынан 20-30 км тереңдикте экинчи
магматикалык очок орун алат. Мына ушул очок жанар тоонун башатын түзөт. Жердин
борборундагы басым атмосферадагы басымга караганда 3 млн эсе көп. Ал эми
магманын жогорку катмарында түп жагына караганда басым аз болот. Кандайдыр бир
себептерден улам жердин төмөнкү катмарында жер кыртышын көздөй кеткен бир жарака
пайда болгондо, ал жердеги басым ошол замат азаят да, оттуу суюктукка айланган
магма жогору көздөй умтулат. Газдарга каныккан магма 1000 °Сге чейин кайнап
чыгат да, ал жараканы улам чоңойтуп жогору карай кете берет. Атылып чыгып,
жолундагы бардык нерсени күйгүзүп, төмөн карай аккан массаны лава дейт. Лава
менен кошо асманга уулуу газдар, күйгөн таштар, көмүр кычкыл газы, суу буусу
кошо атылып чыгат. Ошондой эле, калың туман сыңары жанар тоодон чыккан күл
жогору көтөрүлөт. Мындай күл көмүр, жыгачтын күйгөндөгү күлүнөн башка болот.
Күлдөрдөн жана газдардан калың туман пайда болот. Шамал аркылуу тараганда күндүн
бети көрүнбөй, караңгы болот. Кадимкидей чагылган чагылып, күн күркүрөйт. Айрым
учурда атылып чыккан газдар караңгыда 40-50 км ге чейин көрүнгөн от устунун
пайда кылат. Жүздөгөн тонна күл бир канча километрге чейинки жерди каптап калат.
Жанар тоонун атылып чыгуусун коштогон зат (майда бөлүкчөлөр) асманга чыкканда
абадан муздап, майда жеңил таштарга айланат. Айрым учурда аларды шамал айдап
кетет да, жанар тоо атылган жерден бир топ алыс аралыктарга алып барып таш
жамгыр болуп жаап түшөт. Кээде жанар тоо тегиз жерден атылып чыгат. Мындай
учурда атылып чыккан лава акырындап муздап, ошол жерге жанар тоонун пайдубалын
пайда кылып калат. Акырындап бул дөңсөөлөр өсүп отуруп, кадимки жанар тоолор
пайда болот. Жогоруда айтылгандай, жанар тоолордун аракеттенүүсүнөн улам жердин
терең катмарындагы тектоникалык массалардын (плиталардын) урап-талкалануусу
болот. Литосфералык плиталардын бөлүнгөн жана бириккен жерлери – ар кандай жер
титирөөлөрдүн жана жанар тоолордун аракетке келүүчү активдүү жери. Бул аймактар
миңдеген километрлерге созулган жердин сейсмикалык зоналарын түзөт. Көпчүлүк
жанар тоолор жана жер титирөөлөр ушундай аймактарда жайгашкан: Тынч океандын,
Атлантика океанынын жана Жер Ортолук деңизинин жээктери.

Жанар тоолордон чыккан заттарды катуу, суюк жана газдар деп бөлүшөт. Көпчүлүк
учурда биринчи газдар атылып чыгат, андан кийин жарылуудан талкаланып
майдаланган тоо тектери жана таштар учуп, соңунда магма лава түрүндө агып чыгат.
Газдын курамы негизинен 50-85% суу буусунан, 10% дан ашыгы көмүр кычкыл газынан,
калганы күкүрт, суутек, жана башка газдардан турат. Лава кратерден чыккан учурда
700-1200 градус Сельций температурага жетет да 1-2 м/с ылдамдыкта эриген металл
сыңары абалда агып чыгат. Айрым учурда ылдамдыгы 8 м/с га жетет. 1977-жылы
10-январда Ньира-Гонго вулканынан (Заир) өтө суюк лава агып чыгып, суу сымал 60
км/саат ылдамдыкта төмөн карай багыт алган. Бир сааттын ичинде 20 млн. м3 лава
агып чыккан. Лава агымынын узундугу 1-120 км, туурасы 500м, ал эми калыңдыгы
25-30 м ге чейин жетет. Бир суткада 10-20 миң тонна лава бүркүп чыгарган
вулкандарда бар. Бардык жанар тоолордун жылдык бөлүп чыгарган массасы болжол
менен 3 млрд. тонна болот. Муздап калган, башкача айтканда, катуу абалга келген
лаванын курамында кремний диоксиди, алюминийдин, темир, магний, натрий жана
[кальций]]дин оксиди жана суу болот. Лаванын муздашы менен эриген массанын бир
бөлүгү микроскопикалык криссталлдарды камтыган вулкандык айнекти пайда кылат.

Жанар тоолордун активдүүлүгүнө жараша аракеттеги, шарттуу өчкөн жана өчкөн деп
үчкө бөлүшөт. Аракеттеги жанар тоо – качандыр бир кезде аракетке келген, бирок
толук токтоп, өчүп калбаган мезгил мезгили менен кыймылга келип турган жанар
тоолор. Шарттуу өчкөн – көп убакыт бою аракетке келбеген, бирок, аракетке келиши
мүмкүн болгон жанар тоолор. Ал эми өчкөндөрдүн катарына кайрадан аракетке келиши
күмөн болгон жанар тоолор кирет. Ошол эле учурда жанар тоолордун аракетте болгон
мезгили тууралуу окумуштуулар арасында так аныктама жок, себеби, анын аракети
бир нече жылдан бир нече миллиондогон жылдарга созулат. Ал эми пайда болушуна
карата моногендик (бир гана жолу аракетке келгенден улам пайда болгон) жана
полигендик ( көп жолу аракетке келгенден пайда болгон) деп бөлүшөт.

Жайгашкан жери боюнча: кургактыктагы, суу алдындагы жана муз алдындагы болуп
бөлүнөт. Учурда суу астындагы жана кургактыкта дүйнө жүзү боюнча бир жарым
миңден ашык активдүү жанар тоолор бар. Активдүү жанар тоолор сейсмикалык жана
тектоникалык активдүү аймактарда болгондуктан, ал жерде ар дайым жер титирөөлөр,
жердеги жаракалар аркылуу уу газдардын бөлүнүп чыгышы болуп турат. Смитсонианов
Институтунун берген маалыматтарына караганда, ар жылы орто эсеп менен 60-70
жанар тоо атылып чыгып турат. Дайыма активдүү болуп турган жанар тоолордун
катарына Килауэа жана Стромболи кирет. Мындан тышкары, рельефтин башка түрү да
кездешет. Ал магманын газдардын эсебинен көтөрүлүп, бирок басымдын
жетишсиздигинен атылып чыкпай калган тайпак тоолор. Мындай түзүлүштөрдү
вулканотектоникалык тайпак тоолор деп аташат.

1883-жылы 27-августта Индонезиядагы Ява жана Суматра аралдарынын арасында
Кракатау жанар тоосу ойгонгон. Жанар тоонун атырылып чыгуусунан пайда болгон
цунами толкуну 30 метр бийиктикке жетип, 163 кыштакты талкалап, 36 380 адамдын
өмүрүн алып кеткен. Жарылуусунун үнү жанар тоодон 4800км алыс аралыкта угулган.
Кызарып күйгөн чоктор 55 км бийиктикке учкан. Мындай жыйынтыкты алуу үчүн 20
орточо көлөмдөгү атом бомбасын бир убакта жардыруу керек эле. Жанар тоодогу
жарылуулар бир нече термоядердик бомбаны жардырганга тете болот. Ал эми абага
аралашып, шамал айдап кеткен күл-таштар 10 күндөн кийин 5330 км алыстыкка жаап
түшкөн. Ал эми 1927-жылкы атылып чыгуусу анын жанына дагы бир жанар тоо аралдын
пайда кылган. Аны «Анак Кракатау» (Кракатаунун баласы) деп атап коюшкан.

Кракатаунун атылышынан 4 саат өткөндөн кийин 4776 км алыс аралыктагы Родригес
аралынан дагы бир жанар тоо атылып чыккан. Вулканологдордун айтуусуна караганда,
андан чыккан үн же шарынын 1/10 аймагына угулганБул жарылуу СССРде сыналган эң
кубаттуу суутек бомбасынан 26 эсе катуу, бирок Санорин жанар тоона 3 эсе төмөн
болгон

Индонезиянын Сумбава аралында 1815-жылы апрель айында Тамбора жанар тоосунын
атылуусу 150-180 км3 көлөмдөгү күлдү чыгарган. Салыштыруу иретинде алып карасак,
[Санторин жанар тоосу]]нан 60-65 км3, Кракатау жанар тоосунан болсо 20 км3
көлөмдөгү күл чыккан. Бул жанар тоо дагы бир рекорду менен белгилүү. Бул табигый
кырсыктан жана андан кийинки ачкачылыктан тарыхта эң көп жоготуу катары
катталган: 92 000 адам бул жашоо менен кош айтышкан. Кракатау жанар тоосу болсо
36 000 адамдын өмүрүн алган. А температура 2,5 градуска төмөндөп, бул деңгээлде
жыл бою сакталып турган. 1986-жылдын жай айы да суук болуп, «жай болбогон жыл»
аталып калган.

Биздин замандын 130-жылы атылып чыккан Таупо вулканынын рекордун ушул убакка
чейин жаңырткан жанар тоо болгон эмес. Ал 30 млрд. тонна таштанды чыгарган да,
16000 км2 жерди басып калган. Атылып чыккан зат кратерден 200 км алыстыкка чейин
жеткен. Ал эми эң узак аралыкка агып жеткен лава 1783-жылы Исландиянын түштүк
чыгыш жагындагы Лаки жанар тоосунан атылып чыккан. Ал эриген масса 65-70 км ге
чейин агып барган.

Эң чоң жанар тоо катары аты чыккан жанар тоо Гавай аралында жайгашкан Мауна-Лоа.
Анын бийиктиги 4170м, узундугу 120 км, туурасы 50 км болот. Сыйымдуулугу 42 500
км3 болсо, анын 8 пайызы суу астына туура келет. Эң бийик жанар тоо катары
Аргентина аймагында Анды тоолорунда 6690м бийиктикте орун алган Аконгагуа жанар
тоосун айтса болот.

Эң жаш жанар тоо аралы азырынча өз алдынча атка ээ боло элек. Жалпысынан Хаапаи
аралдарына кирет. Бул жанар тоо аралы 1995-жылдын 6-июнунда «жарык дүйнөгө
келген». Ал бийик жери 40 м, жалпы аймагы 5 га жерди ээлейт.

Эң чоң жанар тоо Мауна Лоа Гавай аралында жайгашкан. 1843-жылдан баштап 33 жолу
аракетке келип, 1984-жылы тынчып калган. Жанар тоо деңиз деңгээлинен 4 км
жогоруда орун алганы менен анын негизи деңиздин түбүндө 4 км тереңдикте
жайгашкан. Азыркы учурда 1500 дөн ашык жанар тоо активдүү деп эсептелет. Алардын
көпчүлүгү Индонезияда орун алган. Алардын ичинен эң активдүүсү Гавай
архипелагында жайгашкан Киалуэа жанар тоосу. Ал 1983-жылдан баштап азырга чейин
токтой элек. Жер шарынан башка планеталарда да жанар тоолордун бар экендиги
аныкталган. Алгачкылардан болуп Сатурндун Ио спутнигинде табылган. Ошондой эле
Энцелад спутнигинде аракеттеги жанар тоонун бар экендигин окумуштуулар
тастыкташкан. Мындан тышкары, Нептундун Тритон деген спутнигинде да аракеттеги
жанар тоолор бар экендиги далилденген.



https://ky.wikipedia.org/wiki/%D0%96%D0%B0%D0%BA%D0%B0%D1%80%D1%82%D0%B0

Жакарта - Индонезиянын борбор шаары. Жава аралынын түндүк-батышында, бухтадагы
майда аралдарда чачыранды жайгашкан. Провинция статусуна теңдеш өзгөчө борбордук
район. Калкы 8,6 млн (2007). Агломерациясы менен 18,2 млн. Агломерациядагы ири
шаарлары: Бекаси, Тангеранг, Депок, Богор. Жакарта Батыш Ява провинциясынын
округдары менен Жаботабек мегалополисин (калкы 23 млн; 2007) түзөт. Жолдор
тоому. Ява деңизиндеги башкы порту Танжунг-Приок (жылына 20 млн т жүк ташылат).
Эл аралык аэропорту бар. Жакартада 100дөн ашык ЖОЖ (анын ичинен университеттер
жана башка), илимий изилдөө институттары, китепканалар, музейлер, театрлар,
улуттук галерея бар. Машина жана кеме куруу (ремонттоо), электроника, химия,
целлюлоза-кагаз, нефть ажыратуу, тигүү, тамак-аш, текстиль, металлургия өнөр жай
ишканалары иштейт. Банктар көп. Жакартанын агломерациясы Түштүк-Чыгыш Азиядагы
автомобиль өнөр жайынын башкы борбору [негизинен автомобиль жыйноо; жылына 300
миңге жакын; ири заводдору: «Astra Interntional» («Toyota», «Honda», «Daihatsu»,
«BMW», «Nissan»), «Indomobil» («Nissan», «Volvo», «Masda» жана башка)].
Жакартанын ордунда 5-кылымда эле тургун жай болгон деп божомолдонот. 1527-жылы
султан Бантама ал жерде португалиялыктарды жеңгенде ошол жердеги Сунда-Келапа
кыштагын Бантамага кошуп, Жаякерта («Улуу жеңиштин шаары» дегенди түшүндүрөт)
атайт. Шаар 17-кылымдын башында голланддар тарабынан талкаланган. 1619-жылы ушул
эле жерге алар тарабынан Батавия чеби курулган. Анын айланасына түшкөн шаар да
1621-жылы Батавия аталган. 1945-жылы 17августта Индонезия көз каранды эместикке
ээ болгон. 1949-жылдан Батавия Жакарта аталган. Шаардын тарыхый борборунда
голландиялык архитектуранын көптөгөн белгилери байкалат. Каналдар,
1718-кылымдагы үйлөр, Пенанг дарбазасы, эски чиркөөлөр (17-кылымга таандык),
ратуша сакталган. Истикляль (1984) жана Нурул-Худа (2000) мечиттери курулган.
Жакартада Азия жана Африка өлкөлөрүнүн кинофестивалы, Азия (1962), Түштүк-Чыгыш
Азия (1979, 1987, 1997) оюндары өткөрүлүп турат.



https://ky.wikipedia.org/wiki/%D0%94%D0%B5%D0%BB%D0%B8_%D1%88%D0%B0%D0%B0%D1%80%D1%8B

Дели – Индиянын борбор шаары (1947-жылдан). Жамна дарысынын боюнда, Аравали
тоосунун түндүк-чыгыш тармагында. Дели союздук аймагынын административдик
борбору. Аскер кызматчылары жашаган Эски Делиге (же Шахжаханабад, шаардын
тарыхый очогу) жана расмий мамлекеттик борбор болуп эсептелген Жаңы Делиге
(Нью-Дели) бөлүнөт. Калкы 11,5 млн (2007). Жолдор тоому, эл аралык аэропорту
бар. Түрдүү жеңил, химия, айнек-карапа, тамак-аш, курулуш материалдар,
полиграфия, металл иштетүү, машина куруу өнөр жай ишканалары иштейт. Көркөм кол
өнөрчүлүк өнүккөн. Төрт университет, улуттук жана куурчак музейлери, улуттук
заманбап галерея, М. Ганди, Ж. Неру жана башкалардын мемориалдык музейлери
иштейт. Алгач Махабхарата эпосунда эскерилет. Байыркы убакта Индрапрастха
аталган. 1206-ж. Дели султандыгынын, 1526-жылдан Могол империясынын борбору.
1803-ж. англистер басып алган. 1911–47-жана башкаританиялык Индиянын борбору.
Темир колонна (5-кылымдын башы), Кутб Минар минарети (13-кылымдын башы),
Кувватул-ислам, Жама Масжид мечиттери, Ыйык Жеймс англикан чиркөөсү (1836),
Лотос храмы (1980–86), президент ак сарайы (аянты 132 га), Лал-Кила чеби («Кызыл
форт», 17-к.), мавзолей жана башка сакталган. Жантар-Мантар обсерваториясы
(1725) иштейт.



https://ky.wikipedia.org/wiki/%D0%93%D1%80%D0%B0%D0%BC%D0%BC%D0%B0%D1%82%D0%B8%D0%BA%D0%B0

Грамматика сөз формаларынын жасалыш жана колдонулуш закон ченемин изилдейт.
Грамматика тилдин морфология жана синтаксис деп аталган бөлүктөрүнүн мазмунун
камтып, сөздөрдүн ички түзүлүш өзгөчөлүктөрүн жана алардын сүйлөмдөргө биригиш
закондорун үйрөтөт. Орус тилинин биринчи грамматикасын 1755-ж. М. В. Ломоносов
түзгөн. Түрк тилдериннин биринчи грамматикасы («Грамматика татарского языка»,
СПБ, 1801) Иосиф Гиганов тарабынан түзүлүп 1802-ж. жарыкка чыккан. Кыргыз
тилинин алгачкы грамматикасы 1934-ж. («Кыргыз тилинин морфологиясы», 5- жана
6-класстар үчүн), синтаксиси 1936-жылы (Кыргыз тилинин синтаксиси:
6–7–8-класстар үчүн) К. Тыныстанов тарабынан түзүлгөн. Грамматикалык түшүнүктөр
ар түрдүү баяндоосуна ылайык сыпаттама, салыштырма, тарыхый жана башка болуп
бөлүнөт.



https://ky.wikipedia.org/wiki/%D0%93%D0%B8%D0%BC%D0%B0%D0%BB%D0%B0%D0%B9

Гималай - (санскрит тилинде «хималайя» кар турагы) – Жер шарындагы эң бийик тоо
системасы. Тибет тайпак тоосу (түндүктө) менен Инд-Ганг түздүгүнүн (түштүгүндө)
аралыгында, Индия, Непал, Кытай, Пакистан, Бутандын аймагында. Узундугу 2400
кмден ашык, туурасы 350 кмге чейин. Деңиз деңгээлинен орточо бийиктиги 6000 м,
эң бийик жери 8848 м Жомолунгма (Эверест) чокусу. Бийиктиги 8000 мден ашкан дагы
11 чоку бар. Борбордук Азиянын тоолуу чөлү менен Түштүк Азиянын тропиктик
ландшафттарынын ортосундагы орографиялык, климаттык жана флоралык чек болуп
эсептелет. Бирок, Гималайда Инд, Cатлеж, Карнали, Арун дарыясынын антецеденттик
өтмө капчыгайлары болгондуктан, Инди океанынын алабын Борбордук Азия туюк
облусунан бөлүп турган суу бөлгүч Гималай аркылуу эмес, анын түндүгүндөгү
Кара-Корум, Трансгималай тоолору аркылуу өтөт. Гималай Инд-Ганг түздүгүнөн 3
баскыч болуп тик көтөрүлөт. Гималайдын 1-баскычы болгон Cивалик кырка тоосу
көптөгөн дарыялардын терең капчыгайлары менен тилмеленген; деңиз деңгээлинен
орточо бийиктиги 900–1200 м; жазылыгы батышында 120 км, чыгышында 5–10 кмге
чейин кууштайт. Бул кырка тоо кийинки баскычтан тоо аралык айрым өрөөндөр дундар
тизмеги (Кашмир ж. б.) менен бөлүнгөн. Дундарды мурда көлдөр ээлеп жаткан.
Экинчи баскычын Кичи (Жапыз) Гималай түзөт; ал орточо бийиктиги 3000–4000 м,
чокулары 6000 мге жеткен тоо массивдеринен жана кырка тоолордон (Пир-Панжал,
Дхаоладхар, Махабхарат ж. б.) турат. Тоолору өтө тилмеленген, Түштүк капталдары
тик, түндүгү салыштырмалуу жантайыңкы. Кийинки баскычтан тоо аралык тектоникалык
ойдуңдар жана байыркы мөңгүлөрдөн пайда болгон чуңкурдуктар (Катманду, Сринагар
ж. б.) аркылуу бөлүнөт. Үчүнчү баскычын Чоң (Бийик) Гималай же Башкы Гималай
кырка тоосу түзөт; анын жазылыгы 50–90 км. Түндүк-батышта Нангапарбат массивинен
(бийиктиги 8126 м) башталат, Чоң Гималайдын бул бөлүгү эң жазы (300 кмден ашык),
чет жакалары бийик, алардын аралыгынан бийик тайпак тоолор (Деосаи, Рушпу ж. б.)
орун алган. Сатлеж дарыясынын өрөөнүнөн түштүк-чыгышты карап Чоң Гималай
мөңгүлүү өтө бийик тоо массивдерин, чокуларды пайда кылат. Тиста дарыясынан
чыгышты карай Чоң Гималай кыйла жапыстайт.

Гималайдагы мөңгүлөрдүн жалпы аянты 33 миң км2ден ашык. Эң узун мөңгүлөрү
Жомолунгма (19 км чейин) жана Канченжанга (26 жана 16 км) массивдеринде. Кумаон
Гималайындагы Милам мөңгүсүнүн уз. 20 кмге, Ганготри мөңгүсүнүкү 32 кмге, Пенжаб
Гималайындагы Дурунг-Друнг мөңгүсүнүкү 24 кмге, Бармаль мөңгүсүнүкү 15 кмге
жетет. Кашмирде мөңгүлөрдүн этеги 2500 м, Гималайдын борбордук бөлүгүндө 4000 м
бийиктикте жатат. Мөңгүнүн көбү Гималайдын батыш бөлүгүндө. Кар чегинин
бийиктиги батыш бөлүгүнүн Түштүк капталдарында 5000 м, түндүк капталдарында
5700–5900 м, чыгышында Түштүк капталдарында 4500–4800 м, түндүгүндө 6100 м.
Мөңгүлөрү дендрит (гималай) тибинде, кар чегинен 1300–1600 м төмөн түшөт.
Түркстан тибиндеги мөңгүлөр да кездешет. Түндүк капталындагы зор мөңгүлөр
чокуларды чүмкөп жатат.



https://ky.wikipedia.org/wiki/%D0%93%D0%B5%D0%BE%D1%84%D0%B8%D0%B7%D0%B8%D0%BA%D0%B0

Геофизика (гео... жана физика) – жердин ички түзүлүшүн, физикалык касиеттерин
жана жер катмарларында (атмосфера, гидросфера, литосфера ж. б.) болуучу
физикалык кубулуштарды изилдөөчү илимдер комплекси. Геофизиканын негизги
тармактары кийинки төрт кылымда оош-кыйыш жана өз ара байланышсыз өнүгүп келген.
Геофизика геология, геодезия, география, геохимия, физика жана астрономия
сыяктуу илимдер менен тыгыз байланышта. Геофизика Жердин терең катмарларын,
ошондой эле геология менен бирге Жердин пайда болуу жана өнүгүү тарыхын да
изилдейт. Геофизикага жалпысынан бири бири менен тыгыз байланыштагы бир нече
тармакка бөлүнөт; 1) Жердин физикасы жер түпкүрүндөгү жана кыртышындагы
физикалык процесстерди, түзүлүшүн, ошондой эле азыркы мезгилдеги кыймылдардын
өнүгүүсүн изилдеген илим. Изилдөөнүн негизинде сейсмология, гравитация,
геомагнетизм, геодинамика, метеорология ж. б. тармактарды камтыйт. 2)
Гидрофизика океан жана кургактыктагы сууларда (гидросферада) болуучу физикалык
процесстерди изилдейт; океан физикасы суулардын акустикасы, оптикасы,
радиоактивлүүлүгү, толкуну ташкындоочу, көтөрүлүүсү, агым динамикасы тууралуу
илим; кургактыктагы суунун физикасы жер астындагы жана кыртыштагы суулардын
динамикасын, дарыяда ж. б. болуучу кубулуштарды изилдейт; атмосфера динамикасы
атмосфералык абанын кыймыл процессин иликтейт, ошондой эле атмосферанын
статикасын жана кинематикасын камтыйт. Кийинки кезде жер кыртышын, анын
түзүлүшүн жана кенди изилдөөчү чалгындоо Геофизикасы, өндүрүштүк Геофизика
өнүгүүдө. Азыр Геофизикалык изилдөөлөр дүйнө жүзүндө бир системада жүргүзүлөт.
Буга Эл аралык геофизика жылы чоң көмөк берет. Азыркы учурда Геофизика илими
табият кубулуштарын, айрыкча аба ырайын маалымдоо, табигый процесстерди
пайдалануу, жер кыртышындагы кендерди өздөштүрүү сыяктуу маанилүү маселелер
менен байланышта өнүгүүдө.



https://ky.wikipedia.org/wiki/%D0%93%D0%B0%D1%80%D0%B8%D0%B1%D0%B0%D0%BB%D1%8C%D0%B4%D0%B8,_%D0%94%D0%B6%D1%83%D0%B7%D0%B5%D0%BF%D0%BF%D0%B5

Джузе́ппе Гариба́льди (1807, Ницца — 1882, Капрера аралы) — Италия эл баатыры,
Риссорджиментонун революциялык канаттын жетекчилеринен бири, мемуарлардын
автору.

Улуту боюнча генуялык, деңизчи Доменико Гарибальдинин (1766-1841) баласы,
Гарибальди 1807 жылы 4 июлда Ниццада туулган.

Ал жаш кезинде Ортожер жана Кара деңиздердеги соода кемелерде деңизчи болуп
жүрдү. 25 жашында Гарибальди биринчи жолу «Nostra Signora delle Grazie» аттуу
бригантинанын капитаны болуп даяндалат.

1833 жылы Апрель айында Гарибальдинин “Клоринда” кемеси Таганрогко кирет. Ошол
жерде Гарибальди саясий эмигрант Джованни Баттиста Кунео менен таанышып “Жаш
Италия” деген жашырын коомго кирет. Бул коом Италияны австриялыктардын
үстөмдүгүнөн бошотуу, өлкөнү бириктирүү жана республикалык башкарууну орнотуу
максаттарды коюшкан.



https://ky.wikipedia.org/wiki/%D0%93%D0%B0%D0%B1%D0%BE%D0%BD

Габон, Габон Республикасы – Борбордук Африкадагы мамлекет. Түндүк-батышынан
Экватордук Гвинея, түндүгүнөн Камерун, чыгышынан жана түштүгүнөн Конго
Республикасы менен чектешет. Батышынан Атлантика океаны чулгап жатат. Аянты
267,7 миң км2. Калкы 1,43 млн (2006). Мамлекеттик тили француз тили. Борбору
Либре-виль шаары Габон администативдик жактан 9 провинцияга бөлүнөт. Акча
бирдиги Батыш Африка валюта союзунун франкы. Габон БУУнун (1960), Африка
союзунун (1963), Эл-аралык валюта фондунун (1963), Эл-аралык реконструкция жана
өнүгүү банкынын (1963), Бүткүл дүйнөлүк соода уюмунун (1995) мүчөсү.
Администрациялык-аймактык бөлүнүшү (2006): Габон унитардык мамлекет.
Конституциясы 1991-ж. 14-мартта кабыл алынган. Башкаруу формасы президенттик
республикасы Мамлекет башчысы президент (7 жылга шайланат). Мыйзам чыгаруу
бийлигинин жогорку органы эки палаталуу парламент (Улуттук чогулуш жана Сенат).
Аткаруу бийлигин премьер-министр жетектеген өкмөт ишке ашырат, ал президент
тарабынан дайындалат. Саясий партиялары: Габон демократиялык партиясы, Габон
прогресс партиясы жана башка. Аймагынын басымдуу бөлүгүн жапыз тоолор жана тоо
массивдери ээлейт. Бийигирээк тоолору Шайю (Ибунжи чокусу, бийиктиги 1580 м)
жана Хрусталь (Дана чокусу, 1000 м). Батыш бөлүгүндөгү деңиз жээктерин туурасы
30-200 км келген ойдуңдар ээлейт. Кенбайлыктары нефть, газ, марганец, уран,
темир. Климаты ысык жана нымдуу, Түндүк жагы экватордук. Апрелдин орто
температурасы 25ө-28°С, июлда 22ө-24°С. Жылдык жаан-чачын 1500-3000 мм.
Дарыялары өтө жыш жана суусу мол. Ириси Огове. Аймагынын 75%ин дайыма жашыл
нымдуу токой (окуме, озиго, лимба жана башка), жээк бойлорун мангр токою каптап
жатат. Улуттук парктары: Вонга-Вонг, Оканда жана биосфера резерваты
Ипасса-Макоку. Кызылсары латерит топурактуу. Калкынын 92%ин банту улутундагылар
түзөт. Шаар калкы 79%. Негизинен христиан (82%), ошондой эле салт болуп калган
жергиликтүү динди (андан ичкери 1%ке жакыны мусулман сүнөттөр) тутат. Калкынын
жашынын орто узактыгы эркектериники 54, аялдарыныкы 56 жашаары Орто жыштыгы 1
км2 жерге 5,3 киши туура келет. Ири шаарлары Либревиль, Порт-Жантиль, Франсвиль.
Габондун аймагында адам палеолит доорунда эле жашай баштагандыгы белгилүү.
Өлкөнүн байыркы калкы пигмейлер болсо керек деп болжолдонот, 10-13-кылымдарда
бул аймакка бантулар келип отурукташкан. 18-19-кылымдарда түндүктөн келген жана
жергиликтүү урууларды түштүккө сүрүп чыгарган фанг элдери Габондун этностук
тарыхында маанилүү ролду ойногон. 15-кылымдын аягында (1485) Габонго
португалиялык деңиз саякатчылары келген учурда, алар уруулук түзүлүштө жашап
турушкан. 16-18-кылымдарда европалык жана америкалык кул сатуучулар Габондун
аймагын кул сатып алуунун ири борборунун бирине айландырышкан. 1839-ж.
француздар Габон булуңунун сол жээгинде отурукташып, 1849-ж. оң жээгин ээлешет
да, Либревиль шаарын негиздешет. 19-кылымдын 40-80-жылдарында француздар өлкөнүн
аймагын толук ээлешет. Габондун калкынын француз баскынчыларына каршы күрөшү
1-дүйнөлүк согушка чейин созулган. 1903-ж. Габон расмий түрдө колония деп
жарыяланып, 1910-58-ж. Франциялык Экватордук Африканын курамында болгон.
Колониялык режим жылдарында өлкөнүн аймагынын ири бөлүгү француздук
компанияларга концессияга берилген. 1940-50-жылдары алгачкы улуттук саясий
уюмдар түзүлгөн. 1946-ж. кеңеш берүү функциялары ыйгарылган өкүлчүлүк органы
Аймактык ассамблея, 1957-ж. жергиликтүү африкалыктардан турган алгачкы Өкмөттүк
кеңеш түзүлгөн, бирок анын чечимдери француздук губернатор тарабынан бекитилүүгө
тийиш болгон. 1958-ж. Габон республикасы болуп жарыяланган. 1959- ж. февралда
биринчи конституциясы кабыл алынып, ага ылайык Өкмөттүк кеңеш Министрлер
кеңешине, Аймактык ассамблея Мыйзам чыгаруу ассамблеясына айландырылган. 1960-ж.
15-июлда француз өкмөтү Габондун көзкаранды эместиги жөнүндөгү келишимге кол
койгон. 1960-ж. 17-августта Габон көзкаранды эмес мамлекет деп жарыяланган. Ошол
эле жылы сентябрда ал БУУга кабыл алынган. 1961-ж. февралда жаңы конституция
кабыл алынып, өлкөнүн алгачкы президенти болуп Л. Мба шайланган. 1967-ж. Мба
өлгөндөн кийин аралы Бонго президент болуп калган. Ал 1968-ж. Габон
демократиялык партиясын негиздеген жана Батыш өлкөлөрү менен кызматташуу
саясатын уланткан. Бай жаратылыш ресурстарынын натыйжасында Габон Африкадагы эң
бай мамлекеттердин катарына чыккан. 1991-ж. мартта жаңы Конституция кабыл
алынган. 1993, 1998, 2005-ж. шайлоодо Бонго кайрадан жеңишке жетишкен.
Экономикасынын негизин тоокен өнөржайы түзөт. 2005-ж. ички дүң продукциянын
58,8% өнөржайга туура келген (андан ичкери тоокен 50%), тейлөө кызматы 35,1%,
айыл чарбасы 6%. Балкамыш, какао, жержаңгак экспорттолот. Ички муктаждык үчүн
маниок, банан, шалы, жүгөрү жана экспорт үчүн какао, кофе өстүрүлөт.
Экономикасында негизги орунду тоокен (негизинен нефть, марганец жана уран
кенташтары казып алынат), балык уулоо, токой жана жыгач иштетүү өнөржайлары
ээлейт. 2003-ж. 1487 млн кВт ∙ {\displaystyle \bullet } с электр энергиясы
өндүрүлгөн. Автомобиль жолунун узундугу 6, 2 миң км (2003), темир жолунуку 814
км (2004). Эл-аралык ири аэропорттору бар (Либревиль, Порт-Жантиль, Моанда).
Нефть куурунун узундугу 1385 км. Дарыяларында кеме жүрөт. Негизги порттору
Порт-Жантиль жана Либревиль. Сыртка нефть, марганец, уран концентратын, жумуру
жыгач жана кофе, какао чыгарат. Негизги соода шериктери: Франция, Япония, АКШ
жана Германия. 1980-жылдан 6 жаштан 16 жашка чейин милдеттүү түрдө билим берүү
киргизилген. 2003жылга 15 жаштан жогорку курактагы калкынын 59,7% гана сабаттуу
болгон. Мектептерде сабак француз тилинде. Жалпы билим берүүчү мектептердин
жарымы менчик. Либревилде Улуттук университети, медициналык университети, башка
шаарларда техникалык университет жана башка окуу жайлары бар. Айыл жана токой
чарба изилдөө институттары, китепкана маалымат борбору (1960), искусство жана
салт музейи (1954); илимий, маданий мекемелери иштейт. Мамлекеттик жана 5 менчик
гезит чыгат. 1959-жылдан радиоуктуруу, 1963-жылдан телекөрсөтүү иштейт. Адабияты
француз тилинде басылат. Музыкасында борбордук африкалык элдердин салт маданияты
басымдуу.



https://ky.wikipedia.org/wiki/%D0%92%D0%B8%D1%82%D0%B0%D0%BC%D0%B8%D0%BD%D0%B4%D0%B5%D1%80

Витаминдер — организмдеги нормалдуу зат алмашууда жана тиричилик аракетинде
мааниси чоң биологиялык активдүү бирикмелер; тамактануунун алмаштырылгыс
фактору. Витаминдин ачылышы орус окумуштуусу Н. И. Луниндин ысмы менен
байланыштуу. Ал 1880-ж. тамактын составында тиричилик үчүн эң керек белгисиз
фактор бар экендигин экспериментте аныктаган. Поляк окумуштуусу К. Функ 1912-ж.
«витамин» терминин сунуш кылган. Буга чейин эле организмге белгилүү өлчөмдө
белок, май, углевод, минерал туздар жана суу керек экендиги, ошондой эле начар
тамактануудан болуучу оорулар да белгилүү болгон. Узакка созулган экспедициянын
саякатчылары жашылча-жемиш жебегендиктен цинга оорусу менен оорушкан.

Витаминдердин көбү — ферменттердин составдык бөлүгү, алар зат алмашууну жөнгө
салат. витаминдер организмде болуучу химиялык реакцияларды тездетет, ошондой эле
ферменттердин пайда болушуна жана анын функциясына катышат. Организмдин азык
заттарды өздөштүрүүсүнө таасир этип, клетканын нормалдуу өсүшүнө жана бүтүндөй
организмдин өөрчүшүнө түрткү берет. Киши түрдүүлөп жетиштүү тамактанганда
витаминди тамак-аш менен кабыл алат. Алардын кээ бири ичегиде
микроорганизмдердин тиричилигинин натыйжасында синтезделет, бирок бул
организмдин витаминге муктаждыгын толук канааттандыра албайт. Кээ бир учурда
организмге тамак продуктулары менен бирге түзүлүшү витаминдерге жакын бирикмелер
(провитаминдер) кирет; алар организмде витаминдерге айланат. Кээ бир
продуктуларда бир же бир нече витаминдер жок болот, ошондуктан бир өңчөй жана
витамини аз тамак-аш менен тамактануу, ошондой эле организм витаминди өздөштүрө
албай калганда витамин жетишсиздиги (гиповитаминоз, авитаминоз) пайда болот.
Витаминди ашкере кабыл алуу гипервитаминоз оорусуна алып келет.

Организмдин витаминди кабыл алуусу анын физиологиялык абалына жараша болушу
керек. Витамин организмдин өсүү мезгилинде, кош бойлуу жана эмчек эмизген
убакта, ооруп жатканда жана оорудан кийин, кара жумуш же акыл эмгеги менен көп
иштегенде, мисалы, спорттук көнүгүүлөрдү жасаганда, нерв-эмоциялык чоң күч талап
кылган иште, ошондой эле көп убакыт суукта болгондо чоң өлчөмдө талап кылынат
(к. Тамактануу). Улгайган кезде витаминди өздөштүрүү начарлайт. Түрдүү
тамак-аштагы витаминдин бардыгы эле туруктуу эмес жана алар сырткы факторлордун
таасиринен анча-мынча бузулушу мүмкүн. Консерваланган азыктарга караганда жаңы
даярдалган тамактар витаминдерге бай; продуктуларды узакка сактоо, аларды
кургатуу, ошондой эле бышыруу витаминдин бузулушуна алып келет. Ошондуктан
витаминди сактап калуу үчүн түрдүү тамак-аш азыктарын сактоо жана аны даярдоо
эрежелерин билүү зарыл.

Витамндин көпчүлүгү латын алфавитинин тамгалары менен белгиленет (мисалы, А, В,
С жана башка), мындан тышкары алардын химиялык структурасын көрсөтүүчү атайын
аттары бар. Дарылоо максатында Витаминди колдонуу витамин менен дарылоо деп
аталат. Сууда эрүүчү витаминдер.

60-жылдардын аягында синтетикалык витаминдерди өндүрүүнүн химиялык технологиясы
иштеп чыгарылган. Псевдо жана бета-иондордун синтездөөсүнүн технологиясы иштеп
чыккандан тартып , кымбат жана дефициттүү ретинол, токоферол, нафтохинондордун
өсүмдүк синтезин колдонуунун кажети жок болду. Химиялык жана нефтехимиялык
сырьелордун базасында витаминдерди өндүрүүнүн көп тонналык өндүрүүсү иштеп
чыккан. Мындай өнөр жайдагы өндүрүш механизмдетилген жана автоматташтырылган
жабдууларды , бункерлер, автоматташтырылган дозаторлор, жана башка машина жана
механизмдерди колдуну менен ишке ашат. Нымдын өлчөмү көп болгон төгүлмөлүк
премикстер көгөрүп, рН тын өзгөрүүсүнө алып келет. Ошондуктан көбүнчө курук
витаминдердин премикстеринин колдонуусу талап кылынат. Толук баалуу жана
баланстатылган жемди өндүрүү үчүн өндүрүштө төмөнкү витаминдер колддонулат:
ретинол ацетат жана ретинол пальмитат (витамин А), эргокалъциферол (витамин D2),
холекальциферол (витамин D3), токоферол (витамин Е), менадион (витамин К3),
тиамин (витамин В1), рибофлавин (витамин В2), пантотен кислотасын (витамин В3),
холин (витамин В4), никотин кислотасын (витамин РР), пиридоксин (витамин В6),
фоль кислотасы (витамин Вс или В9), цианокобаламин (витамин B12), аскорбин
кислотуасы (витамин С) и биотип (витамин Н).



https://ky.wikipedia.org/wiki/%D0%91%D1%83%D1%80%D0%BA%D0%B8%D0%BD%D0%B0-%D0%A4%D0%B0%D1%81%D0%BE

Буркина-Фасо, Буркина Фасо Республикасы (кээде ортосундагы сызыгы жок Буркина
Фасо деп да жазылат; 1984-ж. чейин Жогорку Вольта Республикасы) Батыш Африкадагы
мамлекет. Түндүк-батышынан жана түндүгүнөн Мали, Түндүк-чыгышынан Нигер,
түштүк-чыгышынан Бенин, түштүгүнөн Того, Гана, түштүк-батышынан Кот-д, Ивуар
мамлекеттери менен чектешет. Аянты 274,1 миң км2. Калкы 18,9 млн (2015). Борбору
Уагадугу шаары. Расмий тили француз тили. Администрациялык-аймактык жактан 45
провинцияга бөлүнөт. Акча бирдиги Батыш Африка валюта союзунун франкы.

Эли негизинен нигер-кардофан (гур жана манде) тилинде сүйлөшөт. Калкынын орточо
жыштыгы 1 км2 жерге 43,4 киши. Өлкөдөгү элдердин жарымы моси тобундагылар.
Калкынын жашынын орточо узактыгы: эркектериники 47, аялдарыныкы 49 жашаары Ислам
(50% мусулмандар) жана христиан (10% католиктер) диндерин тутат.



https://ky.wikipedia.org/wiki/%D0%91%D1%80%D1%83%D0%BD%D0%B5%D0%B9

Бруней, Бруней Даруссалам мамлекети – Түштүк-Чыгыш Азиядагы мамлекет. Калимантан
(Борнео) аралынын түндүгүндө жайгашкан. Түндүгүн Түндүк-Кытай деңизи чулгайт.
Калган жактары өлкөнү экиге бөлүп турган Саравак штаты (Малайзия) менен
чектешет. Аянты 5,8 миң км2. Калкы 401 миң (2011). Борбору Бандар-Сери-Бегаван
шаары Мамлекеттик тили малайя тили. Акча бирдиги бруней доллары.
Администрациялык-аймактык жактан 4 дистрикке бөлүнөт. Бруней унитардык мамлекет.
Шериктештиктин курамында.

Калкынын 87%и брунейликтер. Орточо жыштыгы 1 км2 жерге 73 киши (2005). Калкынын
жашынын орточо узактыгы: эркектериники 72,4, аялдарыныкы 77,4 жашаары Шаар калкы
75%. Ири шаары Бандар-Сери-Бегаван. Ислам (66%), буддизм (14%) жана христиан
динин тутат.



https://ky.wikipedia.org/wiki/%D0%91%D0%BE%D1%82%D1%81%D0%B2%D0%B0%D0%BD%D0%B0

Ботсвана, Ботсвана Республикасы Африканын түштүгүндө жайгашкан өлкө. Түндүгүнөн
жана батышынан Намибия, Түндүк-чыгышынан Замбия жана Зимбабве, түштүгүнөн жана
түштүк-чыгышынан Түштүк Африка Республикасы менен чектешет. Аянты 600,4 миң км2.
Калкы 2,021 млн (2013). Борбору – Габороне шаары. Расмий тили англис жана
сетсвана тилдери. Акча бирдиги пула. Ботсвана администрациялык-аймактык жактан 9
округга (таблицада) жана 5 шаардык муниципалитетке (Габо роне, Жваненг, Лобаце,
Селеби-Пхикве, Франсистаун) бөлүнөт.

Ботсвананын калкынын көбү тсвана (67%; 2003). Банту тобундагы элдердин каланга
(15%), калагади, ндебеле, суто жана башка улут өкүлдөрү да бар. Калахари
ойдуңунда жана Окаванго дарыянын дельтасында бушмендер жашайт. Калкынын орточо
жыштыгы 1 км2 жерге 3 киши. Калкынын орточо жашы эркектериники 31, аялдарыныкы
30,5. Калкынын 50% салт болуп калган динди, 35% ке жакыны африкалык синкреттик
динди, 5%ке жакыны христиан динин тутат. Шаар калкы 52%. Ири шаарлары: Канье,
Серове, Молепололе, Махалацве, Франсистаун, Бобононг, Селиби-Пикве, Лобаце.



https://ky.wikipedia.org/wiki/%D0%91%D0%B8%D1%88%D0%BA%D0%B5%D0%BA_%D1%88%D0%B0%D0%B0%D1%80%D1%8B

Бишкек – Кыргыз Республикасынын саясий, экономикалык, илимий, өнөр жай жана
маданий борбору жана өлкөдөгү эң ири шаары. Өзгөчө бир административдик бирдиги.
1878-жылы негизделген. Аянты 12,7 миң га. Калктын саны - 874,4 миңге чукул
(2012). Өлкөнүн түштүк аймактарына окшобой, калктын арасында орус жана орус
тилде сүйлөшкөндөрүн пайызы жогору. Бишкек шаарында 4 адм.-айм. бирдик — Биринчи
Май, Ленин, Октябрь, Свердлов райондору, Чоңарык шаарчасы (8,2 миң адам) жана
Ортосай айылы (4,5 миң адам) бар. Кыргыз Республикасынын түндүк тарабындагы, Чүй
өрөөнүндө, Теңир-Тоонун астында, Кыргыз Ала-Тоосунун этегинде, Казакстан чек
арасынан 25 чакырымдык алыстыкта жайгашкан. Шаар аймагы 127,3 чарчы чакырым
түзөт. Бишкек деңиз деңгээлинен 700-940 метр жерде жайгашкан.

Бишкек Кыргыз Ала-Тоосунун этегинде, Чүй өрөөнүнүн борбордук бөлүгүндө, Аламүдүн
жана Ала-Арча сууларынын шилендиси пайда кылган жантайыңкы түздүктөн орун алган.
Деңиз деңгелинен 750–900м бийиктикте жайгашкан. Лёсс сымал кыртыш каптаган
түздүк бара-бара түндүктү карай жантайып, Чүй суусунун жайылмасына кошулат.
Бишкек тушта Чүй суусунун нугу Чүй өрөөнүнүн түн. жагына карай четтеп, шаардан
20кмдей аралыктан өтөт. Чүй өрөөнүнүн Бишкек шаарынын туштагы жазылыгы 60кмдей.

Чүй өрөөнүнүн Бишкек шаары жайгашкан борбор бөлүгү геологиялык структурасы
боюнча кеңдикке жакын багытта созулуп жаткан асимметриялык мегасинклиналь.
Шаардын азыркы чеги Чүй синеклизасынын Бишкек ийилүүсү деп аталган түш. бөлүгүнө
дал келет. Ийилүү палеоген-неогенде пайда болгон чөкмө тектер менен толгон. Алар
палеозой фундаментинин үстүндө жатат. Палеозой тоо тек катмарлары 5000мден ашык
тереңдикте (геофизикалык маалыматтар боюнча) жатып, негизинен гнейс, кристаллдык
сланец жана акиташ тегинен, ошондой эле эффузия тоо тектеринен турат. Үстүндөгү
палеоген-неоген тоо тек катмарларынын жалпы калыңдыгы 4,5–5,0км. Аларды
төртүнчүлүк мезгилде пайда болгон борпоң тоо тектердин калың кабаты жаап жатат.
Алар кой таштардан, арасында кум-шагыл ширелген майда жумуру таштардан, ар
кандай бүртүктөгү кумдардын жана кумдуу чопонун кабатчалары менен топторунан
түзүлгөн аллювий-пролювий чөкмө тоо тектерден турат.

Бишкек шаарынын негизги суу артериялары мурда Аларча жана Аламүдүн суулары
болгон. Алар Бишкектин аймагында тармактанган нуктар менен түштүктөн түндүктү
карай аккан. Шаар курулушунун кеңири кулач жайышына байланыштуу алардын көптөгөн
салаалары эки гана нукка бириктирилген. Суу агымын жөнгө салуу үчүн Бишкектин
түш. тарабындагы тоо этектеринде курулган суу сактагычтар жана көптөгөн сугат
каналдары аркылуу шаар айланасындагы чарбалардын жерлерин жана шаар аймагын
сугарууга пайдаланылат. Бишкектин ирригация системасына шаар аркылуу ар тарапка
салынган арыктар менен каналдар тармагы кирет. Шаар аркылуу Батыш жана Түш. Чоң
Чүй каналдары өтөт. Бишкектен түндүгүрөөктө Төмөнкү Аларча суу сактагычы
жайгашкан: бир бөлүгү шаардын аймагына кирет. Кара жыгач багында жана Бишкек
Эркин Экономикалык зонасынын аймагында көлмөлөр бар. Шаардын түштүк бөлүгүнө
түндүктүн кадимки боз топурагы мүнөздүү, түндүк (төмөнкү) бөлүгүн боз шалбаа,
шалбаа жана шалбаалуу-саздак топурактары каптап жатат. Табигый өсүмдүктөр
шаардын чет-жакасындагы бош жерлерге гана мүнөздүү. Шаардын түн. бөлүгүнүн
өсүмдүк эгилбеген бош жерлеринде камыш, жекен, ыраң чөп, көлмө жана суу
жээктеринде жапайы тал, терек, сейрек жийде кезигет. Шаардын түш. жагында тоо
этектеринин адырларында кургакчыл жерге мүнөздүү өсүмдүктөр басымдуулук кылат.
Адырлардын төмөнкү бөлүктөрүн эфемер-шыбактуу жарым чөл ээлейт.

Бишкек шаарынын калкынын саны 1999-жылы марттагы эл каттоо боюнча 762,3 миң адам
болуп, респ-дагы калктын 15,8% түзгөн. Шаарда 1940-жылы 104,5 миң калк жашаса,
1950-жылы 218,0 миң, 1979-жылы 535,5 миң, 1989-жылы 619,9 миң калк болгон.
2003-жылы 797,4 миң калк жашап, анын 792,9 миңи (99,4%) шаарда, 4,5 миңи (0,5%)
шаардын чет-жакасындагы Ортосай айылында жашайт. Эркектер жалпы калктын 47,9%,
аялдар 52,1% түзөт. 2002-жылы үйлөнгөндөрдүн саны 3729 же болбосо 1000 кишиге
эсептегенде 3,8, ажырашкандар 1947 же 1000 кишиге эсептегенде 2,2 адамды түзгөн.
2002-жылы Бишкек шаардык кеңеши боюнча 1000 адамга төрөлгөндөрдүн саны 14,3,
өлгөндөрдүн саны 7,5, табигый өсүш 5,4 миңди түзүп, төрөлгөн 1000 баланын (1
жашка чейинки) 25,9 өлүмгө дуушар болгон. 2002-жылы жумушсуздардын саны
(катталганы боюнча) Бишкек шаары боюнча 8952 адамды түзгөн. 2000-жылы шаар
боюнча жалпы калктын 24,0% эмгекке жарамдуудан жаш, 64,9% эмгекке жарамдуу,
11,1% улуу муундагы адамдар болгон. Шаарда кыргыз (52,2%), орус (33,2%), украин
(11,2%), казак (1,6%), өзбек (1,6%), татар (2,1%), немис (0,7%), дуңган (0,5%),
уйгур (1,7%) ж.б. улуттун өкүлдөрү жашайт. Бишкек шаарынын калкынын 2002-жылкы
миграциясы: келгендердин саны 5741 адам, кеткендер — 12654 адам болуп, алардын
ичинен чет өлкөлөрдөн шаарга 1017 адам жана өлкөнүн башка региондорунан шаарга
4724 адам келип, шаардан башка чет өлкөлөргө 8092 адам жана өлкөнүн башка
региондоруна 4562 адам кетип, жалпы миграциялык азаюу 6913 адамды түзгөн.

Азыркы шаардын аймагын адамдар эң байыркы заманда эле отурукташкан. Аламүдүн
ГЭСтеринин жанынан табылган таш эмгек куралдары Бишкектин айланасында алгачкы
адамдар б.з.ч. 5–4 миң жылдыктарда жашагандыгын далилдейт. Темир доорунун
башталышы менен Кыргызстандын аймагында сак (б.з.ч. 7–3 кылымдары) жана усун
(б.з.ч. 3-кылым – б.з. 5-кылым) уруу бирликтери түзүлгөн. Бул уруу союздары
Аламүдүн, Аларча сууларын бойлото да отурукташкан. Буга кийинки мезгилге чейин
сакталып калган дөбө-мүрзөлөр далил болот.

Орто кылымда Аламүдүн жана Аларча сууларынын алабын көчмөн жана отурукташып
дыйканчылык кылган түрк уруулары мекендеген. Орто кылымдагы эң ири шаарлардын
бири азыркы Бишкек шаар чалдыбары (7–12 кылымдары) болгон. Татаал планда
салынып, бекем чеп курулмаларынан турган бул шаар 25–30 км2дей аянтты ээлеген
(Бишкек1 бекетинин жана мурунку Ключевой, Кызыласкер айылдарынын аймагы). Кийин
«Темир усталар чеби» аталып калган дагы бир байыркы чоң шаар (8–13 кылымдары),
азыркы Абдумомунов жана Орозбеков көчөлөрүнүн, Кара жыгач багы менен Аламүдүн
суусунун ортосунда жайгашкан.

Шаардын борбору кокондуктардын мурдагы чеби Бишкек чебинин аймагында (Аламүдүн
суусунун сол жээги, кийин «Темир усталар чеби» деп аталып калган шаар
чалдыбарынын орду) жайгашкан. Шаар 8-кылымындан 15-кылымдын башына чейин өнүгүп,
моңголдордун жапырыгында бүлгүнгө учураган жана бир аз убакыттан кийин кайта
жанданып, тиричилик 18-кылымга чейин созулган. Андан кийин шаар биротоло ээн
калган. Айрым маалыматтар боюнча 18-кылымында солто уруусунан чыккан Бишкек
аттуу адам ушул чөйрөнү жердеп, журтун душмандан коргоп турган. 19-кылымдын
башында кыргыз феодалдарынын өз ара чатагынан пайдаланган Кокон хандыгы Чүй
өрөөнүн басып алып, жергиликтүү элди башкарып туруу үчүн бир катар чеп
курдурган.

Кокондуктардын негизги чыңдоолорунун бири катары Чүй өрөөнүн борбор бөлүгүндө
курулган чеп — Бишкек чеби аталган (бул аталышты колониячылар Пишпек деп
бурмалап, өзгөртүп айтышкан). Бул чеп Аламүдүн суусунун батыш жагында азыркы
«Темир усталар чебинин» ордунда 6га жерди ээлеген. Борбор Азияны ээлеп алууга
умтулган Орусия аскерлери 1860-жылы 4-сентябрда Бишкек чебин убактылуу басып
алган. Бирок алар кетээри менен мында кокондуктардын бийлиги кайра орногон.
1862-жылы сентябрда падыша аскерлери Байтик башында турган кыргыздардын жардамы
менен чепти 2-ирээт ээлеп, аны биротоло талкалаган. 1864-жылы анын урандысынын
жанында казак-орустардын бекети, ага удаа чакан базар, 1887-жылы ат-почта бекети
курулган. 1868—70 жылдары шаардын азыркы чегинде орус келгиндери Аламүдүн жана
Бишкек айылдарын негиздешкен. 1865-жылга чейин чүйлүк кыргыздар акимий жактан
Алатоо округунун (борбору — Верный шаары) начальнигине баш ийген, 1865–67
жылдары Түркстан дубанына, кийин Токмок уездинин курамында Жетисуу облусуна
кирген. 1878-жылы 29-апрелде уездин борбору Токмоктон Бишкекке көчүрүлүп, ага
шаар статусу берилген. Шаар калкынын саны 1913-жылы 18468 жеткен. Бишкекте
кустардык-өнөр жайлык мүнөздөгү алгачкы ишканалар, а.и. тегирмендер 19-кылымдын
2-жарымында пайда болгон. 1883-жыды булгаары заводу, 1885-жылы сыр-быштак жасоо
ишканасы иштей баштаган. Ошондой болсо да шаарда ө.ж-га караганда
базардык-стационардык типтеги соода тезирээк өнүккөн. 1878-жылы алгачкы чакан
оорукана менен дарыкана ачылган. 1879-жылы приходдук бир класстуу окуу жай,
кийин башка окуу жайлар ачылган. 1916-жылы жайында Бишкек уездинин көп бөлүгүн
улуттук-боштондук көтөрүлүш каптаган. Орусияда февраль буржуазия-демократиялык
революциясы жеңгенден кийин, 1917-жылы мартта Бишкек солдат жана жумушчу
депутаттар кеңеши уюшулуп, анда чечүүчү позициянын Убактылуу өкмөттү колдогон
меньшевиктер менен эсерлер ээлеп алышкан. 1918-жылы 7-январда Бишкектеги жана
уездеги бийлик иш жүзүндө большевиктердин колуна өткөн. 1924-жылы 14-октябрдан
Бишкек — Кара Кыргыз АОсунун (1925-жылы 25-майдан Кыргыз АОсу), 1926-жылы
1-февралдан Кыргыз АКСРинин борбору, 1926-жылы 12-майдан Фрунзе деп аталган.
1936-жылы 5-декабрдан Фрунзе — Кыргыз КСРинин борбору (1991-жылдан Бишкек
аталып, эгемендүү Кыргыз Республиканын борбору), 1938-жылы Бишкекте 3 акимий
район Пролетар (азыркы Ленин), Биринчи Май, Свердлов райондору түзүлгөн.
1961-жылы шаарга Кызыласкер, Привокзальный (Попеновка), Төкөлдөш айылдары,
Аламүдүн, Көкжар айылдарынын бир бөлүгү, 1984-ж. Чоңарык, Ортосай айылдары
кошулган. 1974-жылы жаңы акимий район Октябрь район түзүлгөн. Кеңеш доорунда
Бишкек шаарынын саясий-коомдук, социалдык-экономиалык жана маданий турмушунда
зор өзгөрүүлөр болду. 1924-жылы алгачкы кыргыз газети «Эркинтоо» чыккан.
1926-жылы мамлекеттик басмакана менен музей түзүлгөн. 1932-жылы педагогика,
1938-жылы зооветеринария, 1939-жылы медицина институттары ачылган. Ошол эле
жылдары алгачкы ири өнөр жай ишканалары курулган. Бишкекке Улуу Ата мекендик
согуш жылдарында Украинадан, Орусиядан бир катар ө. ж. ишканалары көчүрүлүп
келинген. Азыркы учурда базар экономикасына багыт алуунун натыйжасында шаардагы
өнөр жай ишканаларынын, соода мекемелеринин ж. б-дын бир катары менчиктин түрдүү
формаларына өтүүдө. Көз каранды эмес мамл-тин борбору катары Бишкекте бир катар
чет өлкөлөрдүн элчиликтери жана эл аралык уюмдардын өкүлчүлүктөрү ачылып,
Кыргызстандын дүйнө элдери менен байланышы кеңейүүдө.

VII-кылымындан баштап Бишкек калаасы Жул шаарчасы катары таанымал болчу.
1825-жылында Чүй өрөөнүндөгү Пишпек аттуу калаасы эң ири аскерканасы (гарнизон)
менен кошоо курулган. Орус аскердери калааны 2 жолу (Аяк оона айынын (сентябрь)
4, 1860 жана тогуздун айынын (октрябрь) 24, 1862) басып алышкан. 1862-жылдын
Жетинин айында (ноябрь) калаа талкаланган. Эки жыл өткөндөн соң, анын ордуна
*казак пикети орнотулуп, кийинерек базар чогула башталды. 1868-жылы Пишпек аттуу
конуш курулган. Чын куран айынын (апрель) 29, 1878-жылы уезддын (Жети-Суу
дубаны) борбору Пишпеке которулган. Ошол учурдан бери Пишпек (Бишкек) шаар
наамдын ээси.

Тогуздун айынындан (октябрь), 1924-жылындан, Кара-Кыргыз Өзэрктин (автономия)
акимий борбору. Бугу айынан (май), 1925-жылдан - Кыргыз Өзэрктин (автономия)
борбору. 1926-жылы кеңештик (советтик) аскербашынын, Михаил Фрунзенин, аты
коюлуп Фрунзеге өзгөрүлгөн. 1936-жылдан баштап Фрунзе шаары - Кыргыз КСРдин
борбордук калаасы. 1991-жылы, эгемендүү Кыргыз Республикасында, шаардын аты
кайрадан Бишкекке өзгөрүлгөн. Бир уламыш боюнча шаардын жаңы аты, XVII-кылымында
бул жерде жашаган Бишкек-Баатырдын атынан чыккан. Башкасы боюнча - Пишпектен
(биринчи аты) жана Бишкек (май басуу үчүн курал).

Бишкек шаарынын экономикалык жана социалдык жактан башка дубандарга
салыштырмалуу жогору деңгээлде өнүккөн, саясий жактан Кыргыз Республикасынын
борбору катары өзгөчөлөнгөн аймак. Шаарда өнөр жай, транспорт, байланыш, курулуш
жана элди социалдык жактан тейлеген соода, илим, билим берүү, саламаттыкты
сактоо ж.б. тармактар өнүккөн.

Рыноктук шартка ылайыкташкан ушул ишканалар – өнөр жай, курулуш, транспорт,
соода же тейлөөнүн башка тармактарына таандык. Өндүрүштү базар экономикасынын
шартына ылайыкташтыруунун натыйжасында шаардын өнөр жайында дагы эң ири
структуралык өзгөрүүлөр болду.

Өндүргөн продукциялары рыногун жоготуп, сатылбай калган өнөр жай ишканалары,
айрыкча Бишкектеги машина куруу тармагынын ири ишканаларынын өндүрүшү токтотулду
же аларды башка өтүмдүү буюмдарды жасоого толук кайра курууга туура келди. Кээ
бир ишканалар жарым жартылай иштеп калышты. Ошого байланыштуу Бишкек шаарынын
өнөр жай өндүрүшү 1991—95 жылдары 4 эсеге төмөндөгөн.

Шаарда 1991-жылы чөп таңгактоочу машина жасоо 20 миң даанага жетсе, 1996-жылы
анын 200 араң чыгарылган. Электр машиналар 1125тен, 64кө, металлды кесүүчү
станоктор 1146дан 27ге, токулган кийимдер 16 млн даанадан 1,4 млн даанага, бут
кийимдер 3,5 млн жуптан 380 миң жупка чейин кыскарган. Ошондуктан, өнөр жай
өндүргөн продукциянын көлөмү боюнча Бишкектин республикадагы үлүшү 1991-жылы
31,0%тен, 1996-жылы 20,7%ке чейин азайган. Ал эми, 1996-жылы шаардын өнөр жай
өндүрүшүндөгү төмөндөө токтолуп, кайра жогорулоого багыт алды.

1995-жылга салыштырганда бир жылдык өсүш продукциянын көлөмү боюнча 3,0%ти
түзгөн. Жогоруда белгиленген өзгөрүүлөргө карабастан, Бишкек шаары дагы эле
Республиканын эң ири өнөр жай түйүнү катары белгилүү. 2002-жыды шаарында 125
ишкана иштеп, Кыргызстандын өнөр жайынын 20,0%ин же 8903,0 млн сомдук
продукциясын өндүргөн. Анын ичинен кеңири керектелүүчү товарлардын үлүшү шаардын
өнөр жай өндүргөн продукциянын 63,5%ин түзгөн.

Шаарда өнөр жай өндүрүшүнүн бардык тармактары бар. Алардын ичинен негизгилери
машина куруу жана металл иштетүү (2000-жылы 445,9 млн сомдук продукция
чыгарган), жеңил (576,6 млн), тамакаш (1877,3 млн) өнөр жайлары жана
электрэнергетика (996,6 млн сом) негизги орунду ээлеп, алар 2000-ж. жалпы өнөр
жайдын 60%тен көбүрөөк продукциясын өндүргөн. Ушул тармактардын республикадагы
үлүшү дагы жогору. 2000-жылы шаардын машина куруу өнөр жай Республиканын ушул
тармагы өндүргөн продукциянын 26,2%ин, тамак-аш 29,0%ин жана жеңил өнөр жай
23,5%ин чыгарган.

Көпчүлүгү, айрыкча машина куруу жана жеңил өнөр жай тармактарынын продукциялары
чет өлкөлөргө сатылып, алар менен экономикалык байланыш түзүүдө жана
Республиканын өнүгүшүндө Бишкек шаарынын мааниси зор. Экспортко сатылган
продукциялардын көлөмү 2002-жылы 312,9 млн АКШнын долларын (Республиканын
экспортунун 64,4%) түзүп, региондордун ичинен биринчи орунда болгон. Ошол эле
мезгилде башка өлкөлөрдөн сатып алынган калк кеңири керектөөчү продукциялардын,
башкача айтканда импорттук көлөмү 363,9 млн долларга жетип, импорттун 62,0%ин
түзгөн. Натыйжада, Бишкек шаарынын өзүнүн бюджетин өзү толук каражаттоо менен
Республиканын бюджетин толуктоодо зор салымы бар.

Бишкек шаары Республиканын илим, билим, саламаттыкты сактоо, көркөм өнөр жана
маданият мекемелеринин көпчүлүгү жайгашкан ири борбор катары белгилүү.
Республиканын илим изилдөө мекемелеринин дээрлик бардыгы Бишкек шаарында
жайгашкан. Билим берүү жагынан 2002/2003-окуу жылында 25 жогорку окуу жайында
65,4 миң студент (алардын 85,0%и контракт менен) окуган. Жогорку окуу жайларында
4594 мугалим иштеп, алардын 226сы илимдин доктору, 1400 илимдин кандидаты.
Шаарда жалпы билим берүүчү 116 орто мектеп, алардын ичинен 3 жатак-мектеп, 3
атайын мектеп жана 3 кечки мектеп иштеп, аларда 104,3 миң окуучу окуп, 5570
мугалим эмгектенген. Ушул мектептердин кээ бирлери гимназия, лицейлер жана 20
жеке менчик мектептер. Жеке менчик мектептерде 1,9 миң окуучу окуган. Ар кандай
сабактарды тереңдетип окуткан мектеп, гимназия жана лицейлердин саны 32. Бардык
мектептердин көбүндө информатика кабинеттери бар. Дээрлик бардык мектептерде
китепкана жана ашкана иштейт. Шаардын мектептеринде бир класста орт. алганда 27
окуучу окуп, бул республикада эң жогорку чек болуп саналат. Саламаттыкты сактоо
тармагында 2002-жылы 9680 орундуу (10 миң адамга 163 орун) 32 оорукана болуп,
аларда ар түрдүү адистиктеги 3792 дарыгер (10 миң адамга 97 дарыгер) жана 7253
медициналык орто билимдүү кызматкер (10 миң адамга 122) иштеген. Башкача
айтканда ооруканалардагы орундарды калктын 10 миң адамына эсептегенде, шаардын
деңгээли Республиканын орто көрсөткүчүнөн 1,8 эсеге, ал эми врачтардын саны
боюнча 2,9 эсеге жогору болгон. Бишкекте өлкөнүн ири мейманкалары, базарлары,
дүкөндөрү ж.б. жайгашкан.

Алар: «Достук», «Аккеме», «Саякат», «Ысыккөл», «Семетей», «Бишкек», «Алатоо»,
«Хаятт», «Эльдорадо» ж.б. мейманкалар, «Ош», «Аламүдүн», «Баткен», «Ортосай»,
«Аларча-2», «Дордой», «Кудайберген» ж.б. базарлар, «Айгүл», «Айчүрөк», «Береке»,
«Берекет», «Бешсары», «Диньчинь», «Жаңылык», «Миңтүркүн», «Сейтек» ж.б. соода
дүкөндөрү жана комплекстери д.у.с. Бишкек шаарында 22 ири китепкана иштеп,
аларда 7208 миң нуска китеп болгон. Шаарда 7 театр, анын бири опера жана балет
театры, экөө мамл. драма театры, 1 филармония, 3 клуб жана маданият мекемелери,
10 кинотеатр жана 11 музей иштеген. Ошондой эле шаарда мамлекеттик эмес бир нече
театрлар ж.б. маданияттык мекемелер ачылган. Бишкек Кыргыз Республиканын саясий
борбору болгондуктан өлкөнүн башкаруу бийликтери — Президенттин администрациясы,
Өкмөт, Жогорку Кеңеш, Республикалык сот жана прокуратура, ошондой эле төртүнчү
бийлик деп саналган басма каражаттары – гезит, журналдар, радио жана
телекөрсөтүүчү мекемелер шаарда жайгашкан. Ошондой эле Бишкекте ондон ашык чет
өлкөлөрдүн өкүлчүлүктөрү иштейт. Алар: АКШ, Беларусь, Германия, Индия, Иран,
Казакстан, Кытай, Орусия, Өзбекстан, Пакистан, Тажикстан, Түркия ж.б.

Бишкекте жай ысык жана кургак. Теке (июль) айында абанын температурасы 42
даражага (градуска) чейин ысыйт. Кышындагы орточо температура -7 даража
(градус). Жылына орточо Бишкекке 400 мм жаан-чачын жаайт. Абанын орточо
нымдуулугу Теке айында (июлда) 38%, Үчтүн айында (январда) - 68%.

Бишкектин архитектурасы 1878-жылдан башталат, себеби Верный шаарында(Алматы)
генерал Г.А.Колпаковский Бишкектин генералдык планына кол койгон.

1925-жылы ал кездеги Пишпек калаасына чехословакияк комунисстерден түзүлгөн
"Интергельпо" кооперативи шаардын архитектурасынын өнүгүшүнө зор салымдарын
кошушкан. Биринчилерден болуп кооперативдик ишканаларды куруп, "Жумушчулар
Шаарчасын" кура башташкан(бул шаарчанын планировкасы шакекчелик система болгон,
ошону менен шаардын башка райондорунан өзгөчөлөнүп турган.Согуштан кийинки
жылдары курулуш иштери мурункудай бойдон улана берген, бирок жаңы, кооз үйлөр
салынып, шаар көркүнө келе баштаган. Уникалдуу имараттар пайда болгон, биз
аларды "Сталиндик стиль" деп атап калганбыз.

Ленин районунун курамына Чоң-Арыктын айыл кеңеши кирет. Чоң-Арыктын ичине ШТА
(ПГТ) Чоң-Арык жана Орто-Сай айылы киришет.



https://ky.wikipedia.org/wiki/%D0%91%D0%B8%D0%BB%D0%BB_%D0%93%D0%B5%D0%B9%D1%82%D1%81

Уи́льям Ге́нри Гейтс III (англ. William Henry Gates III; 28 -октябрь
1955(19551028), Сиэтл ), таанымал ысымы Билл Гейтс (англ. Bill Gates) —
америкалык ишкер жана коомдук ишмер, Пол Аллен менен бирге түзгөн жана Microsoft
компаниясынын эң ири акционери. 2008-жылга чейин компаниянын башчысы, ал
кеткенден кийин директорлор кеңешинин аткаруучу эмес төрагасы ордунда калды.

Жеке жашоосуна келсек, Гейтс 38 жашында Мелинда Френч менен баш кошкон. Экөөнүн
Женнифер Катарин аттуу кызы жана Рори Жон менен Фиби Адель аттуу уулдары бар.
2008-жылдын 7-январында компьютердик Microsoft компаниясынын жетекчилик
кызматынан кетип, кайрымдуулук менен алектенүүгө өтөрүн билдирген. 2 жылдан
кийин компаниянын башкы аткаруучу директорлугунан да кеткен. Башкы аткаруучу
директорлук кызматты Гейтстин студент кезде тапкан досу Стив Балмер ээлеген.
Учурда Б. Гейтс «Билл жана Мелинда Гейтс» фондунун жетекчиси жана өзү негиздеген
компаниянын эң ири акционери.



https://ky.wikipedia.org/wiki/%D0%91%D0%B5%D0%B9%D1%81%D0%B1%D0%BE%D0%BB

Бейсбол АКШда эң белгилүү эки оюндун бири болуп саналат. Алгач качан, кайда
пайда болгону тууралуу так маалымат болбосо да, 19 кылымдын орто ченинен баштап
кеңири ойноло баштаган. 1871-жыл Улуттук Лигасы (National League) жана 1901-жыл
Америка Лигасы (American League) уюштурулган. Ошол 1905-жылдан бери жыл сайын
бул эки лиганын чемпиондору сезон аягында дүйнө чемпиондугу үчүн ат салышышат.
Жогорудагы эки лига биригип келип, эң чоң лига “Major League Baseball (MLB)”
жаратат. Жыл сайын Апрелдин алгачкы Жекшембисинде башталып, Октябрь айынын
алгачкы Жекшембисине чейин созулган лигада командалар жалпысынан 162 оюн
ойношот. Улуттук лигада командалар Чыгыш, Батыш жана Борбордук тайпа болуп
бөлүнүп, жалпы 14 команда жарышат. Ал эми Америка Лигасында Чыгыш, Батыш жана
Борбордук тайпага бөлүнүп 16 команда ойнойт. Ар бир лиганын үчтөн тайпасынан
жеңүүчүлөрү жана ар бир эки лиганын эң мыкты деп табылган экинчи орунду алган
командалардан (wild card) куралган 8 команда “division series” деп аталган
плей-офф оюндарын ойношот. “Division series” оюндарында атаандашын женген экиден
команда өз лигасынын чемпиону атануу үчүн Чемпиондук серияда беттешишет.
Чемпиондук серияда жеңген командалар Америка Лигасынын же Улуттук Лиганын
чемпиону наамын алат. Кийинчерээк бул эки чемпион команда жети оюндан (матч)
турган “World Series”те дүйнөнүн эң мыкты бейсбол командасы атануу үчүн
беттешишет. Бейсболдун негизги эрежелери Бейсбол оюну, “umpire” деп аталган бир
же андан көп арбитрдин көзөмөлүндө ар бир командада тогуздан оюнчуну камтыган
эки команданын ортосунда өтөт. Америка Лигасында (MLB) негизинен төрт арбитр
көзөмөлдөйт. Оюн, ар бир команданын бирден чабуул жана коргонуу позициясында 9
мөөнөт (inning) болуп ойнолот. Ар бир мөөнөттүн баштапкысы ‘top’, ал эми
кийинкиси ‘bottom’ деп аталат. Бейсбол талаасындагы төрт бүрчөктүн ар бири
бурчунун узундугу 27 метрди, ал квадраттын/чарчынын ичинде төрт
“base(дарбаза)”жайгашкан. Топту ыргыткан (pitcher) оюнчу менен топту урган
(batter) оюнчунун арасындагы аралык 18,4 метр. Топ атардын аркасындагы бет
капчан/маскачан оюнчунун аты “catcher” деп аталат. Бейсболдо топту ыргыткан
оюнчу менен топту тутаардын максаты топту урган оюнчуну оюндан сырткары
калтыруу. Ал эми топту урган оюнчунун максаты болсо топту оюн талаасынан сыртка
чыгарып упай топтоо. Чабуулдагы команданын ар бир мүчөсү кезек менен топ
кармоочунун астына туруп, топ атаардын аткан тобун таяк менен урууга аракет
кылышат. Ыргытылган топтун туура же натууралуулугун (catcher) топ тутаардын
аркасында турган калыс көзөмөлдөп турат. Топту урган (batter) оюнчу туура келген
топту ура албаса ал – strike (страйк) деп аталат. Катары менен үч жолу страйк
(strike) кылган оюнчу страйкаут (strikeout) болуп, оюнду улантуу укугунан
айрылып, оюндан четтетилет. Бир тайпада үч оюнчусу четтетилген чабуулчу команда
өзүнүн чабуулчулук укугун жоготуп, коргонуучу командага айланат. Топ атаардын
тобу туура эмес ыргытылса “ ball” (болл) деп аталат. Топ атаар төрт жолу болл
(Ball) абалына түшсө, каршы тараптагы топ уруучу оюнчу кийинки дарбазага өтүүгө
укук алат. Топ атаар топту туура ыргытып, аны урган оюнчу да туура урса/узута
билсе “base steal” (бейс стил) дап аталган марага чуркоо жарышы башталат. Топту
урган оюнчу колундагы таягын таштап, өзүнөн кийинки дарбазаны көздөй чуркайт.
Каршы тарап болсо, ыргытылган топту кармап, топту урган атаандашынан мурда
дарбазага жеткирүүгө аракет кылышат. Эгерде атаандаш команданын мучөсү
ыргытылган топту, ыргыткан оюнчугу дарбазага жете электе кармап алса граундаут
(groundout) болуп, топ атаар оюндан чыгат. Топ атаар өзү урган топ марага кайтып
келгенге чейин кийинки дарбазага жеткенде гана андан кийинки оюнчу топ атаар
позициясына өтөт. Эгерде топтун кайтып келиши кечиксе, топ атаар экинчи же андан
кийинки дарбазаларга барып жайгашып алса да болот. Топ атаар бардык дарбазаларды
басып өткөндө гана команда упайга ээ болот. Топ ыргытылгандан кийин атаандаш
команда жерге түшүрбөй кармап калса, анда топ атаар флайаут (flyout) болуп
оюндан четтилет. Бейсболдо эң мыкты ыргытылган топ “home run” (хом ран) деп
аталат. Хом ран же эң мыкты топ атуу болушу үчүн топ атаар бир ыргытуу менен
топту оюн талаасынын сыртына чыгарышы керек. Мындай алыс аралыкка ыргыта алган
топ атаар дароо төрт дарбазаны басып өтүү менен командага упай алып келет.
Эгерде алдыдагы дарбазаларда мурунку ыргытылган топтон калган командалаштары
болсо, алардын баарын куткарып кете алат. Мындай жол менен хом ран (Home run)
ыргыткан оюнчу дарбазаларда канча оюнчу болсо, командага ошончо упай алып келе
алат.



https://ky.wikipedia.org/wiki/%D0%91%D0%B0%D1%82%D0%BA%D0%B5%D0%BD_%D0%BE%D0%B1%D0%BB%D1%83%D1%81%D1%83

Баткен облусу – Кыргызстандын түштүк-батышындагы дубан. Облус Кыргызстандын
түштүк-батышында жайгашкан. Ал 1999-ж. 12-октябрда Ош облусунан Баткен,
Кадамжай, Лейлек райондорун жана Кызылкыя, Cүлүктү шаарларын бөлүп, облус
уюштурулган. 2000-ж. райондун борбору Баткен жана 2001-ж. Исфана кыштактары шаар
статусун алган. 2012-ж. Кадвмжай жана Айдаркен шаарчалары шаар статусун алган.
Облустун аймагында 3 район, 6 шаар, 3 шаарча (Восточный, Cовет, Чабай) жана 189
кыштак, 30 айыл өкмөтү бар. Облустун борбору – Баткен шаары. Облустун
түштүк-батыш жана түндүк-батышынан Тажикстан, түндүгүнөн Өзбекстан, чыгышынан Ош
облусу менен чектешет. Анын аймагында башка мамлекеттерге тийиштүү бир нече
анклавдар (архипелагдар) бар. Ушуга байланыштуу транспорттук катнашы көп чек
аралар жана анклавдар аркылуу өтөт. Бул болсо облустун социалдык-экономикалык
өнүгүүсүнө терс таасирин тийгизүүдө. Аянты 17,0 миң чарчы километр же
республиканын аймагынын 8,5%ын түзөт. Калкы 401,3 миң (2002) же республиканын
калкынын 8,0%ын түзөт.

Баткен облусу Фергана өрөөнүнүн түш. өндүрүн, Түркстан, Алай кырка тоолорунун
түн. капталдарын, этек тоолорун, адыр тилкесин ээлейт. Бул кырка тоолор-дун
кырлары деңиз деңг. 4000—5000 мбийиктиктен ашык көтөрүлөт; облустун эң бийик
жерлери Түркстан кырка тоосунда 5580 м, Алай кырка тоосунда 5880 м. Облустун
аймагында, Кулунду өрөөнүндө Кыргызстандын эң жапыз жери жайгашкан; ал деңиз
деңг. 401 м бийиктикте. Жеринин бетинин түзүлүшү б-ча облустун аймагы төмөнкү
геоморфологиялык зоналар-га бөлүнөт: тоо этектериндеги түздүктөр зонасы, тоо
арасындагы ойдуңдар зонасы, орто бийиктиктеги тоолор зонасы, бийик тоо зонасы.
Тоо этектериндеги бир аз жантайыңкы түздүктөр облустун эң жапыз жайгашкан
бөлүгү.Түздүктөр негизинен антропогендик чөкмө тектерден (шагыл таштардан)
түзүлүп, үстүн түрдүү калыңдыктагы лёсс сымал кумай топурактар жаап жатат. Бул
зонага Кастакөз-Кулунду, Төөмоюн, Кызылжар ж. б. түздүктөр кирет. Андан жогору
адырлар зонасы жатат. Адырлар бийик тоолордун кырынын ж-а капталдарынын
жайпагыраак түзүлүштөгү рельефи м-н айырмаланат. Адырлар Түркстан ж-а Алай кырка
тоолорунун этектеринде — Шаймерден-Cох суу бөлгүчтүрүндө, Кожобакырган-Аксуу суу
бөлгүчүнүн батыш бөлүгүндө, Аксуунун алабында зор аянттарды ээлейт. Адырлардын
эң бийиги ж-а өзгөчөсү Белисынык жалдары болуп саналат. Анын түн. капталы узун
ж-а жазы, Кастакөз өрөөнүн карай жантайып түшөт; түш. капталы кыска ж-а аскалуу,
узатасынан созулган жазы Ташрабат ойдуңуна тик түшөт. Белисынык ж-а Чимион
адырлуу жалда-ры жайпак-ийилген, кургак колоттор-сайлар м-н тилмеленген чөлдүү
жалдар болуп са-налат; алар шагыл-таш басымдуулук кылган борпоң чөкмө тектерден
турат. Чимион жалы жаңы тектон. кыймылда көтөрүлгөн антиклиналдык түзүлүш. Бул
аймактын адырларынын төмөнкү бөлүктөрүн палеоген-неогенде пай да болгон
конгломерат, жогорку бөлүктөрүн дислокацияга дуушарланган байыркы антропогендик
конгломерат тектери түзөт. Неоген конгломераттуу катмарларынын айрым жерлерин
андан мурдараак пайда болгон түрдүү түстөгү мергель, кумдук ж-а чопо тектери
жиреп чыгып, ал аймактарда өтө тилмеленген, жыбыттуу, чөлдүү жерлерди — чаптарды
(«бедленддерди») пайда кылат. Тоо арасындагы ойдуңдар адырлар, этек тоо
кыркалары, о.э. негизги кырка тоолордун аралыктарынан орун алган. Алар рельефтин
төмөн ийилген формасын пайда кылып, кеңдик б-ча созулган эки тилкени түзүп
жатат. Анын түн. тил кеси түш. тилкесине караганда гипсометриялык деңгээли төмөн
жайгашкан . Тоо аралык ойдуңдардан жогору орто бийиктиктеги тоолор зонасы жатат.
Ал бийик этек тоолорду, Түркстан, Алай кырка тоолорунун алдыңкы жалдарын
камтыйыт. Бийикт. 2000—2500 м ж-а 3000 метрге чейин. Түркстан ж-а Алай кырка
тоолорунун курамына кирген бийик этек тоолор өтө ж-а терең тилмеленген айрым
токол тоолордон турат.Бийик тоолуу зонага ири Түркстан ж-а Алай кырка тоолору
кирет. Мөңгүлөр, көп жылдык карлар бар. Кар чеги негизинен 4000—4500 метр
бийиктиктен өтөт. Кыры аска-зоокалуу.Облустун климаты негизинен континенттик,
кургакчыл континеттик белгилери бар жер ортолук деңиздик климатка окшош. Жайкы
нымы жетишсиз, мелүүн жылуу, кышы мелүүн-суук. Облустун 2500 мге чейинки
бийиктикте жайгашкан аймагында январдын көп жылдык орт. температурасы –3,3°Cден
–6,9°C, июлдуку 25,3 –15°C. Деңиз деңг. 3000 м бийиктикте жайгашкан Теминген
станциясында январдын орт. температурасы –8,9°C (абс. минимуму –30°C), июлдуку
10°C (абс. максимуму 38,7°C). Облустун суулары Cырдарыянын алабына кирет. Алай
кырка тоосунун түн. каптал-дарынан башталган ири сууларга — Исфайрамсай,
Шаймерден, Cох ж.б., Түркстан кырка тоосунан башталгандарга — Исфара, Исфана,
Кожобакырган, Аксуу ж. б. кирет. Бул суулардын бардыгы Cырдарыянын сол
куймалары, бирок алар тоодон чыга беришинде сугатка таралып же өзүнүн шиленди
конустарында ж-а кургак сайларында жерге сиңип кетет. Бул суулар негизинен
эриген кар ж-а мөңгү сууларынан куралат. Облустун аймагынын топурак
өсүмдүктөрүнүн таралышы ж-а алардын жалпы арид-дик мүнөздө болушу жылуулукка ж-а
нымдалуу шарттарына түздөн-түз байланыштуу. Орто бийиктиктеги ж-а бийик тоонун
төмөнкү бөлүгүндөгү күрөң, куба күрөң, тоо-шалбаалуу талаа топурактуу жерлерде
арча токою, сейрек токой, талаа ж-а шалбаа-луу талаанын ар кандай типтери
басымдуу. Арчалуу токой тилкесинин нымды, топурак кыртышын сактоодо, селге каршы
ж-а санитария-гигиеналык мааниси зор.

1999-жылкы эл каттоо б-ча 382,4 миң киши же респ-нын калкынын 7,9%ын түзгөн.
Шаар калкы 100,2 миң киши , айыл калкы 282,2 миң Калктын жыштыгы 1 чарчы км
жерге 22,5 киши. Шаарлары: Кызылкыя, Cүлүктү, Исфана, Баткен ; Шаарчалары:
Айдаркен, Кадамжай , Восточный, Чабай Cовет ; Ири айылдары: Үчкоргон, Орозбеков
, Кулунду , Бужум , Караван , Карабак, Cамаркандык , Марказ, Андарак ж. б.
Облустун калкы көп улуттуу. Негизинен кыргыздар, өзбек , тажик, орус, түрк ж. б.
улуттун өкүлдөрү жашайт.Облустун калкынын табигый өсүшү салыштырмалуу жогору,ал
эми өлүм-житимдин коэффициенти төмөн. Бул болсо жергиликтүү улуттун басымдуулук
кылышы м-н түшүндүрүлөт. Облустун калкынын көбөйүшү негизинен табигый өсүшкө
байланыштуу. 2000-ж. өсүш ар 1000 кишиге 17,7 адамды түзгөн.Облустун калкынын
өзгөчөлүгү мында аялдарга караганда эркектердин санынын көптүгүндө. 1000 аялга
1002 эркек туура келет. Облустун эмгекке жарамдуу жалпы калкынын ичинен
өспүрүмдөр, ал эми эмгек курагынан өткөндөр түзөт. Эмгекке жарамдуу калктын
санынын азайышы респ-дагы базар экономикасына өтүүдөгү өткөөл мезгилдеги
социалдык-экон. реформага байланыштуу өндүрүш-түн деңгээлинин төмөндөшү ж-а ө.
ж. ишканаларынын иштебей калышы себеп болууда. Натыйжада шаарлар м-н шаарчаларда
иштебей калгандардын саны көбөйүп, миграция өскөн.

Республиканын өндүрүш комплексинде Баткен облусунун экономикасы маанилүү орунду
ээлейт.Облустагы калктын эмгекчилдиги экономиканын өнүгүшүнө шарт түзөт.Өнөр
жайы облустун экономикасында гана эмес, респ-да да маанилүү орунду ээлейт. Бул
региондо сурьманын , сымаптын бүт көлөмү, көмүрдүн 20,4% , ферменттелген
тамекинин 19,6%и , улуттук килем буюмда-рынын 35,5%и өндүрүлөт. Cурьма ж-а сымап
өндүрүү б-ча Кырг-н дүйнөлүк өндүрүүчөлөрдүн катарында турат. Облус дүйнөлүк
керектөөчүлөрдү сурь ма м-н 20,0%, сымап м-н 15,0% камсыз кыла алат. Кадамжайда
алынган сурьма 1958-жылдан сапаты жагынан дүйнөлүк ры-нокто эталон катары
бааланып көп өлкөлөргө экспорттолот. Натыйжада облус товар-ларды жогорку
экспорттоочу болуп калат. Экспорттук продукциянын суммасы 2001-ж. 17,7 млн
долларды түзүп, импорттон бир кыйла же 6,3 эсе ашкан.Облустун ө. ж. тармактык
структурасында түстүү металлургия, тамак-аш, ун тартуу-акшак ж-а аралаш тоют,
курулуш материалдар ө. ж. тармактары жалпы облустун ө. ж. продукция-сынын
95,0%ин өндүрөт. Облустун башка ө. ж. тармагы отун ө. ж. анча чоң эмес
үлүштүээлейт. Ага карабастан ал өнөр жайдын район аралык мааниси бар. Үч
ишканасы: «Кызылкыя көмүр» акционердик коому (АК), «Кызылкыя шахта курулуш» ж-а
«Cүлүктү көмүр» мамл. акционердик коому иштейт. Мында 2001-ж. респ-да казып
алынган көмүрдүн 20,4%ы же 97,0 миң ткөмүр өндүрүлгөн. Облустун отун ө. ж-да
акыркы жылдарда мунайзат ж-а газ өндүрүү тармагы пайда болду. Анын базасын көп
жылдан бери Өзбекстан пайдаланып келет, жаңыдан облуска өткөн Арка ж-а Бүргөндү
массивдериндеги кендер түзөт. Облустун ири өнөржай ишканалары: «Кызылкыя
тамекиси» акционердик коому, «Айдаркен сымап комбинат» мамл. акционердик коому,
«Кадамжай сурьма комбинаты» акционердик коому, «Нур» акционердик коому,
«Кызылкыя шахта курулуш», «Cүлүктү көмүр» мамл. акционердик коому, «Кызылкыя
көмүр» акционердик коому, «Кызылкыя дан азыктары»акционердик коому, «Кызылкыя
машза-вод»ж. б.

Облустун азыркы транспорт тармагы: автомобиль, темир жол, аба ж-а куур
(трубопровод) транспорту. Аймагындагы тоолуу рельеф автомобиль транспортунун
өнүгүшүнө шарт түзөт. Негизги автомобиль жолдору:
Ош—Кызылкыя—Пүлгөн—Ай-даркен—Баткен—Исфана—Cүлүктү; Кызылкыя—Дарооткоргон;
Кызылкыя—Кувасай (Өзбекстан); Баткен—Исфара (Т ажикстан); Кызылкыя—Маркамат
(Өзбекстан)—Ош. Бул жолдор (айрыкча биринчиси) «анклавдарды» бир нече жолу кесип
өткөндүктөн, транспорт каражаттарынын облустун аймагы б-ча нормалдуу, эркин
жүрүшүнө тоскоол-дук (бажы тосмосу, чек ара иш-аракеттери, паспорт ж-а
документтерди текшерүү ж. б.) кылууда. Бирок ушундай шарттарга карабастан бул
жолдор облустун ыраак жайгаш-кан калктуу пункттарын райондун борбору, о. эле Ош
шаары м-н транспорттук-экон. жактан байланыштырып турат. Облустун аймагындагы
автомобиль жолунун уз. 1,2 миң км, анын 414 кми асфальт-танган, 466 кмташ
төшөлгөн жол. Бул жолдордун басымдуу бөлүгү айылдык жерлерде жайгашкан. Каржылоо
каражатынын жетишсиздигинен жолдорду реконструкциялоо ж-а капиталдык ремонт
жүргүзүү кыйынга турууда. Буга байланыштуу коңшулаш мамле-кеттердин
«анклавдарынан» айланып өтүүчү жолдорду куруу облустун гана эмес респ-нын да
маанилүү экон. ж-а саясий проблемасы болуп калууда. Автомобиль транспорту жүк
ж-а жүргүнчүлөрдү ташууда маанилүү орунду ээлейт. 2001-ж. 1,8 миң т жүк , 13,8
миң жүргүнчү ташылган. Алар-дын ичинен 383,5 миң т же 16,4% жүк, 433,3 миң же
31,4% жүргүнчү ж-а менчик авто-транспорттор м-н ташылган. Облустун темир жол
транспорту туюк эки темир жол тармагынан турат. Биринчи 1907-ж. Cүлүктүдөгү
көмүр кенине Драгомиров бекетинен 37 км аралыкка курулган. Бул тармак
30-жылдардын башында рекон-струкцияланган. Экинчиси 1928-ж. курулуп, Кызылкыя
шаарын Өзбекстандын темир жол системасы м-н туташтыруучу Фергана—Кувасай
(Өзбекстан)—Кызылкыя темир жол тармагы. Уз. 42 км.Бул темир жолдор неги зинен
көмүр ташуу үчүн курулган. Алар тоолуу жерлер м-н өтөт, айрыкча
Драгомиров—Cүлүктү кууш темир жолун эки капта-лынан тоонун тик капталдары тосот.
Анын уз. облустун аймгында 30 километрдей. Ушуга карабастан бул жолдордун
облустун аймагында чоң жүктөрдү ташууда айрыкча тоо-кен өнөр жайы үчүн мааниси
чоң. Аба транспорту жүргүнчүлөрдү ташыйт да көбүнчө жергиликтүү мааниге ээ.
Аэро-порттор Баткенде (1950-ж. курулган), Исфанада, Кызылкыя, Айдаркенде бар.
Алардын ичинен биринчи үчөө иштеп жатат. «Кыргызстан аба жолдору» акционердик
коому улуттук авиакомпаниясынын курамына кирет. Бул аэропорттордон Ош шаарына
күнүгө, Бишкек ш-на 2—3 авиарейстери болуп турат. Жайында Чолпоната шаарына
(Ысыккөл) каттайт.

Маданият тармагында 2000-ж. 1 млн нуска китеби болгон китепканалар, облус-тук
драма театры, 2 райондук элдик театр иштеген. Облустук радиоуктуруу ж-а
телекөрсөтүүлөр кыргыз, орус, тажик тилиндеринде жүргүзүлөт. Облустук гезит ж-а
3 райондук гезит чыгарылат.

Билим берүү облустун аймагында 5 негизги стадияга бөлүнөт: мектепке чейинки,
башталгыч, орто , атайын орто ж-а жогорку билим берүү. Облуста 18 (2353 орундуу)
мектепке чейинки мекеме (2001-ж. 2454 бала тарбияланып, 135 тарбиячы иште-ген)
иштейт. 2001/02-окуу жылында 188 жалпы билим берүүчү мектеп (103,0 миң окуу-чу),
а. и. 14 башталгыч мектеп (2,0 миң), 16 негизги мектеп (3,7 миң), 156 (95,6 миң)
орто мектеп, 2 (232) акылы кем балдарды окутуучу мектеп иштеген. Мектептердин
бардыгын мамлекет каржылайт. 101,3 миң окуучудан (акылы кем балдардан башкасы)
75,4 миңи (74,3%) кыргыз тилинде, 15,4 миңи өзбек, 7,3 (7,2%) миңи орус тилинде,
3,1 миңи (3,1%) тажик тилинде окушат. Мектептерде иштеген мугалимдердин саны
7474 болгон, а. и. 4687 (62,7%) жогорку билимдүү, 425 (5,8%) толук эмес жогорку,
1517 (20,3%) атайын орто ж-а 835 (11,2%) орто билимдүү. Бир мугалимге 13 окуучу
(респ-ка б-ча 15) туура келет. Облуста 2001-ж. 10 кесиптик-тех. окуу жайы (2,5
миң окуучу), 3 атайын орто (1,3 миң студент) окуу жайы болуп, анда 114 окутуучу
(а.и. 108 жогорку билимдүү) иштеген. 2001/02-окуу жылында облуста жалгыз жогорку
окуу жайы болуп (13,3 миң студент), анын күндүзгү бөлүмүндө 2,5 миң, кечки
бөлүмүндө 0,3 миң, сырттан окуу бөлүмүндө 6,0 миң студент окуган. Анда 286
профессор-окутуучулар (а. и. 10 илимдин доктору, 34 илимдин кандидаты) иштейт.

Облустун саламаттык сактоосунда 2001-ж. 810 койкалуу 3 борборлоштурулган
оорукана, 66 койкалуу 2 шаардык оорукана, 963 койкалуу 19 участ-калык оорукана,
21 врачтык амбулатория, 72 фельдшер акушердик пункт болгон. Алар-да 616 врач,
3003 медициналык кызматкер иштеген. Мындан тышкары 43 үй-бүлөлүк врачтар тобу
(Кадамжай р-нунда - 21, Лейлекте -8, Кызылкыя ш-нда - 8, Баткенде - 3 ж-а
Сүлүктүдө -3) уюштурулган.

Облустун аймагында көптөгөн тарыхый-маданий объектилер бар. Биздин замандын
1—6-к-дарына таандык Аирбаз, Баткен, Кайрагач, Каракамар, Кожо-бакырган, Обишир
тургун жайларынын калдыктары, 9—16-к-дардагы Булакбашы, Ис-фана, Карабулак шаар
чалдыбарлары, Кокон мезгилиндеги чептердин калдыктары — Кан, Кыштут ж-а Кайрагач
айылында архитектуралык эстелик-мечит бар. Рабат айы-лынан түштүгүрөөк тарапта
аты уйкаш байыркы кен казуучулардын тургун жайы, Cамаркандык айылында тарыхый
рудник, Канигут үңкүрү сакталган.



https://ky.wikipedia.org/wiki/%D0%90%D1%80%D1%83%D0%B1%D0%B0

Аруба - Нидерланддын өзүн-өзү башкаруучу аймагы. Кариб деңизинин түштүк
бөлүгүндөгү арал Вест-Индияда. Кичи Антил аралынын архипелагынын
түштүк-батышында жайгашкан. Ылымта аралдар тобуна кирет. Ичке кысык аркылуу
(туурасы 29 км) Венесуэладан бөлүнөт. Аянты 193 км2. Калкы 69,9 миң (2004; калк
батыш жээгинде жыш отурукташкан); калкынын 75%ке жакыны европалыктар менен кариб
индейлеринин аралашуусунан пайда болгон метистер. Ошондой эле папьяменто (креол
тилинде сүйлөйт), голланддар (5%), вест-индиялык креолдор (Латын Америкасынан
чыккандар), кытай, еврейлер да жашайт. Негизинен католик (82%), калгандары
протестант (9%), мусулман жана башка диндерин тутат. Административдик борбору -
Ораньестад шаары. Расмий тили - нидерланд тили. Акча бирдиги - аруба гульдени.
Арал жанар тоодон пайда болуп, шуру (коралл) рифтери менен курчалган. Жеринин
бети негизинен тегиз, аскалуу дөңсөөлөр да кездешет. Бийиктиги 188 мге чейин
(Яманота тоосу). Тайыз булуңдары бар. Климаты субэкватордук. Айлык орточо
температурасы 27°С. Жылдык жаан-чачыны 600 мм. Дарыялары жок. Кактус, ксерофиль
дарагынын бир нече түрү, бадалдар өсөт.



https://ky.wikipedia.org/wiki/%D0%90%D0%BB-%D0%9A%D0%B0%D0%B8%D0%B4%D0%B0

Ал-Каида (ар. - негиз, өзөк) - эл аралык исламчыл террордук уюм. 1988-ж. Сауд
Аравиясынан чыккан Усама Бен Ладен тарабынан түзүлгөн. Ал-Каиданын максаты -
мусулман өлкөлөрүн жарандык өкмөттөрдөн куткаруу жана ислам мамлекеттерин түзүү,
мусулмандардын душмандары деп эсептешкен өлкөлөргө (АКШ, Израиль ж. б.) каршы
согуш жүргүзүү (жихад), дүйнөдөгү бардык исламчыл согуштук уюмдарга колдоо
көргөзүү. Ал-Каиданын өзөгүн 1979— 89-ж. СССРге каршы күрөшкөн Афганстандагы
араб ыктыярдуулары (моджахеддер) түзгөн. Алардын аракеттери Бен Ладен тарабынан
каржыланып турган жана көпчүлүгү Сомали, Тоолуу Карабак (армян-азербайжан
чатагы), Босния, Косово, Тажикстан, Чеченстандагы (Хаттаб жетектеген можахеттер)
ж. б. согуштук окуяларга катышышкан. 1990-ж. А.-К. уюму «Афган Жихадынын
Энциклопедиясын» басып чыгарып, анда террордук аракеттерди жүргүзүү тактикасы,
жардыруучу куралдарды жасоо жана пайдалануу ыкмалары камтылган. 1997-ж. АКШнын
Борбордук Чалгындоо Кызматы Бен Ладенди «№ 1 террорчу» деп жарыялаган. Бен Ладен
Афганстандагы талибдер көзөмөлдөгөн аймактарда жашырынып жүргөн жана «Талибан»
кыймылы аны Америкага берүүдөн баш тарткандан кийин, АКШ Афганстандагы
антитеррордук компаниясын баштаган. Анын жүрүшүндө Ал-Каиданын жетекчилеринин
көпчүлүгү жок кылынган, бирок Бен Ладен кармалган эмес. 1998-ж. Ал-Каида уюму
Найробидеги (Кения), ДарЭс-Саламдагы (Танзания) АКШнын элчиликтериндеги
жардырууларды (300гө жакын киши өлүп, 5 миңге жакыны жарадар болгон)
уюштургандыгын билдирди. Тунисте, Йеменде, Кувейтте, Индонезияда, Кенияда, Сауд
Аравиясында, Испанияда, Түркияда ж. б. өлкөлөрдө Ал-Каиданын мүчөлөрү уюштурган
террордук актылардан жүздөгөн адамдар курман болду. 1998-ж. Ал-Каида «Иудейлерге
жана кресттүүлөргө каршы бүткүлдүйнөлүк ислам фронтунун» түзүлгөндүгүн
жарыялады. 11. 9. 2001-ж. террорчулардын Нью-Йорктогу Дүйнөлүк соода борборуна
жана Вашингтондогу Пентагондун имараттарына жасаган авиачабуулунан 3 миң киши
курман болуп, бир нече миң адам жарадар болду.



https://ky.wikipedia.org/wiki/%D0%90%D0%BB%D1%8F%D1%81%D0%BA%D0%B0

Аля́ска (англ. Alaska [əˈlæskə], алеут тилинден которгондо — «Чоң балык жери»,
«Балык мекени» (ала’сх’а)[1]) — АКШ-нын эң чоң штаты, Түндүк Американын
түндүк-батыш тарабында жайгашкан. Аляска жарымаралды, Алеут аралдарды, Александр
архипелагты өзүнө камтыйт.

Штат, түндүк Американын түндүк-батыш тарабында жайгашкан, Беринг агымдыгы менен
Чукот жарымаралындан(Россия) бөлүнгөн, чыгышта Канада менен бир чегараны
бөлүшөт, батышта Россия менен чегарасы бар. Чоң бөлүгү материкте , жана көптөгөн
аралдары бар. Алардын ичинде: Александр арал тобу, Алеут аралдары, Прибылов
аралдары, Кадьяк аралы, Ыйык Лаврентий аралы. Тынч жана Түндүк Муз океандарына
чыгышы бар. Тынч океан жээги менен Алясканын тоолору жайгашкан; ички Аляска
бийиктешкен 600 метрден 1200 метрге чейин ,талаалары бар  ; Түндүк-Батышта
пастик океанга отүп кетет. Түндүктө Бурукс тоолорунан кийин Арктика пастиги
жайгашкан.



https://ky.wikipedia.org/wiki/%D0%90%D0%BB%D0%BC%D0%B0%D0%B7

Алмаз (гр. Adamas – «жеңилбес», ар. алмас — «өтө катуу») — минерал, куб
сингониясында кристаллданган көмүртек кристаллдык модификациясы. Катуулугу
жагынан жаратылышта андан өткөн зат жок (эл аралык шкала б-ча анын катуулугу
10). «Асыл таш» деп аталган минералдардын эң баалуусу. Ал түзүлүшү б-ча кубулуш
касиеттерине өтө бай, өңү агыш, саргыч, жашыл ж. б. түрлөргө ээ. Таза А. тунук
жана дүйнөлүк рынокто жогорку баага ээ. А. минералы атайын кырдаштырылып
иштетүүнүн натыйжасында айрыкча туура геометриялык формага ээ болуп «каухар» же
«бриллиант» деген аттар менен эл арасында белгилүү. А. электр тогун начар
өткөрөт (көмүртектин экинчи модификациясы графитке карама-каршы), к-та жана
щелочтордо туруктуу. Абасыз ысытууда (3600°С) графитке айланат. А. минералы
жаратылышта майда кристаллдар түрүндө чачыранды болуп таралган. Ошондой болсо
дагы, анын кендеринин жалпы жайгашуусу бөтөнчө «кемберлит түтүгү» деп аталган
контурга ээ экендиги белгилүү. А. минералдары масс. б-ча 0,01 караттан миңдеген
каратка чейин кездешет. Дүйнөдөгү эн чоң А. кристаллы «Куллинан 1» масс. 3106
карат 1905-ж. Түштүк Африкада табылган. Андан 105 бриллиант жасалган (анын бирөө
«Куллинан 1» — 317 карат). А. дүйнөлүк рынокто зергерлик жана техникалык болуп
эки түргө бөлүнөт. Акыркы мезгилде А. жасалма ыкма менен алуу иштери өнүгүүдө.
А. колдонулушу өтө кеңири. Асем буюмдардан башка тоотектерин тешүүчү бургулар,
айнек кескичтер ж. б. буюмдар жасалат.



https://ky.wikipedia.org/wiki/%D0%90%D0%BB%D0%B5%D0%BA%D1%81%D0%B0%D0%BD%D0%B4%D1%80_%D0%9C%D0%B0%D0%BA%D0%B5%D0%B4%D0%BE%D0%BD%D1%81%D0%BA%D0%B8%D0%B9

Александр Македонский, Искендер 3улкарнайн (б. з. ч. 356, Пелла - б. з. ч. 323,
Вавилон) - улуу колбашчы жана мамлекеттик ишмер, Македониянын падышасы (б. з. ч.
336 323). Македониянын падышасы Филипп ІІнин уулу. 13 жашынан грек философу
Аристотелден таалим-тарбия алган. Согуш өнөрүн атасынан үйрөнгөн. Чыгыш элдери
аны кийинчерээк «ал-Искендер 3у-л-Карнайн» - «Кош мүйүздүү Искендер» деп, ал
чыгарган тыйындардагы кош мүйүздүү туулгасына карап аташкан. Адегенде ал
Дунайдын жээгинде фракиялыктардын Македонияга каршы кыймылын басат. Македониядан
бөлүнүп чыгабыз деген Фивы, Афины ж. б. грек мамлекеттеринин оппозициячыл
кыймылына катуу сокку урат (334-ж.). Тактыга олтургандан кийин панэллин союзун
жана бириккен грек-македон аскерлерин түзөт. Александрдын негизги максаты Персия
мамлекетин талкалоо жана жаңы жерлерди басып алуу болгон. Б. з. ч. 334-ж. анын
аскерлери Геллеспонт кысыгынан өтүп, Персияга согуш ачып, май айында перс
армиясын талкалайт. 333-ж. күзүндө Иссанын жанында Персия падышасы Дарий Шнүн
аскерлерин талкалап, Кичи Азияны ээлейт. 332331-ж. Египетти басып алат. 331-ж.
октябрда Месопотамиядагы Гавгамелдин жанында перс аскерлерин жеңип, Вавилон,
Сузы, Персеполь, Экбатану шаарын каратат. Дарий III өлгөн соң, Александр өзүн
Персияга падыша деп жарыялап, чыгыш монархы, эбегейсиз зор Грек-македон-перс
мамлекетинин башчысы болуп калат. 329-ж. Орто Азияга басып кирип, Маракандды
(Самаркандды) багындырып, Сыр-Дарыянын жээгин туруктаган элдерге кол салат.
Грек-македон аскерлерине каршы ал жерде Спитамен башында турган жергиликтүү
элдердин көтөрүлүшү (б. з. ч. 329-327) башталып, өзгөчө сак уруулары катуу
каршылык көрсөтөт. Б. з. ч. 329-ж. Яксарт (Сыр-Дарыя) суусунун жээгинде
грек-македон аскерлери менен сактардын ортосунда айыгышкан кармашуу болот. Бул
кармашта сактардын 1000ге жакын аскери, ал эми грек-македондуктардын 160тай
адамы каза таап, миңге жакыны жарадар болгон. Натыйжада сактар жеңилүүгө учурап,
артка чегинишет. Чегинген аскерлерди кууп, Александр азыркы Кыргызстандын
аймактарына - Кожобакыргансайга (Баткен облусу) чейин келгендиги тууралуу
тарыхый маалыматтарда айтылат. Алардын андан ары жылышына согушчан көчмөндөр жол
берген эмес. Көчмөндөр ошол мезгилде гректерден кем калбастан куралданып,
капыстан атчан чабуул коюу ыкмасы менен салгылашкан. Александр Сыр-Дарыянын
жээгине (азыркы Кожент менен Бекабаддын ортосунда) «Александрпя Эсхата» («Четки
Искендерия») шаарын курууга киришет. Ал адегенде 20 күндүн ичинде узундугу 10
кмге созулган чеп, андан кийин он жети күндүн ичинде туракжайларды курдурат.
Ошол эле мезгилде бактриялык Роксана аттуу кызга үйлөнөт. Спитамендин аскерлери
жана сактардын жоокерлери Македонский аскерлери менен күрөшүн токтотпостон
уланта беришкен. Акыры б. з. ч. 327-ж. гана Орто Азия элдери каршылыгын
токтотуп, биротоло багынып беришкен, бирок Македонскийдин армиясынын да күчү
мурдагыдан бир топ начарлаган. Буга карабастан, Александр согуштук жүрүшүн андан
ары улантып, Гиндикуш тоосун ашып, Батыш Индияга жортуул жасайт да, аны басып
алат. Бирок согуштан тажаган аскерлердин арасында нааразычылыктын күчөшү аны
артка кайтууга аргасыз кылган. Ал империянын борбору катары жарыяланган Вавилон
шаарына кайтып келип, жергиликтүү элдердин бийлөөчүлөрүн мамлекеттик башкаруу
кызматтарына тартып, түрдүү элдерди бириктирүүгө аракет кылган. Македонскпй
Аравияны жана Түндүк Африканы басып алуу үчүн жаңы жортуулга кызуу даярданып
жатканда, безгек менен ооруп, дүйнөдөн кайтат. Мамлекетти анын аскер башчылары
-диадохтор башкарып, алар империяны өз ара бөлүп алышкан. Александр доорунда ал
түзгөн мамлекеттпн аймагы Дунайдан Инд дарыясына чейин созулуп, дүйнөдөгү эң ири
империя негизделген. Бул ири державанын саясий жана экономикалык биримдиги
анчалык бекем болбосо да, грек жана чыгыш маданиятынын жуурулушуусу эллинизм
маданиятынын калыптанышына жана гүлдөп-өнүгүүсүнө алып келген.



https://ky.wikipedia.org/wiki/%D0%90%D0%BB%D0%B5%D0%BA%D1%81%D0%B0%D0%BD%D0%B4%D1%80%D0%B8%D1%8F

Александрия - (ар. Аль-Искандария) - Египет Араб Республикасындагы шаар. Жер
ортолук деңиздин жээгинде, Нил дарыясынын дельтасынын батыш бөлүгүндө жайгашкан.
Александрия мухафазасынын (административдик-аймактык бирдик) административдик
борбору. Калкы 3,8 млн (2005, калкынын саны боюнча өлкөдөгү 2-шаар). Өлкөнүн
башкы деңиз порту (жылына 13 млн о жүк ташылат) жана ири соода өнөр жай борбору
Эль-Махмудия каналы аркылуу Нил дарыясы менен байланышат. Темир жана автомобиль
жолдор тоому. Эл аралык аэропорт. Египеттен ташылган жүктүн 4/5инө жакыны
Александрия аркылуу өтөт. Суэц - Каир - Танта - Александрия нефть, Абу-Кир -
Александрия газ куурунун акыркы пункту. Нефть ажыратуу, химиялык, цемент,
текстиль, машина куруу, металл иштетүү, кеме куруу жана оңдоо өнөр жайы иштейт.
Кол өнөрчүлүк өнүккөн. Океанография, балык чарбасы, гидрология илимий-изилдөө
институту, университет бар. Александриянын чет жакасында жайкы деңиз курорту
жайгашкан. Александрияны б. з. ч. 332-331-ж. Александр Македонский негиздеген.
Птолемейдин падышачылыгы убагында (б. з. 305-30-ж.) Египеттин жана эллинизм
маданиятынын борбору, антика доорунун башкы маданий жана экономикалык борборунун
бири болгон. 7-кылымда арабдардын ээлигине өткөн. Антикалык доордогу
эстеликтерден - Форос аралындагы бийиктиги 120 м келген 3 кабаттуу маяк (б. з.
ч. 3-к.; дүйнөдөгү жети кереметтин бири), көптөгөн мечиттер (17-19-к.), Помпеи
же Диоклетиан колоннасы, некрополь, катакомбалар, байыркы грек-рим музейи
сакталган. Арх-ралык эстеликтерден мечит (1718-к.), асем сарайлар (азыр музей)
[Рас-эт-Тин (19-к-дын башы), парктуу Мунтаза (20-к-дын башы), Мухаммед Али
(20-к.)] калган. 1985жылдан Жерортолук деңиздин жээгиндеги мамлекеттер
кинофестивалын өткөрүшөт.



https://ky.wikipedia.org/wiki/%D0%90%D0%BA_%D0%BA%D0%B5%D0%BC%D0%B5_(%D1%87%D1%8B%D0%B3%D0%B0%D1%80%D0%BC%D0%B0)

“Ак кеме” Ч. Айтматовдун бул повести алгач орус тилинде “Новый мир” (1970, № 1)
журналында, кыргызчасы (1978) “Ала-Тоо” журналынын № 2 санында жарык көргөн.
Чыгарманын “Ак кеме” деп аталып калышы жөнүндө жазуучу мындай дейт: “... Мен
повестти “Новый мирге” алып барганымда Твардовский (журналдын ошол кездеги башкы
редактору) “Жомоктон кийин” деген ат өтө эле жөн салды, кулакка комсоо угулат
экен, андыктан башкачараак эле атабайлыбы деп, “Ак кеме” деген атты сунуш кылды”
(“Точка присоединения”). Чыгарманын алгачкы аталышы айтып тургандай повесттин
борбордук түйүнү Мүйүздүү Эне жөнүндөгү жомокко барып такалат. Кыргыз элиндеги
бугу уруусунун генеалогиясы жөнүндөгү санжыра-легенданын негизинде жазуучу
тарабынан жаралган “жаңы” жомок повестте образдар менен жуурулушуп, чыгарманын
идеялык-эстетикалык касиетин ачуучу каражат катары колдонулат. “Ак кеменин”
жарык көрүшү адабий чөйрөдө зор кызыгууну жаратты. Окурмандарды күйгүлтүккө
түшүрүп, сынчыларды талаш-тартышка салган негизги маселе – бул баланын “адамдар”
арасында жашагысы келбей “балык болуп сүзүп кетүүсү”. Д. Стариков (“Лит.
газета”, 1970, 1-июль), А. Алимжанов (“Лит, газета”, 1970, 8-июль) өңдүү айрым
рецензенттер повестти адамды көңүл чөгөт кылчу пессимисттик чыгарма катары
таанышты. Баланы интернатка орноштуруу, Момунду пенсияга чыгаруу, Орозкулду
камоо тууралуу авторго кеңеш берген окурмандар да болду. Акыры талкууга автор
өзү да аралашып, өз концепциясын, адабияттагы трагизм маселесине жасаган
принципиалдуу пикирин мындайча туюндурду: “Ак кемедеги” баланын өлүмү аркылуу
мен түк да жамандык жакшылыкты сүрүп чыгарарын көрсөткөн жерим жок, менин
көздөгөн максатым – ак иштин арыбас экендигин ачып берүү, ал үчүн кейипкер өз
жанын кыйып болсо да күрөшө тургандыгын көрсөтүү. Албетте, аным канчалык
деңгээлде жүзөгө ашты – окуучулар өздөрү аныкташаар. А бирок бир нерсеге акыйкат
көзүм жетип турат: жеңиш эч качан сынчылар айткандай Орозкул тарапта эмес –
кыңыр иш качан болсо кыңыр бойдон калат. Ырас, бала мерт болду, бирок анын
адамдык абийири, ыймандык зоболосу бийик бойдон калды”. (“Необходимые
уточнения”. “Лит. газета”. 1970. 29-июля). Чыгарманын негизинде аты уйкаш “Ак
кеме” аттуу көркөм фильм (реж. Б. Шамшиев, 1975) тартылган. 1977-ж. “Ак кеме”
повести жана ал боюнча тартылган фильм СССР Мамлекетик сыйлыка татыктуу болгон.
Бул повесть сахналаштырылып, дүйнөнүн көптөгөн театрларында көрүүчүлөргө
тартууланган.



https://ky.wikipedia.org/wiki/%D0%90%D0%B7%D0%B5%D1%80%D0%B1%D0%B0%D0%B9%D0%B6%D0%B0%D0%BD_%D1%82%D0%B8%D0%BB%D0%B8

Азербайжан тили (азери) - Азербайжан Республикасынын мамлекеттик тили;
жергиликтүү калктын жана Иран, Ирак, Афганистан, Грузия, Армения, Дагстан жана
Орто Азия республикаларында жашаган азербайжандардын тили. Түрк тилдеринин
түштүк батыш же огуз тобуна кирет. 7-11-кылымда түрк тилдүү уруулардын (огуз,
селжук) Азербайжан жерине келиши менен жергиликтүү элдердин мурда колдонгон
тилдери сүрүлүп, 11-13-кылымда жергиликтүү элдердин оозеки тили түрк тили болуп,
ал азербайжан адабий тили катары калыптана баштаган. Азербайжан тилинде 4
диалектилик топ белгиленет: чыгыш тобу, түштүк тобу, батыш тобу, түндүк тобу.
Азербайжан адабий тили шемахи жана бакы диалектилеринин негизинде 19-кылымда
калыптанган. Азербайжан тили өзүнүн грамматикалык, лексикалык белгилери боюнча
азыркы түрк, түркмөн, гагауз, башкача айтканда, огуз тобундагы тилдерге жакын.
Кээ бир фонетикалык өзгөчөлүктөрү боюнча ногой, кумык, өзбек тилдери менен да
жакындашат. Азербайжан тилинде 9 үндүү, 23 үнсүз тыбыш бар. 1929-ж. чейин араб
графикасын колдонгон, ошол жылдан латын, э, ө, ү тамгаларын кошумчалап, 1940-ж.
орус графикасына өткөн. Азыр кайрадан латын графикасын колдонот.



https://ky.wikipedia.org/wiki/%D0%90%D0%B4%D0%B0%D0%B1%D0%B8%D1%8F%D1%82

Адабият (илим) (араб - адептүүлүк, ыймандуулук) – искусствонун сөз өнөрү менен
ишке ачуучу, дуйнөнү образдуу чагылдырууга негизделген түрү. Бул түшүнүк кең
мааниде бардык эле жазылган чыгармаларга карата колдонулат. Маелен, илимий
адабият, техникалык адабият, медициналык адабият жана башка. Ал эми тар мааниде
– көркөм чыгарма дегенди билдирет. Адабият адам жаралгандан бери эле жашап
келет. Кыргыздарда термин катары бул сөз революциядан кийин тилибизге кошулду.
Көркөм адабият – коомдук аң-сезимдин бир формасы. Анын өсүшү, өзгөрүшү ошол
коомдук турмуш менен тыгыз байланыштуу. Искусствонун айрым түрлөрүндө, мисалы,
сүрөттө – боёк, бийде – кыймыл-аракет, музыкада үн негизги курулуш материал
болсо, адабиятта мындай кызматты сөз аткарат. Ошондуктан анда ар кандай идея,
тема сөздүн жардамы аркылуу ачылат.

Адабият оозеки айтылса, анда ал угууга ылайыкталат, ал эми жазуу формасында
болгондо окурмандык кабыл алууга ыңгайлашат. Адабиятта ар түрдүү тектер, жанрлар
турмушту чагылдыруунун өзгөчөлүктөрүнө ылайык аракеттенет. Ал адамдарга
таануучулук, тарбиялоочулук, өстүрүп-өнүктүрүүчүлүк, эстетикалык рахат
берүүчүлүк кызмат кылат да, ар түрдүү көркөм методдордо, агымдарда ар кыл
өзгөчөлүктөргө ээ болот. “Адабият – элдин аң-сезими, жарыгы, жемиши, алардын
жашоо турмушу” (В.Г.Белинский) болуу менен “адамтаануу” (М.Горький) катары элдин
рухий турмушун дайыма коштоп келатат. Адабият - сөз өнөрү деп да айтылат.

1. Илимий, көркөм, саясий жана башка чыгармалардын жалпы жыйындысы, ар кандай
китептер, журналдар ж.б.

2. Турмуштук кубулуштарды, окуяларды, көркөм чыгармаларды, образдарды сөз
аркылуу сүрөттөп көрсөтүүчү искусствонун бир түрү, проза же поэзия түрүндөгү
көркөм чыгармалар.



https://ky.wikipedia.org/wiki/%D0%90%D0%B2%D0%B8%D1%86%D0%B5%D0%BD%D0%BD%D0%B0

Авиценна (Ибн Сина) (980—1037) — орто кылымдык эң ири
окумуштуу-энциклопедисттердин бири. Ата-теги боюнча тажик, Орто Азия менен
Ирандын аймагындагы ар түрдүү шаарларда жашап, Чыгыштын ар түрдүү өкүмдарларынын
кол алдында дарыкерлик жана убазирлик кызматтарды өтөгөн.

Аристотел сыяктуу Авиценна билимди теориялык жана практикалык билимдерге бөлөт,
алардын мындайча аталышынын себеби алардын предметтери жалаң гана адамдардын
иш-аракеттери менен аныкталат. Практикалык илимдерге этика, экономика, саясат
таандык кылынат.

Түпкү маңыз (сущность) жана жашоо проблемасын Авиценна неоплатонизмдин духунда
чечет: Авиценна тарабынан Зарылдык маңызы деп аталган теңирлик бытье эманация
аркылуу конкреттүү дүйнөнүн бардык көп түрдүү көрүнүштөрүн жаратат. Платондон
айырмаланып, ал материяны эманациядан тышкары алып карайт. «Материя дайыма
нерселердин жашоосунан мурда жүрөт» [Ибн Сина. Данишнамэ. М., 1957. 171-6.].

Орто кылымдык схоластикадагы негизги проблемалардын бири болгон универсалий
проблемасын чечүүдө Авиценна материя менен форманын аристотелдик өз ара катышын
жетекчиликке алып, универсалийлер нерселерде да, адамдын акыл-эсимде да жашайт
жана адамдын акыл-эси универсалийлерди нерселерден чыгарып алып турат, а түгүл
аларды нерселерге чейин да жапа нерселерден кийин да чыгарын алып турат деп
эсептейт. Авиценна дүйнөнү таануу мүмкүнчүлүгүнөн шек санаган эмес, ал мында
логикага зор маани берген жана аны ар кандай илимге киришүү негизи катарында
караган.

Психология маселесинде Авиценна Аристотелди жолдоп, өсүмдүктөрдүн жанын,
жаныбарлардын жанын жана акыл-эстүү жанды айырмалайт. Адам жанын ал өзгөчө бөлүп
карайт жана анын өлбөстүгүн танбайт. Бирок ал муну түздөн түз маанисинде эмес,
философиялык маанисинде түшүнөт жапа метемпсихозду — жандын бир денеден экинчи
бир денеге көчүп жүрүшүн танат.



https://ky.wikipedia.org/wiki/%D0%90%D0%B1%D1%8B%D0%BB%D0%BA%D0%B0%D1%81%D1%8B%D0%BC%D0%BE%D0%B2%D0%B0,_%D0%9C%D0%B0%D0%B9%D1%80%D0%B0%D0%BC%D0%BA%D0%B0%D0%BD

Абылкасымова Майрамкан (7. 11. 1936-ж. туулган, Чүй облусу, Кемин району,
Кызыл-Суу айылы) акын, Кыргыз эл акыны (1980), Бүткүл союздук Ленин комсомолу
сыйлыгы (1970) жана Кыргыз ССРинин Токтогул атындагы мамлекеттик сыйлыгы (1984)
лауреаты. В. В. Маяковский атындагы кыз-келиндер педагогикалык институтунун
филология факультетин бүтүргөн (1958). 1962-ж. чейин Ош шаарындагы облустук
«Ленин жолу» гезитинде жана Ош педагогика институтунда иштеген. «АлаТоо»
журналында адабий кызматкер, «Поэзия» бөлүмүнүн башчысы (1960-91), «Аялзат»
гезитинде Башкы редактор, Кыргызстан ЖСнун Ысык-Көл облусу боюнча адабий
консультанты болгон. 1995-жылдан «Курманжан датка» фондунун төрагасынын
кеңешчиси. Алгачкы ырлары 1952-жылдан тартып жарык көргөн. 1961-ж. «Кичинекей
досторго» аттуу туңгуч ырлар жыйнагы чыккан. «Чолпон» (1962), «Эстелик сүйлөйт»,
«Быйыл жаздын гүлдөрү көп» (1965) жыйнактарына салттуу ыр түзүлүшүндөгү ырлар
менен катар ритмикалык жаңы өлчөмдөгү, эркин ыр формасындагы чыгармалары кирген.
«Ишеним дайым жүрөктө» (1968) жыйнагындагы лирикалык ырлардын көпчүлүгү
турмушка, өмүргө, сүйүүгө, адамдардын ортосундагы мамилелерге арналган.
Жаратылыш, Ата Журт акындын бүткүл чыгармачылыгындагы бүтпөс тема. Жалпы эле
экология проблемасы «Гүлдөр суу сурайт» аттуу жыйнагында курч коюлган. Мында
жазды сагынуу, күтүү, кумарлануу сезимдерине, табияттын пейзаждык боёкторуна
арналган саптар арбын. Чыгармачылыгында улуттук поэзиянын салттуу уйкаштыктагы
ырларына караганда ак ыр, эркин ыр формасында жазылган ырлар басымдуу.
«Тандалган чыгармалары» «Ата журт» (1973) ыр жыйнагы чыккан. Анын ырлары орус,
украин, казак, монгол, немец, поляк, француз тилдерине которулган. «Атаке
Баатыр» драмасы Кыргыз мамлекеттик академия драма театрында коюлган (2004).
Абылкасымова кыргыз поэзиясына кошкон чоң салымы үчүн «Ардак Белгиси» (1986),
III даражадагы «Манас» ордендери менен сыйланган (2005).



https://ky.wikipedia.org/wiki/%D0%90%D0%B1%D0%B1%D0%B0%D1%81%D0%B8%D0%B9_%D1%85%D0%B0%D0%BB%D0%B8%D1%84%D0%B0%D1%82%D1%8B

Аббасий халифаты (132/749-656/1258) - Халифатты Умаййилерден кийин 5 кылымдан
ашык башкарган экинчи сулале. Бул сулаленин халифалары (башкаруучулары) Мухаммед
пайгамбардын агасы болгон Аббас ибни Абдулмутталиб ибни Хашимдин урпактары болуп
саналат.

Халифалыкта Умеййилердиин династиясы өкүм сүргөн кезде Аббастын урпактары
башында баш ийип жүрүп, кийинчерээк, умеййилерге (омаяддарга) каршы көтөрүлүштү
баштап чыгышат. Абдулла ибни Зубайрдын тушунда Иракта эл-Мухтар ас-Сакафи атту
бирөө пайгамбардын небереси Хусейндин өлүмү үчүн өч алууга чакырып, Мухаммад
ибни эл-Ханафинин (Али ибни Абу Талибдин уулдарынын бири) пайдасына үгүт
жүргүзүп баштайт. Натыйжада Таифте Мухаммад ибни эл-Ханафиинин ордуна уулу
Абдулланын (Абу Хашим) имам болуусун жактап чыккан топ пайда болот. Абу Хашим
умеййилерге каршы көтөрүлүшүн баштап, кийинчерээк Аббастын тукумунан болгон
тууганы Мухаммад ибни Али ибни Абдулланы Мухаммед пайгамбардын тукумунун
бийликке туруусу керектигин айтып, бийликти умаййилерден алууга көндүрөт.
Ошентип Мухаммад ибни Али ибни Абдулла аны колдоп, хижранын 100-жылынан баштап
умеййилерге каршы үгүткө кошулат. Абу Хашим өлгөндө, анын Сулейман ибни
Абдулмалик деген халифа тарабынан ууландырылганы туурулуу ушак тарап кетет.
Бирок Абу Хашим өлөрүндө Мухаммад ибни Алиге керээз таштап кетет. Аббастардын
үгүтү узак убакытка чейин жашыруун уланат. Аббасийлердин тарапкерлеринен
көтөрүлүштө чоң роль ойногону Куфалыктар болот. Ал эми Аббастардын үгүт
иштеринин негизги очогу Хорасан эле. Мухаммад ибни Алинин өлүмүнөн (хижр.
124-жылы) кийин кыймылды уланткан уулу Ибрахим ибни Мухаммад хижранын 129
жылында өзүнүн ишенимдүү кишиси, азат кылынган кулу Абу Муслимге көтөрүлүштү
чындап баштоого буйрук берет. Ушундан соң Абу Муслим Гератты каратып алат, ошол
эле убакта, умаййи бийлиги Абу Муслим аркылуу Ибрахим ибни Мухаммадды
туткундашат. Андан кийин Аббастардын кыймылын Абдулла ибни Мухаммад ас-Саффах
колго алат. Хижранын 130-жылында болсо Абу Муслим Хорасандын борбору болгон
Мервди каратат. Умаййилердин көтөрүлүштү басуу аракети натыйжасыз чыгып, акыркы
халифасы болгон Мерван Забедеги салгылашуудагы жеңилүүдөн кийин Харранга, кийин
Египетке качып барып, ал жерден өлтүрүлгөн. Бул окуялардын натыйжасында
Халифатты аббастар башкара баштап, алардын биринчи халифасы Абдулла ибни
Мухаммад ас-Саффах болот.

Аббастардын бийликке келишинен кийин алар менен Алийлердин (Али ибни Абуталибдин
урпактары) тараптарлары ортосунда конфликт башталып, башында репрессиялар да
болуп өтөт. Бирок кийинки мезгилдерде аббасий халифаларынын алийлер менен
жакындашкан учурлары да болгон. Алийлер дагы пайгамбарга тууган болгондуктан,
аларды колдоочу кишилер аларды бийликке чыгарууну көздөшкөн. Албетте, бул жагдай
башкаруучу бийликке жакпаган жагдай эле. Аббастардын мезгилинде, ошондой эле,
иран маданиятынын халифалыктагы таасиринин күчөшү көрүнөт.

Башкача айтканда, алгачкы аббасийлердин күчөгөн мезгили алардын алсыроо
мезгилине айланган. Алар түрк аскерлеринин башкаруу таасиринен улам чыныгы
бийликке ээ боло албай калышкан. Ошол эле убакта Арабиядагы халифалыктын тез
жоюлуу процесси башталган эле. Мындан кийин аббасийлер формалдуу түрдө халифа
аталып, бирок чынында башкалардын бийлиги астында; алгач персиялык империя
(дейлемиттик) Бувайхтардын (Буийлер), кийин түрктөрдүн Селжук империясынын
бийлигинде болгон. Селжукийлер кулаган соң Аббасий халифалыгы, дагы 60 жылдай
жашаган. Акырында монгол жортуулчусу Хулагу хан тарабынан талкаланган.

Бул кыйроодон кийин Сириянын жана Египеттин мамлүк султандары Аббасийлер
династиясынын калган өкүлдөрүн өздөрүнө чакырып, формалдуу түрдө халифатты
тирилтишет. 1517-жылы осмон султаны I Селимге, акыркы аббасий халифасы болгон
Мутаваккиль Осмон султандарына өзүнүн Халифалыкка болгон укугун өткөргөн.



https://ky.wikipedia.org/wiki/Jpeg

Графиктик калып, ал татаал сүрөттөрдү, фотолорду, көркөм чыгармаларды көрсөтүүгө
арналган. Бул калып фотосүрөттөлүштөрдү машинеде иштетүү боюнча эксперттердин
бириккен тобу (Joint Photographic Experts Group (JPEG)) тарабынан түзүлгөн. JPEG
маалыматтарды жоготуу менен кысууну колдонот. Компресстөө адамдын көрүшүнүн
табыгий эмес касиетине негизделген, атап айтканда, сүрөттөлүштүн түсүн анча чоң
эмес өзгөртүү жарыктыгын өзгөрткөнгө караганда көп билинбейт. Ошондуктан
JPEG-компресстөөнүн кысуу коэффициенти сүрөттөлүштүн өзгөрүлгөнү билингенге
чейин чоңойтууга мүмкүндүк берет.



https://ky.wikipedia.org/wiki/BMW

BMW AG (немис тилинде Bayerische Motoren Werke AG, кыргызча Бавариялык мотор
заводдору) — Германиялык автомомобил жана мотоцикл чыгаруучу компания.

БМВ” компаниясы 1917-жылы Германиянын Айзенах шаарында негизделип, бирок,
атактуу эмблемасы арадан 15 жыл өткөндөн кийин гана же өздөрүнүн алгачкы
чыгарган автомобилинде пайда болгон. BMW- “Bayerische Motoren Werke” же
“Бавариянын мотор зоводу” деп чечмеленет. Фирма өзүнүн алгачкы иш-аракетин
авиациялык кыймылдаткычтарды чыгаруудан баштаган. Ошондон улам эмблемасында төрт
бөлүктөн турган канат сымал үч бурчтуктар орун алган. Антсе да аталган
компаниянын авиациялык иш-аракети көмүскөдө калып, ааламга өздөрү чыгарган
машиналары менен таанылды. “БМВнын” жаралуу башатында Рапп жана Отто аттуу
самолёт куруу менен шугулданган эки инженер турат. Алар өздөрүнүн анча чоң эмес
фирмаларын бириктирип компания түзүшөт да, жумушка Макс Фриц аттуу жаш инженерди
чакырышат. Рапптын конструкциясын өркүндөткөн Фриц өзүнүн “БМВ” аттуу алгачкы
авиациялык моторун ойлоп табат. 1919-жылы “БМВ-4” мотору орнотулган самолёт
дүйнөлүк рекорд жасап, учкуч 9670 метр бийиктикке көтөрүлөт. Чынында 10 чакырым
бийиктиктеги аба кысымына поршендүү кыймылдаткыч менен чыгуу сенсация болчу.
Дүйнөлүк рекорддун ичинен 1927-жылы жана 1929-жылы коюлгандары ушул “БМВ”
моторуна таандык. Биринчи дүйнөлүк согуштан кийин “Версалдык келишимдин” шарты
боюнча Германияга 5 жыл бою авиакыймылдаткычтарын чыгарууга тыюу салынган.
Ошондо баягы эле Макс Фриц укмуштай кыска убакытта, же 5 жуманын ичинде “БМВ
R32” деген мотоциклди ойлоп тапкан. Арадан 6 жыл өткөн соң ал мотоциклдин жаңы
түрү саатына 216 чакырым жүрүп, дүйнөлүк рекорд койгон. Ал эми 1937-жылы болсо
мотоцикл ошол учур үчүн түшкө кирбеген 279,5 чакырым/саат ылдамдыкты багындырат.
1981-жылы “БМВ” чыгарган «Эндуро R 80 G/S» мотоцикли раллиге, Париж-Дакар
жарышына чыгат. Кыскасы, мотоцикл чыгаруу согуш учурунда талкаланган компанияны
кайрадан бутуна тургузуп, “БМВ” заводу автомобиль өндүрүшүнө кирише баштаган.



https://ky.wikipedia.org/wiki/%D3%A8%D0%B7%D0%B1%D0%B5%D0%BA%D1%81%D1%82%D0%B0%D0%BD%D0%B4%D1%8B%D0%BA_%D0%BA%D1%8B%D1%80%D0%B3%D1%8B%D0%B7%D0%B4%D0%B0%D1%80

Өзбекстандык кыргыздар – Борбордук Азиянын Өзбекстан жумуриятында байырлаган
түрк тилдүү калктардын бири.

XXI к. башталышында кошуна өлкөнүн аймагында расмий Ташкенттин статистикалык
соңку жарыялаган маалыматтарына караганда 370 миңден ашуун кыргыздар жашары
маалымдалган («Вечерний Бишкек» гезити, 25.02.2003).

Мурдагы Совет доорундагы, андан соңку Өзбек көз каранды эмес республикасындагы
жүргүзүлгөн ар бир «эл каттоолордо» кыргыздардын саны мурдагы расмий жарыя
кылынган документтердеги маалыматтарга салыштырмалуу улам азайтылып
көрсөтүлгөндүгү маалым.

Айрым маалыматтарда бул чөлкөмдө чектеш жашаган казак, өзбек, кыргыз
каада-салттары аралашкан абалда өнүгүүдө («Вечерний Бишкек», 25-февраль, 2003).

Наманган областынын айрым аймактарын саруу, кушчу, моңолдор, саяк, сарттар,
багыш, мундуз, кыпчак ж.б. уруулардын өкүлдөрү компактуу түрдө байырлашат.
Аталган уруулардын өкүлдөрүнүн бир бөлүгү Кытайдын Шинжаң Автономиялуу округунда
жашап келишет.

Фергана өрөөнү жана ага жамаатташ жерлерди, жайыттарды кыргыз уруулары өзгөчө
XV-XVI кк. өзгөчө тездик менен өздөштүрө башташкан. Бул аймактын ыңгайлуу
табигый шарты, кенен жайыттары, отурукташкан, жарым көчмөн башка элдер менен
соода-сатык алакалары үчүн кыргыздар Жетисуу, Аулиеата, Талас, Кашкар, Алай,
Каратегин, Кашкадарыя ж.б. жерлерден көчүп келүүсү ХХ к. биринчи чейрегине чейин
уланган. Мындан сырткары, Россия империясынын Цинь Кытайы менен чек ара
маселелерин тактоосу кыргыздардын Чыгыш Түркстандан ж.б. жерлерден Фергана ж.б.
аймактарга жылдык салттуу көчүүсүнө терс таасирин тийгизген.



https://ky.wikipedia.org/wiki/%D0%AD%D0%BB_%D0%B0%D1%80%D0%B0%D0%BB%D1%8B%D0%BA_%D0%90%D1%82%D0%B0%D1%82%D2%AF%D1%80%D0%BA-%D0%90%D0%BB%D0%B0%D1%82%D0%BE%D0%BE_%D0%A3%D0%BD%D0%B8%D0%B2%D0%B5%D1%80%D1%81%D0%B8%D1%82%D0%B5%D1%82%D0%B8

Эл аралык "Ататүрк-Алатоо" университети 1996-жылы «Себат» билим берүү мекемеси
менен Кыргыз Республикасынын Илим, билим жана маданият министрлигинин
ортосундагы келишимге ылайык негизделип, 1997-98 окуу жылында лицензия алып (АЛ
No: 201 МОиК) таалим-тарбия иштерин баштаган. Бул окуу жайга абитуриенттер
Университеттин Студенттерди тандоо жана жайгаштыруу борбору тарабынан
уюштурулган сыноонун жыйынтыгы менен кабыл алынат. Учурда университетте 3
факультет жана аларга караштуу 15 бөлүм бар. Таалим-тарбия иштери 4 тилде
жүргүзүлөт.

Өнүккөн өлкөлөрдө колдонулган кредиттик система; Таалим-тарбия негизинен англис
тилинде жүргүзүлөт жана ошондой эле кыргыз, орус жана түрк тилдери да жогорку
деңгээлде үйрөтүлөт; Француз жана немис тилдерин үйрөнүү мүмкүнчүлүгү да бар;
Бүтүрүүчүлөр толук жогорку билимдүү деген дипломго ээ болушат; Швейцариянын
Цюрих Технологиялык университети менен ортоктош магистратура жана аспирантура
программалары бар;

Университет чет өлкөлөрдөгү университеттер жана илимий борборлор менен да тыгыз
байланышта. АКШдагы Миссисипи Университети, Трой университети, Жексон Стейт
университеттеринен сырткары Түндүк Кипрдеки Чыгыш Акдеңиз университети, Эларалык
Кипр университети, Швецариядагы Цюрих техникалык университети жана Түркиядагы
Кожаели университети менен орток проектилерди иштеп, жеткиликтүү таалим-тарбия
берүү үчүн ар тараптуу кызматташып келет.



https://ky.wikipedia.org/wiki/%D0%A8%D0%B8%D0%B8%D0%B7%D0%BC

Шиизм (арaп тилинде шиа – жактоочулар тобу) – ислам дининдеги негизги
багыттардын бири (суннизм сыяктуу). Алар куранды колдоо менен оозеки айтылуучу
шариатты-суннаны жана алгачкы үч халифти таануудан баш тартышкан. Шиизмди
жактоочулардын (шииттер) пайда болушу 7-кылымда омейяларга каршы багытталган
саясий кыймылдан келип чыгып, аны Мухаммеддин күйөө баласы Али жана анын
жолдоштору колдошкон; Ши-Али (шииттер) – Алинин тобу, партиясы деген маанини
берет. Шиизм Ирандын мамлекеттик дини, Йемен, Ирак, Ливан, Бахрейн жана башка
мамлекеттерге тараган.



https://ky.wikipedia.org/wiki/%D0%A7%D0%B8%D1%80%D0%BA%D0%B5%D0%B9%D0%BB%D0%B5%D1%80

Алардын узун, ичке тумшугу болот. Көпчүлүк түрү — кан соргучтар. Айрымдары
безгектин, ошондой эле 50дөн ашык жугуштуу жана мите ооруларынын (туляремия,
сары калтыратма) козгогучун таратат. Алар жумурткаларын көлмөлөргө таштайт.
Андан личинка чыгып, ал сууда жашайт. Чиркейлер адамды чакканда шилекейи түшкөн
жер катуу кычышып, тызылдайт, кызарып дүрдүйүп чыгат. Кычышкан жерге ичүүчү
соданын (жарым чай кашык соданы 1 стакан сууга эритип) же нашатырь спиртинин
эритмесин сүйкөсө болот. Чиркейдин чагышынан коргонуу үчүн үйдүн терезе, эшигин
пластмасса, темир тор же даки менен калкалап, Чиркейден коргоочу атайын торлорду
кийип, чымын-чиркейлерди качыруучу заттарды пайдалануу сунуш кылынат. Дененин
ачык жерине атайын «Дета» репелентин жана «Тайга» бет майын сүйкөп алса болот.
Чарбалык мааниси бар сууларда Чиркейлердин личинкасын кырып жок кылуу үчүн
аларды жей турган гамбузия балыгы коё берилет.



https://ky.wikipedia.org/wiki/%D0%A4%D0%BE%D1%81%D1%84%D0%BE%D1%80

Фосфор (грек тилинен Phosphorus), – Д.И.Менделеев мезгилдик системасы VА группа
элементи, к.н. 15, ат. м. 30,9733. Жаратылышта Ф. массалык саны 31Р барабар
болгон туруктуу бир изотоптон турат. Ф. Xll к. араб алхимиктери тарабынан
ачылганына карабастан, 1669-ж. нем. окумуштуусу Х.Бранд ачкан деп эсептелет. Ф.
массасы боюнча жер кыртышынын 8×10-2 % түзөт. Ф. эркин түрүндө жаратылышта
кездешпейт, бирок 190 жакын минерал курамында кездешет. Жаратылышта таралышы
боюнча 13-орунду ээлейт. Негизги минералдары аппатиттер – 3Са3(РО4)2×СаХ2
(Х-фтор, хлор же ОН-группасы), фосфориттер – Са3(РО4)2. Булардын запасы 17 – 47
млрд. т түзөт. Ф. бардык өсүмдүктө, жаныбарлар денесинде кездешет. Адам
денесинде орто эсеп менен 1,5 кг Ф. кездешсе, анын 1,4 кг – сөөктө; булчуңда –
130 г ; мээде жана нерв системасында – 12 г болот. Тиш эмалы аппатит курамына
окшош, башкача айтканда – Са5(РО4)3(F,Cl). Ф. үч аллотропиялык модификациясы
бар: ак, кызыл жана кара. Ак Ф. көп таралган, өңү таза, аппак, эгер курамында аз
өлчөмдө мышьяк же кызыл Ф. болсо, өңү саргыч болот. Ак Ф. b-формасын 75,9оС жана
1 атмосфералык басымда ысытканда a-формасына айланат. Ак Ф. сууда начар, ал эми
СS2, суюк NH3, SO2, эфир, бензолдо жакшы эрийт. Ошондуктан ак Ф. сууда сакталат.
Ак Ф., өзгөчө анын буусу өтө уу. Ак Ф. туюк идиште 250-260оС ысытканда кызыл Ф.
айланат. Кызыл Ф. аморфтуу, бирок 400оС жогору ысытканда кызыл Ф. кристалл
түрүндөгү формасына айланат. Кызыл Ф. уулуу эмес. Кара Ф. ак Ф. 200-220оС
(12-17)×102 МПа басымда ысытканда пайда болот, өңү графитке окшош. Кара Ф.
аморфтуу жана кристалл түрүндөгү формасы бар. Кара Ф. жарым өткөргүч касиетке
ээ. Ф. химиялык бирикмелеринде V же III валенттүү. Ак Ф. өтө активдүү, кызыл
жана кара Ф.ысытканда гана реакцияга катышат. Ошондуктан көп элементтер менен
аракеттенип, ар түрдүү бирикмелер берет. Мисалы, оксиддер - Р2О5, P2О3,
Р2О3×(РО2)m ; галогениддер - PF 3, PCl3, PBr3,PI3,PCl5, PBr5 ; гидриддер - РН 3,
P2H4 ; сульфиддер – P 4S10, PS, P4S7 ; нитриддер – Р ХNУ ; карбиддер - РС 3 ;
металлдар менен фосфиддерди берет. Окистендиргич (HNO3,HClO, H2O2 ж.б) же НСl
буусу менен таасир этүүдөн Ф. кислоталары щелочтор менен ысытуудан РН3, КH2PO2
пайда болот. Металлдар (Сu, Аg, Au, Pb ж.б) туздары суудагы эритмесинде, ак Ф.
өтө жеңил окистенет. Ошондуктан бул туздар эритмеси сууну ак Ф. тазалоодо
колдонулат. Ф. апатит жана фосфориттен алынат. Эркин Ф. рудадан алынган
концентратты майдаланган кокс жана SiO2 менен аралаштырып, электр мешинде
1400-16000С ысытуу менен калыбына келтирүүдөн алынат. Газ түрүндөгү Ф. чаңдан
тазаланып, суунун астында муздатылып чогултулат. Ак Ф. өтө уулуу болгондуктан
жана таза түрүндө көп пайдаланылбайт, ал Ф. кислоталарын, хлориддерин, кызыл Ф.
алууда колдонулат. Ф. таза түрүндө 1-жолу 1829-ж. нем. химиги Фридрих Велер
алган:



https://ky.wikipedia.org/wiki/%D0%A4%D0%B8%D0%BD%D0%B8%D0%BA%D0%B8%D1%8F

Финикия. - Б.з.ч.Хк . борбору [[[Сидон]]до жана Тирде болгон Финикия мамлекети
тузулгон. Египеттиктер финикиялыктарды б.з.ч.2-мин жылдыкта фенеху деп аташкан.
Финикиялыктар да батыш семит урууларына киришкен. Финикия менен Сириянын
копчулук аймагы онуктурууго ынгайсыз болгон . Ошондуктан бул жердеги калк узак
мезгилдер бою кочмон турмушта жашап , малчылык менен кун корушкон. Аларда эн
алгач колго уйротулгон уй жаныбары чочко болгон ,андан кийин ири муйуздуу мал
уйротулгон. Унаа катары букаларды пайдаланышкан. Дыйканчылык онуккон жерлерде
буудай , арпа жана тару эгишкен. Жузум жана зайтун дарагы кенири тараган.Анын
тушумунон тамак ашка пайдаланганга , жарык кылганга, дары-дармек даярдаганга
жана косметикалык каражаттарды жасаганга май (олива майы) алышкан.Финикиялыктар
Ливан тоосунун капталдарына тектирче жайыктарды жасап , жасалма суугат менен
иштетишкен. Тоо капталдарын мындай тектирче кылып иштетуунун артыкчылыгы тоо
башынан келген суну уномдуу пайдаланып,улам ылдыйкы аянтчаларды суугаруу ыкмасы
болгон. Мындай жерлерди кобунчо жемиш бактарын жана жузум остуруу учун
пайдаланышкан.Ошондой эле кол онорчулуктун да ар кандай турлору эн байыркы
мезгилдерде эле пайда болгон . Египеттик папирустардын биринде Финикияда:
«Тоолор курулушка керектуу кок тиреген эмендер жана кедрлер оскон токойлор менен
жыш капталган», - деп жазылган.Ошондуктан булл жерлердеги уруулар байыртадан эле
жыгач иштетууну билишкен. Имараттарды чийки кыштан тургузушса да ,аны бекемдеш
учун карагайларды пайдаланышкан.Шаарлардагы чон имараттардын жогорку кабаттары
устундар менен которулгон. Дубалдардын ички беттери жыгач менен капталган.
Орундуктар, устолдор, укоктор кутуча ж.б.у. с. буюмдарды жыгачтан жасашкан. Бак
–дарактын коптугу кеме куруунун онугушуно оболго тузгон. Египеттиктер Байыркы
падышалык мезгилинде эле кемелердин бир турун «библдик кеме» деп аташкан.
«Финикийлер» деген аталыштын египеттиктердин «кеме куруучу» дегенди билдирген
«фенеху» деген созунон келип чыгышы толук мумкун.Финикиялыктар кемелердин эки
тибин: жук ташуу учун «тегерек» жана согуштук максатта «узун» кемелерди
пайдаланышкан. Металлургия чон мааниге ээ болгон. Металлды бекем куралабдыктарды
жасоого колдонушкан.Ошондой эле кездеме токуу да онуккон. Зыгырдан жана жундон



https://ky.wikipedia.org/wiki/%D0%A3%D0%B7%D0%B0%D0%BA_%D0%96%D0%BE%D0%BB

Узак жол – роман. М. Элебаевдин бул романынын жазылышы менен 30-жылдарда кыргыз
адабиятына олуттуу жаңылыктар кирген. Мукай бул алгачкы романы менен улуттук
прозаны капыстан профессионалдык деңгээлге көтөргөн. «Узак жол» кыргыз
адабиятына баяндоонун реалисттик каадасын, кыскалыкты, лаконизмди, речтик
мүнөздөмөнүн, социалдык портреттик өнөрүн, адабий мүнөздүн реалисттик чындыгын
алып келген. «Узак жолдо» айрыкча, көркөм деталдын эстетикалык мүмкүнчүлүгү
жакшы ачылган. «Узак жолдун» маани-мазмуну бир-бирине чиркелишкен көркөм
деталдарга, эпизоддорго чөгөрүлгөн. Деталь романда сюжеттик структуранын
чордонун ээлеп, стихиялуу пайдаланылган майда-барат түрүндө эмес, образдык
жалпылоо, кеңири социалдык картинаны түзүү мүдөөсүн көздөгөн, аң-сезимдүү түрдө
атайын колдонулган эстетикалык ыкма, сюжеттик композициялык принцип катары,
көркөм система катары жашап турат. Ал эми романдагы баяндоонун чебердиги,
табигыйлыгы, каармандардын жүрүм-турумуна, сюжеттик-окуялардын жүрүшүнө автордук
копол кийлигишүүнүн, автордук эркти осол таңуулоонун, куру акыл айтуунун
көрүнбөгөндүгү – жазуучунун ийгилиги. «Узак жолдун» эстетикасынын өзгөчөлүктөрү
ушундай. Калемгер кыргыз адабиятында «Узак жол» аркылуу алгач жолу идеолог,
моралист, публицист катары эмес, эң биринчи иретте сүрөтчү катары көрүнгөн.
«Узак жол» окурмандардан белгилүү бир маданий-эстетикалык даярдыкты, окурмандык
маданиятты талап кылган чыгарма болгон. «Узак жолдун» адабий техникасы бөлөк
болуп, жөнөкөй, көзгө көрүнбөйт. Чыгарманын эч кандай деле көмүскө сыры жок,
бардыгына түшүнүктүү жөнөкөй эле баян сыяктанат. Атүгүл кыйла жерлеринде
майдаланып узарып кеткендей да көрүнүп кетет. Баарынан да романда баягы
эпостогудай эр сайыштар, же ойкуп-кайкыган кызыктырмалуу сюжет, жомоктогудай
күтүүсүз чукул бурулуштар, сыйкырдуу өзгөрүүлөр, куюлушкан макал-ылакаптар,
чубурган фразеологизмдер, акылдуу корутундулар көрүнбөйт. Кызыл-тазыл декорация
жок. “Узак жол” – бир жаш өспүрүм баланын өз башынан өткөндөрүн терип-тепчий,
майдалап айтып берген жупуну сыяктуу эле аңгеме дүкөнү. Бирок, ошол
аңгеме-дүкөн, ошол тарых буга чейин көнүмүш болбогон башкача почерк, бөлөкчө
образдык каражат-ыкмалар, европалык типтеги адабияттын жол-жоболорун карманып
ишке ашырылган. Сюжеттин, композициясынын курулушу, көркөм мүнөздөрдүн сомдолушу
да башка. «Узак жол» өзү, мындай алганда, улуттук тарыхтагы улуу трагедияга
айланып турат. Бирок, Мукай бул алааматтуу тарыхтын жүрөктү титиреткен драмасын
масштабдуу кандуу кагылыш-кармаштар, чоң конфликттер, ири окуялар аркылуу эмес,
майда-майда турмуштук кертимдер, кичинекей көркөм «микроэлементтер», жеке пенде
тагдырлары аркылуу тартып таштаган. «Узак жол» өзүнө карата салмактуу, чыдамдуу
мамилени, үңүлүп ойлонууну, окуунун жай темпин, керек болсо башынан түшүп кайра
окууну талап кылат. «Узак жолдон» рахат алыш үчүн текстке «кооздуктун
закондорунун» көзү м-н карай билүү, чыгарманын эстетикалык сапатына,
«техникасына» баа берип окуй билүү жөндөмдүүлүгү керек. «Узак жолдун» көзгө
дароо урунган артыкчылыктарынын бири – жогоруда айтылгандай автордун сөз менен
кашкайта сүрөт тарта билгендиги. Көрүнүштү, кырдаалды же бир учурду сүрөттөйбү,
же кишинин кебете-кешпирин, жорук-жосунун мүнөздөйбү, аба-ырайын, жаратылышты
жазабы, Мукайдын баянын окуганда кадимки кыл калем ээси сүрөтчүнүн сүрөтүн же
кинотасманы көрүп жаткандай туюулат. Далил үчүн үч-төрт мүнөздүү мисал келтирип
көрөлү. Төмөнкү үзүндүлөргө көңүл буралы: «Бир аздан кийин ай көтөрүлдү.
Терезеден тийген айдын шооласы үйдүн ичин жаркыратып жиберди. Тыш тыптынч, үйдүн
жанында, жайдак короодогу уйлар эбак жуушап калган, бери четте, арткы буттарын
ирээтсиз керип жиберип, эринип, дардайган бир күрөң уй жатат. Ушул кезде дүйнөдө
шырт эткен шыбыш өчүп, Василийдин деңиздеги аралдай жалгыз үйү, толкунсуз көлдө
токтогон кемедей каалгып, мемиреп турду». Бул сөздөн бүткөн сүрөттөөлөргө атайы
түшүндүрмө, чечмелөө жазып отуруштун кажаты жоктур. Көз алдында жандуу сүрөт,
тирүү элес, таамай тартылган кебете, «кармалап көрсө» боло тургандай образдар.
Жазуучунун калеми кудум фотообъектив сыяктуу көрүнүштү өз калыбында чап
кармаган. Бул сүрөттөрдүн мааниси, көрүнүш жагдайы элестүү, даана берип
жаткандыгы м-н эле чектелбейт. Алардын тулкусунда идеялык-образдык маани-маңыз
чөгүп жатат. Василий байдын айлуу түндө толкунсуз токтогон кемедей мемиреген
үйүнүн ары ичинде, оозгу бөлмөдө мышык, тоок, казга аралашып жалаң таардын
үстүндө бүрүшүп жактан жетим баланы биз окурмандар көрүп турабыз. Короодо
буттарын иретсиз керип жиберип, эринип, дардайып жаткан күрөң уй байманасы
ташып, байлыкка ысуулаган Василий менен кандайдыр ассоциация түзүп турат.
Тыштагы мемиреген идиллия ж-а ичтеги киши ордуна саналбай айбанаттарга аралашып
жаткан жетимдин абалы өз ара контраст түзүп, пейзаждын ары жагынан драматизмдин
илеби уруп турат. Мына ушундай ичине белгилүү бир маани-мазмунду камтыган
образдуулукка, көркөм боёкторго ширелген баяндоо «Узак жол» романынын көркөм
тулкусуна негизинен мүнөздүү десек жаңылышпайбыз. Чыгармада көпөс Василийге
жазуучу атайылап кара боёкту сүртүп жамандабайт деле. Бирок, кыйыр сүрөттөөлөр
аркылуу же жетим баланын абалын акырын баяндап жатып эле Василийдин ким
экендигин кыйытып билдирип коёт. 20–30-жылдардагы чыгармалардын көпчүлүгүндө
терс каармандар адат катары дароо эле тескери эпитеттер м-н сүрөттөлүп, кара
боёк менен шыбалып калчу эле. «Узак жолдо» жазуучунун сүрөттөө ыкмасы бөлөкчө.
М. Элебаев каармандарга өз атынан түздөн-түз мүнөздөмө берүүдөн мүмкүн болушунча
качат. Автор кейишкерлердин айлана-чөйрөгө, кишилерге болгон мамилесин,
жорук-жосунун, адат-көнүмүштөрүн, жүрүм-турумун, сүйлөө манерасын объективдүү
сүрөттөө аркылуу алардын мүнөзүн рухий турпатын ачууну артык көрөт. Мына ушундай
ыкма менен жазуучу романда Чоңкол, Бала Курман, Мамирмазин, Ыбыке сыяктуу сол
каармандардын образын элестүү ачууга жетишкен. Кейипкерлердин образын ачуу үчүн
жазуучу алардын өздөрүнө таандык речтик өзгөчөлүгүн эпчилдик менен пайдаланат.
Бир боор атасынан жаңы эле айрылганы аз келгенсип, эми чоочун оруска малайлыкка
амалсыз жөнөп жаткан жаш баланын ички абалына түшүнүп, бул үчүн айыптуудай
сезип, жетимге атайылап көңүл буруп, ага дем бере сүйлөгөнү Бурмаке кемпирдин
психологиялык сергектигин айгинелейт. Бурмакенин речи дайыма табигый. Китептин
бетинен адабий каарман эмес эле, кыргыздын турмуштагы кадимки тирүү кемпири
сүйлөп жаткандай сезилет. Бурмаке катардагы жөнөкөй, карапайым кемпир. Бирок,
аябай кенен, адамгерчиликтүү, боорукер, ичинде кылдай арамзалыгы жок айкөл
байбиче. Жашоонун ой-чуңкурун, азап-тозогун көрүп, турмушка түшүнүп, керек болсо
ага баш ийип, адамдарга байкап, аярлап мамилы жасаган, алды-артын ойлоп акыл м-н
жүруп турган, жан дүйнөсү сергек кемпир. Бир чети сентименталдуу, экинчи жатынан
кайраттуу да. 1916-жылдагы калктын башына түшкөн кандуу кыяматты жазуучу
жоолашкан эки тараптын кырчылдашкан кагылыш-кармаштарын, ири масштабдагы
сюжеттерди жана конфликттерди, чоң, массалык окуялардын кеңири панорамасын
чагылдыруу аркылуу да көрсөтүшү мүмкүн эле (мис., «Ажал ордуна», «Кандуу
жылдардын»). Бирок, тамчыдан күн көрүнөт дегендей, Мукай «Узак жолунда»
масштабдуу тарыхый ири окуянын кебетесин кичинекей микрокартина аркылуу да
тасырайта көрсөтүп коюуга болорлугун эң жакшы далилдеген. М. Элебаев
1916-жылдагы үркүндүн үрөйдү учурган трагедиялуу жүзүн, падышалык
колонизаторлордун кыйынчылыгынын натыйжасын, кытайга качкан элдин кыямат-кайымын
элестеткен беш-алты кичине штрих, деталдар м-н гана көз алдыга алып келип койду.
Ичине жүрөк түшүргөн чоң алааматты батырган бул беш-алты сүйлөмдү окугандан
кийин окурман үчүн 1916-жыл ж-дө мындан ары сөздү узартып, дагы жобурап
отуруштун кажети жоктой. Бир үзүм сүрөт бардыгын түшүнүктүү кылгансыйт. Кыскасын
айтканда, «Узак жолдо» Мукай Элебаев чыгарманын башынан аягына чейин биздин көз
алдыбызга жогорудагыдай ичине «күндү» батырган көркөм «тамчылардын» тизмегин
тартат. Ошол көркөм микро дүйнөлөрдүн жыш катарынан акыры бүтүндөй элдин тагдыры
көрүнөт. Кичине нерсе аркылуу чоң дүйнөнү көрсөтө билүү өнөрү, муну көркөм
чагылтуунун принциби катары чыглык практикада жүзөгө ашыруу ошо 30-жылдардагы
кыргыз адабиятында өзүнчө зор эстетикалык жаңылык, Мукайдын сүрөтчүлүк ачылышы
болгон. «Узак жол» – адилетсиздикке, теңсиздикке, зордукка, адамды кор кылган
жакырчылыкка каршы бунт. «Узак жол» – ылайым баланы ата-энеден айырбасын, бала
менен ата-эне дайыма бир болсун, элде, Ата-Журтта тынчтык болсун, кудай тууган
жерден ажыратпасын, ар дайым Ала-Тоо болсун, ар дайым Ала-Тоодо токчулук болсун
деп үн салып турган чыгарма.



https://ky.wikipedia.org/wiki/%D0%A2%D2%AF%D1%80%D0%BA%D1%82%D3%A9%D1%80

VI кылымда Орто Азияда жаңы көчмөн империя пайда болгон. Жаңы баскынчылар,
Алтайдан чыккан түрктөр, кыска мезгилдин ичинде Улуу океандан Кара деңизге
чейинки бардык элдерди өзүнө баш ийдирген. Империянын негиздөөчүсү Или-хан
Тумынь 553-ж. өлгөн; Тобо хан (581-ж.) өлгөндөн кийин империя эки мамлекетке —
чыгыш жана батышка ажыраган; акыркысынын борбору Орто Азиянын батыш бөлүгүндөгү
кийинки көпчүлүк көчмөн мамлекеттер сыяктуу эле, усундардын баштагы жерлеринде,
башкача айтканда Жети-Сууда болгон. Жети-Суунун тарыхында түрктөр бийлеген
мезгил өзгөчө зор мааниге ээ. Көчмөн империянын борбору дайыма ар түрдүү
өлкөлөрдүн көпөстөрүн өзүнө тартып турган чоң күч болгон, бул жерде өз
товарларын, өзгөчө кездемелерди пайдалуу сатышкан, ал көчмөндөргө Кытай тараптан
дагы, ошондой эле Батыш Азиядан дагы алып келинген негизги буюм болгон. VII
кылымда Ферганада ондогон жылдарга созулган коогалаңдар менен бирге, бул кырдаал
Батыш Азиядан Кытайга кеткен негизги соода жолунун түндүктү көздөй жылышына
түрткү болгон. Фергана жана Кашкарга кирбестен, саякатчылар Самаркандан
түндүк-чыгышка, Ташкен жана Олуя-Ата аркылуу Жети-Сууга, Чүйдүн жээктерине,
андан Ысык-Көлдүн түштүк жээги жана Бедел ашуусу аркылуу Ак-Сууга жөнөп
турушкан. Менин билишимче бул жол биринчи ирет VII кылымда буддалык табынуучу
Сюань Цзанда жана кытайлык «Тан сулалесинин тарыхында» эскерилет; акыркы жыйнак
XI кылымда жазылган, бирок анда баяндалган батыш аймактарга тиешелүү
маалыматтардын бардыгы VII же VIII кылымдарга таандык. Биз кытайлык
маршруттардан Жети-Суу аркылуу өткөн жолдордун кеңири баяндамаларын таба
албайбыз; ошентсе дагы бул маалыматтар VII кылымда эле жок дегенде Чүй өрөөнүндө
жер иштетүү маданияты болгондугу шексиз жана ал маданият бул жакка
Мавераннахрдан (б.а. Аму-Дарыя менен Сыр-Дарыянын ортосундагы маданий аймактан)
келгендер тараткан деп ишенимдүү айтууга мүмкүнчүлүк берет, соңку жаңы мезгилде
буга окшогон колониялар Кокон хандыгынын тургундары тарабынан негизделген. Сюань
Цзандын тушунда Аму-Дарыя менен Чүйдүн аралыгындагы бүткүл өлкө маданий жагынан
бир бүтүндүктү түзгөн; жашоочулардын кийими, жазуусу жана тили бардык жерде
бирдей болгон. Алфавити, кыязы, түпкү башаты Сириядан чыккан, 32 белгиден турат;
жогортодон төмөн жазышкан; ал учурда тарыхый чыгармалары болгон. Кеңири тараган
дин, болжолу, манихейчилик болгон. Жашоочулардын сырткы кешпири тууралуу, алар
чачтарын түйүп алышкан жана төбөсүн ачык калтырышкан деп айтылат; айрымдары
чачын таза кырдырып салышкан жана чекелерин жибек чүпүрөк менен байлап алышкан.
Тургундардын жарымы жер иштетүү, экинчи жарымы соода менен кесиптенишкен; соода
борбору «Суй-е (Чүй) дарыясындагы шаар» болуп, кыйла кийинки мусулман
даректеринде Суяб деген атты алып жүргөнүн жана Кастек ашуусунан түштүк жакта
жайгашкандыгын биз төмөндө көрөбүз. VII кылымда эле Суябда ар түрдүү өлкөлөрдүн
көпөстөрү жашаган. Анын батыш тарабында ондогон шаарлар болуп, анын ар биринде
бири-бирине көз карандысыз башкаруучулары болгон, бирок бардык башкаруучулар
түрктөргө баш ийген.



https://ky.wikipedia.org/wiki/%D0%A2%D1%83%D1%80%D1%83%D1%81%D0%B1%D0%B5%D0%BA%D0%BE%D0%B2_%D0%96%D1%83%D1%81%D1%83%D0%BF

1922-жылы Ж.Турусбеков Түп районундагы айыл чарба техникумуна алынып, окуй
баштайт. Казак, татар, орус адабияттары менен таанышып, 1929-жылы «Кызыл
Кыргызстан» гезитинин редакциясында корректор болуп иштейт. 1929–1930-жж Тверь
шаарындагы советтик-партиялык мектепти ийгиликтүү бүтүрүп, «Кызыл Кыргызстан»
гезитинин бөлүм башчысы, кыргыз театрынын директору, «Ленинчил жаш» гезитинин
редактору, Кыргызмамбастын редактору, Жазуучулар союзунун консультанты болуп
иштеген. Улуу Ата Мекендик согуш башталганда Жусуп өз ыктыяры менен согушка
кетип, 1943-жылы Калинин облусундагы фронтто курман болгон.

Ажал ордуна:Поэма. (Эр жигит эл четинде, жоо бетинде). – Ф.: Кыргыз-мамбас,
1938. – 56 б.

Тандалган чыгармалар: Ырлар, поэмалар жана котормолор. – Кыргыз-мамбас, 1953. –
220 б.

Чыгармаларынын жыйнагы: Ырлар, либретто, пьеса, котормолор. – Ф.: Кыргызмамбас,
1957.– 102 б.

Тандалган чыгармалар: Ырлар, поэмалар жана котормолору. – Ф.: Кыр-гызмамбас,
1957. – 303 б.



https://ky.wikipedia.org/wiki/%D0%A2%D0%BE%D0%BF_%D0%B6%D1%8B%D0%BB%D0%B4%D1%8B%D0%B7

Топ жылдыз – асман сферасын аныктоо жана жылдыздарды белгилөө үчүн ыңгайлаштырып
бөлүнгөн жылдыздуу асман бөлүк.

Жылдыздуу асман 88 топ жылдызга бөлүнүп, аларга мифтик баатырлардын,
жаныбарлардын, буюмдардын жана башкалардын аттары коюлган. Кээде топ жылдыздан
айырмалап, астеризм деп аталган топ жылдызга бөлүнөт. Топ жылдыздагы эң жарык
жылдыздарга топ жылдыздын аттары кошулуп грек тамгалары ( a, b, g, .... алардын
жаркырактыгынан улам азайышна карата) менен, начарыраактары латын тамгалары жана
цифралары менен белгиленет. Топ жылдыздын чеги асман параллелдери менен жантаюу
тегерегин бойлой өтөт. Топ жылдыздын аттарынын пайда болуу тарыхы толук
изилденген эмес. Асман чүмкөгүн топ жылдыздын бөлүү – миңдеген жылдар созулган
түрдүү илимий жана диний багыттардын күрөшүн чагылдырган татаал процесс.

Топ жылдыз менен катар өзгөчө орунду Зодиак топ жылдызы же зодиак алкагы ээлейт.
Зодиак алкагы эки жагынан тең эклиптикага туташ. Зодиак топ жылдызы пайда кылган
алкактын ичинде Күн, Ай жана планеталар айланып жүрөт. Бир жылдагы Күндүн
кыймылында Күн 12 топ жылдызды удаалаш кесип өтөт. Алар Балык, Кой, Букачар,
Эгиздер, Суу Чаян, Арстан, Бийкеч, Тараза, Чаян, Жаачы, Текечер жана Суу куйгуч.
Так айтканда Күн бир жылдык кыймылында 13 топ жылдызга туш болот. Чаян топ
жылдызнан өтүп, 20 күнгө жакын Жыланчы топ жылдызында болуп, андан кийин гана
Жаачы топ жылдызнан өтөт. Бирок Жыланчы топ жылдыз зодиак жылдыздарына кирбейт.

Байыркы убакта жана орто кылымда зодиактын белгилери бонча адамдардын тагдырына
таасир кылуучу жашырып жана кубаттуу сырын айтып келишкен. Ушунун негизинде
астрология илими пайда болгон. Анын өкүлдөрү – астрологдор топ жылдыздын
жайгашуу таблицасы бонча туулган адамдардын тагдарын айтып берүүчү гороскопторду
түзүшкөн.

Астрономия. Энциклопедиялык окуу куралы, 2004, Бишкек Башкы редактор: Ү. Асанов.
Жооптуу редактор: Э. Мамбетакунов



https://ky.wikipedia.org/wiki/%D0%A2%D0%B8%D1%80%D0%B0%D0%BD%D0%B0

Тирана – Албания Республикасынын борбору (1920-жылдан). Тирана ретинин
(административдик-аймактык бирдик) административдик борбору. Too аралык өрөөндө,
Адрия деңизинен 40 км аралыкта жайгашкан. Климаты субтропиктик жана жер ортолук
деңиздик. Жайы ысык, кургак, кышы жумшак жана нымдуу. Июлдун орточо
температурасы 24°С, январдыкы 5°Стун тегереги. Шаар өз алдынча административдик
бирдикти түзөт. Калкы 570 миң (2010). Эл аралык аэропорту бар. Өлкөнүн
экономикалык жана маданий ири борбору. Текстиль, металл иштетүү, тамак-аш,
айнек-карапа, фармацевтика, машина куруу өнөр-жай ишканалары иштейт. Албания ИА,
университеттер, музейлер, Хажи-Эткем-бей мечити (1794-1821), Искандарбек аянт
ансамбли (1920-30) бар.



https://ky.wikipedia.org/wiki/%D0%A1%D1%82%D0%B0%D0%BB%D0%B8%D0%BD,_%D0%98%D0%BE%D1%81%D0%B8%D1%84_%D0%92%D0%B8%D1%81%D1%81%D0%B0%D1%80%D0%B8%D0%BE%D0%BD%D0%BE%D0%B2%D0%B8%D1%87

Иосиф Сталин - Мурдагвпратруваышоршопрграпоареоыалоарлолоптдмрпкылоы Советтер
Союзунун Коммунисттик партиясынын жетекчи ишмерлеринин бири.

Иосиф 1879-жылы 21-декабрда Тифлис губерниясынын Гори шаарында туулган.
1894-жылы Горидеги дин окуу жайын бүтүрүп, Тифлис правослазие семинариясына
кирген. Ал жердеги марксчылардын таасири менен революциячыл кыймылга аралашып,
жашырын ийримдерде маркстлк адабияттар менен тааныша баштаган. 1899-жылы
революциялык иштери үчүн семинариядан куулгандан кийин жашырын абалга өтүп,
революциялык илимди кесип кылып алып, Октябрь революциясын даярдоого жана ишке
ашырууга активдүү катышып, Борбордук Комиссиянын Саясий бюросунун куралдуу
көтөрүлүшкө жетекчилик кылып, Петроград Аскердик революциялык комитетинин
мүчөлүгүнө кирген.

Бизге - саясатчылардын кереги жок, аткаруучулар керек. Социализимге - жакындаган
сайын душмандардын каршылыгы күчөп, күрөш курчуйт. Бир - жолу кабыл алынган
чечимди өзгөртпөш керек. Сиздин - жоро-жолдошторуңуз эле көп экен. Жамандан -
жаан жасаса болот. Өткөн - иш бир кудайга таандык. Көрүстөндө - гана
талаш-тартыш болбойт. Калпка - муюп, чындыкка ишенишпейт. Кагылышта - канөлөт.
Душмандарды - өз жеринде талкалаш керек. Депутат - элдин кызматчысы.
Большевиктер - ала албас чеп жок. Кадрлар - баарын чечет. Техника - баарын
чечет. Түшүм болсо - эгин болот. Тушум болбосо, эгин болбойт.

Шолохов: «Күлө багып караганы менен, көзү жолборс Бухарин: «Маркстан окуган
Чынгыз-хан". Кретинский: «Жолборс көзүү бул адам далай кайгыны билет" Симонов:
«Сталин саясий гроссмейстер болгон». Черчилль: «Сталин эң ири саясатчы».
Твардовский: «Ал улуу бирок, коркунучтуу киши>. Адатта И. В. Сталин кимдир-бирөө
жазаланган кагаздарды жетекчилерге жүктөп койчу экен.

Жемелев: Рокоссовский түрмөдөн бошоп, 1941-жылы дивизияга командир болуп
жүргөндө, ага чоң кызмат сунуш кылмак болуп, фронттон чакыртат. - Германиянын
согуштук доктринасын жакшы билесизби? - Жок, жолдош Сталин. - Герман армиясынын
түзүлүшү менен курал-жарагынчы? - Жок, жолдош Сталин. Акыркы жылдары түрмөдө
олтурдум да. - Кан күйүп жатса түрмөдө отуруп алганын карап кой! деген экен.

Иосиф Сталинге Соцалисттик Эмгектин Баатыры (1930), Советтер Союзунун Маршалы
(1943), Советтер Союзунун Генералиссуму деген наам берилген. 1-даражадагы
Суворов ордендери жана медалдар менен сыйланган.

Борев Ю. Б. Сталин жөнүндө икая / Котор.: С. Наматбаев. -Б.: Мектеп, 1991. -336
б. Сактанов К. Сталин. -Б., 1992. -88 б.; Жуков Г. К. Сталин жөнүндө. Тагдырлар:
Илимий-таанып билүү китеби. - Ф., 1990. -Б. 5-18; Сталинизм «Триумф жана
трагедия» китебинин кыскартылган вариантынан / 9-февр; Сталин (Жугашвили). И. В.
// Кыргыз Совет Энциклопедиясы.



https://ky.wikipedia.org/wiki/%D0%A1%D0%BE%D0%BB%D1%82%D0%BE,_%D1%83%D1%80%D1%83%D1%83

Солто – кыргыздын оң канат уруулар тобуна кирген ири уруулардын бири. Кыргыз
санжырасында солто уруусу Ак уулдун бир баласы Тагай бийден тарайт. Тагай бийдин
байбичесинен Богорстон, Койлон, Кылжыр деген уулдар, башка аялдарынан дагы бир
нече балдары болгон. Богорстондон Эштек, андан Солто туулат. Бирок, көпчүлүк
учурда Эштек айтылбай, «Богорстондон болгон Солто» деген кеп айтылып калган.
Солто уруусу илимий изилдөөлөрдө кыргыз этносунун өзөктүк компоненттеринин бирин
түзгөн уруулардын катарына кирет. Анын түпкү теги, келип чыгышы (генезиси)
жөнүндө ар кандай пикирлер айтылып, изилдөөчүлөрдүн көпчүлүгү Солто уруусунун
башатын орто кылымда кыргыздар мекендеген Түштүк Сибирь аймагы менен
байланыштырат жана аны кыргыз этносунун компонентиндеги байыркы катмардагы
уруулар тобуна киргизишет.

Ички түзүлүшү боюнча бир катар татаал уруктук бөлүктөн туруп, негизги өзөгүн
Солтонун өз балдары деп эсептелген Күнтуу, Култуу жана Чаанын тукумдары түзөт.

Чаа бийдин тукуму анын Талкан, Бөлөкбай (Каракчы) жана Тата деген уулдарынан
тарайт. Мурунку заманда Солто уруусун Бөлөкбай, Талкандан чыккан манаптар
бийлеген. Талкандын балдары Коңурбай, Кошой, Багышан, Баакы, Байболот, Делдең,
Алаң деген жети атага бөлүнөт. Байболот, Делдең, Алаң «кепер» деп аталат.
Октябрь революциясына чейин Бөлөкбай тукуму баардыгы 4 болуш (Жерказар,
Жетикашка, Чылпак, Тата, Узун-Кыр болуштугу) эл болгон. Чаанын карыганда алган
аялынан Тата болуп, ал дагы Бөлөкбай менен бир жүргөн. Бүтөш бир болуш эл болуп,
Ысык-Ата, Кегетиде турган. Байсейиттен Кутумбет, Эсиркемиш, Аксакбөрү, Жору, Үкү
беш уул. Кутумбеттен Адуучу, андан Корчу баатыр, андан Сулайман манап.
Эсиркемиштен Кебек, андан Мурат, андан Тайлак, андан Айдабосун, андан Камбала.
Аксакбөрүдөн Абайылда, андан Маамыт. Бүтөштүн беш уулун көчкү алып кетип, Жакып
деген бир уулу калат. Бүтөштүн Жакыбы жалгыз калганда, Бүтөшкө байбичеси кайра
Кагаз деген зайып алып берип, андан Түлөкабыл, Жагыш, Тубар, Төлөн, Багыш 5 уул
туулган. Түлөөкабылдан Чыңгыш баатыр, Чоткара, Балтабай, Үркүнбай, Аралбай,
Баястан, Айта (жети баатыр, жети кашка). Чоткарадан Жаманкара. Калмак, Күрпүк
дагы ушуларга таандык. Күрпүк жолборс жыга чапкан баатыр болгон. Бир аялдан
жалгыз калган Жакып 2 аял алып, андан Сарман, Таңсык деген балдар. Таңсыктан
Сарыбагыш манап менен Түгөл. Түгөлдөн Бай, андан Кубат. Талкандан Коңурбай,
Кошой, Бакы, Багышан, Байболот, Делдең. Кошойдон Баймырза, Мамбет, Жамансарт,
Момокон. Жамансарттан Эсенаман, Түлөберди, Бөрүбай. Түлөбердиден Эшкожо, Канай,
Карбоз, Чыны. Момокондун тукуму бир болушча эл болуп, Чоңайылчы, Балаайылчы
деген манаптар чыккан. Момокондон Алымбек, андан Таштамбек. Андан Чоңайылчы,
андан Акмат. Момокондун дагы бир уулу Татыбек, андан Балаайылчы, андан Маамыт.
Түлөберди дагы эң даңктуу чоң манап болуп, тукумунан мыктылар көп чыккан.
Эшкожодон Жангарач. Канайдын улуу аялынан Байсейит, Бошкой. Кичи аялынан Бүтөш,
Тилеш, Байтике, Байтик. Күмүш деген аялынан Байгазы, Сатылган, Муңайтпас.
Бошкойдон Өзүбек, Курама, Акылбек, Сырдыбай, Кененсары, Эстемес, Жанчар.
Байсейиттен Медербек, Шекербек, Ибрагим. Карбоздон Кененсары, андан Жантай
манап.

Козор уругу сан жагынан өтө аз болгондугуна карабастан, солтонун ичиндеги өзгөчө
бөлүкчө катары эсептелинип, санжыра боюнча ал Солтонун бир тууганы деп
эсептелет. Бөлөкбайдын ичиндеги «төкөлдөш» уругу Бүтөштүн бакма баласынан
тарагандыгы айтылат. «Чала казак» уругу уйгур, өзбек, казак элдеринин айрым бир
майда топторунун аралашуусунан пайда болуп, Солто уруусунун ичинде туруп калган.

Кыргыз-калмак (ойрот) согуштарынан кийин кайрадан кыргыздардын Чүйгө келиши
менен Солто уруусу Чүй өрөөнүнүн борбордук бөлүгүнөн анын батыш тарабы, б. а.
Ысык-Ата суусунан Куланга (Мерке, Луговой) чейинки аймакты ээлеген. Жайлоосу
Кыргыз Ала-Тоосунун күңгөйү жана Суусамыр жайлоосунун түндүк бөлүгү болгон.
Азыркы учурда Чүй облусунун Ысык-Ата, Кант, Аламүдүн, Сокулук, Ак-Суу, Жайыл
жана Панфилов райондорунда турушат. Булардын ичинде кыргыздын башка урууларынын
(«кытай», «адигине», «саруу», «сарыбагыш», «моңолдор», «азык», «жетиген»,
«жедигер» ж. б.) айрым өкүлдөрү дагы туруп калган жана Солто уруусунун чакан
топтору башка уруулардын арасынан (мис., Ак-Талаанын Байгөнчөк айлы, Таластын
башы Үч-Кошой ж. б. Казакстандын аймагында) кездешет.

- "Фазли солто" ("Урматтуу, асылзаада солтолор") (Кокон хандыгынын кайрылуу
докуменнтеринен, казактын бийлери жазган каттарынан).

- «Береке — солтодо. Жайы-кышы капшытында уну кап-кап болуп тирелип турат.
Токочу кенен. Унутулбайт. Сен кайдан деп сурабайт». (Моңолдор, сурнайчы
Күрөңкөйдүн Балыкчыдагы топто сүйлөгөн сөзүнөн).



https://ky.wikipedia.org/wiki/%D0%A1%D0%BE%D0%BA%D1%80%D0%B0%D1%82_(%D1%84%D0%B8%D0%BB%D0%BE%D1%81%D0%BE%D1%84)

Сократ (биздин заманга чейин 469—399) — байыркы грек философу. Ал таш сомдоочу
менен аначы аялдын уулу болгон. Ар тараптуу билим алган. Афинанын коомдук
турмушуна активдүү катышат. Биздин заманга чейин 399-жылы ага каршы: «шаар
сыйынган кудайларды урматтабайт, жаңы кудайларга сыйынууну үгүттөйт жана
өспүрүмдөрдү бузгандыгы үчүн күнөөлүү» деген айып коюлат. Ал өлүм жазасына өкүм
кылынып, уу —цикута ичип өлөт. Сократка ар тараптуу жана ургалдуу философиялык
ишмерлик мүнөздүү, ал өзүнүн окууларын субхат формасында баяндайт. Ошондуктан,
Сократтын көз караштары жөнүндө үч булак боюнча: Аристофандын, Ксенофонттун жана
Платондун чыгармалары боюнча билүүгө болот. Аристофан «Булуттарда» Сократтын
образын шылдың түрүндө сүрөттөп, аны софист, астролог жана «физик», «ойкананын»
ээси катарында көрсөтөт. Сократты күйдүргү сөздөр аркылуу шылдыңдап, Аристофан
ошол кездеги натурфилософияга жана софисттик билимге ээ болууга кызыгуучулук
сыяктуу адаттын жайылышын кордогон. Ксенофонт «Сократ жөнүндө эскерүүлөрүндө»
Сократты жакшылык иштерге үйрөткөн такыба устат катарында сүрөттөп, анын
мамлекетке карата мамилеси толук лоялдуу экендигин көрсөтөт. Ксенофонт Сократтын
басмырлантылган образын берип, аны жаштарды бузду деп жок жерден айыпташканын
белгилейт. Платон болсо Сократты терең ойчул катарында сүрөттөп, Платондун өз
ойлору Сократтын атынан баяндалат. Сократка мүнөздүү болгон нерсе бул: ал
софисттерге каршы чыгуу менен, ошол эле убакта өзүнүн чыгармачылыгында жана көз
караштарында философиялык ишмерлигине софисттер үчүн мүнөздүү болгон
өзгөчөлүктөрдү билдирген. Сократ ошол учурдагы философтор үчүн мүнөздүү болгон
жаратылыш жөнүндөгү, анын түп негизи, дүйнө түзүлүшү жана башкалар жөнүндөгү
проблемаларды тааныган эмес. Сократтын пикири боюнча философия жаратылышты эмес,
адам маселесин, анын адеп-актык сапаттары жана билимдердин маңызы жөнүндөгү
маселелерди изилдөөсү керек. Философия иш алып бара турган эң башкы маселе —
этика маселелери болуп саналат, бул — Сократтын субхаттарынын башкы предмети
болгон. Мында Сократ өз көз караштарын негиздөө үчүн өзү иштеп чыккан усулду
колдонгон, бул философиянын тарыхына сократтын, атап айтканда, диалектика,
диалектикалык талаш-тартыштын искусствосу деген аталыш менен кирген. Диалектика
— бул этикалык түшүнүктөр аныкталып, өнүктүрүлүп, негизделген турган усул.
Сократ үчүн философия — конкреттүү бир адеп-актык көрүнүштү карап чыгуу болуп
саналат, бул процессте ошол көрүнүштүн эмне экендигин аныктоого, башкача
айтканда анын маңызын аныктоого келебиз. Муну Платондун «Лахет» деген
диалогундагы ой жүгүртүүлөрдүн мисалында көрсөтүүгө болот. Бул диалог «эрдик»
деген түшүнүктү аныктоого арналган. Эрдик дегенибиз жакшылык сапаттын айрым бир
көрүнүшү болгондуктан, адегенде жакшылык дегендин өзү эмне экендигин аныктап
алып, андан соң «эрдик» түшүнүгүнө өтүү керек. Сократ адегенде эрдик жөнүндө
мисал келтирүүнү жана ошолордун негизинде эрдик дегендин эмне экендигин, жакшы
сапат катарында анын маңызын ачып билүүнү өтүнөт. Сократ эрдиктин бардык жеке
көрүнүштөрүн өзүндө камтый турган эркиндикти аныктап берүүнү сунуш кылат.
Субхаттын жүрүшүндө жана мисалдарды келтирүүнүн натыйжасында «туруктуулук» деген
түшүнүк аркылуу эрдикти аныктоо маселенин маңызын эч кандай аныктай албай
тургандыгы белгилүү болот. Эрдикти акылмандуулук аркылуу аныктоо да маселенин
чечилишине эч нерсе бере албайт. Талаш-тартышта акылмандык дегенибиз коркунучту
туюп-сезүү болуп чыгат, бирок турмуштун ар кыл тармагында коркунуч ар түрдүүчө
аныктамаланат эмеспи. «Лахет» диалогунда маселе тийиштүү түрдө чечилбей кала
берет. Бардык диалектикалык ой жүгүртүүлөр тектеш түшүнүктөрдү аны түзүп турган
түрлөргө бөлүү принциби боюнча жүргүзүлөт. Ошентип, диалектика дегенибиз — бир
түшүнүккө ар түрдүү тараптан ар түрдүү аныктама берүүдө турат экен. Ошондо гана,
Сократтын пикири боюнча, акыйкат келип чыгат. Философиялык ой жүгүртүүнүн бул
усулу майевтика — аначылык искусствосу деп да аталат. Субхат формасындагы
усулдун мындай схемасы төмөнкүдөй суроо коюу түрүндө көрүнөт: бул эмне, тигил
эмне? (жакшылык, адилеттүүлүк же башка бир этикалык түшүнүк). Бул суроолорго
берилген жооптор көп учурда биринин артынан экинчиси четке кагылып отурат.
Ушундай диалектикалык талаш-тартыштарда жана ой жүгүртүүлөрдө Сократ биринчи
жолу далилдөөнүн индуитивдик усулун колдоно баштайт. Диалогду акыйкатка жетүүнүн
каражаты катарында пайдалануу философиянын тарыхында Сократтын сиңирген зор
эмгеги болуп саналат, анткени андан мурдагы бардык философтор өз жоболорун гана
постулат катарында карманышкан. Сократтын диалектикасында анын антидогматизми,
плюрализми да көрүнгөн. Ал өзүн акылмандыктын окутуучусумун деп эсептеген эмес,
ал адамдарда акыйкатка умтулууну пайда кылууга гана аракет жасаган. Сократтын:
«Мен өзүмдүн эч нерсе билбесимди билемин» деген белгилүү санат сөзү бар.
Сократтын диалектикасы Платондун сонундук түшүнүгүн аныктоого арналган «Гиппий
Больший» деген диалогунда алда канча өнүктүрүлгөн. Өз усулун колдоно отуруп,
Сократ сонундукту ар түрдүү аныктоолор, көп учурда эң эле ар кыл жана
карама-каршы аныктоолор аркылуу каралып жаткан предметтин маңызын аныктап-
билүүгө келет. Ошентип, Сократтын усулу субхатка катышкандардын ой
жүгүртүүлөрүндөгү ар кыл карама-каршылыктарды табуу аркылуу алардын бардык
маанилүү эместерин иргеп салып, каралып жаткан, баарынан мурда адеп-актык
көрүнүштөрдүн чыныгы табиятын ачып көрсөтүүгө багытталган. Адам жакшылык деген
эмне экенин билгенде гана адептүү адам боло алат. Билим — адеп-актыктын
өбөлгөсү. Чыныгы адеп-актык дегенибиз — бул жыргалчылыкты таанып-билүү болуп
саналат. А түгүл Сократ үчүн билим менен мораль бөлүнбөй турган нерселер.
Жамандык менен жакшылыкты билген адамды билим буйрук бергенден башканы иштөөгө
эч нерсе мажбурлай албайт, адамга жардам берүү үчүн акыл-эс да жетишерлик
күчтүү». Түшүнүктөрдү аныктап алуу аркылуу — Сократтын пикири боюнча, «адамдар
эң жогорку даражада адептүү, бийликке жөндөмдүү жана диалектикада чебер боло
алышат». Ошентип, Сократтын этикасында рационалдык багыт ачык көрүнөт:
жакшылык-бул билим, жамандык — бул билимсиздик. Сократ үчүн негизги жакшы
сапаттар — токтоолук, эрдик, адилеттүүлүк.



https://ky.wikipedia.org/wiki/%D0%A1%D0%BC%D0%B0%D1%80%D1%82%D1%84%D0%BE%D0%BD

Смартфон (англ. smartphone англис тилинен которгондо – «акылдуу телефон» дегенди
билдирип, кошумча чөнтөк компьютеринин ролун да аткарат. Же анын башкача аталышы
(англ. communicator) коммуникатор англис тилинен – «чөнтөк компьютери» деп
которулуп, кошумча телефондун да кызматын аткарат.

Сүрөткө түшкөндү, видеочат аркылуу сүйлөшкөндү жакшы көргөндөр смартфондун
камерасынын мегапикселин карагыла. Заманбап телефондордун камерасынын
мүмкүнчүлүктөрү 5-8 мегапикселден кем болбошу керек. Түшүндүӊүз да, мегапиксель
канчалык жогору болсо ошончолук сүрөттүн, видеонун сапаты жакшы болот. Кошумча
жарык берүүчү каражатын, экран тарабындагы камерасын кароону унутпаӊыз.
Оперативдүү эс тутумуна жана процессорунун тибине Акылдуу телефондогу эӊ
маанилүү техникалык мүнөздөмө ушул экөөнө тиешелүү. Эс тутуму жогору,
процессорунун ядролору көп болсо, ошончолук смартфон бат жана сапаттуу иштейт.
Азыр смартфондордун көпчүлүгү эки ядролуу (учурда эӊ жогоркусу 8 ядролуу)
процессор, оперативдүү эс тутуму 4-32 гигабайтка чейин жана кошумча микро флешка
салына турган уячасы менен болот.



https://ky.wikipedia.org/wiki/%D0%9F%D1%80%D0%BE%D0%B3%D1%80%D0%B0%D0%BC%D0%BC%D0%B4%D1%8B%D0%BA_%D0%B6%D0%B0%D0%B1%D0%B4%D1%83%D1%83_%D1%82%D2%AF%D0%B7%D2%AF%D2%AF%D1%87%D2%AF

Калып:About Калып:Refimprove A software developer is a person concerned with
facets of the software development process. Their work includes researching,
designing, implementing, and testing software. A software developer may take
part in design, computer programming, or software project management. They may
contribute to the overview of the project on the application level rather than
component-level or individual programming tasks. Software developers are often
still guided by lead programmers but the description also encompasses freelance
software developers.

In the US, a software developer is classified into one of 3 titles (all under
the 15-0000 Computer and Mathematical Occupations Major Group):

A person who develops stand-alone software (that is more than just a simple
program) and got involved with all phases of the development (design and code)
is a software developer.Калып:Citation needed Some of the notable software
people include Peter Norton (developer of Norton Utilities), Richard Garriott
(Ultima-series creator), and Philippe Kahn (Borland key founder), all of whom
started as entrepreneurial individual or small-team software developers.

Other names which are often used in the same close context are programmer,
software analyst, and software engineer.

According to developer Eric Sink, the differences between system design,
software development and programming are more apparent. Already in the current
market place there can be found a segregation between programmers and
developers,Калып:Dubious being that one who implements is not the same as the
one who designs the class structure or hierarchy. Even more so that developers
become systems architects, those who design the multi-leveled architecture or
component interactions of a large software system. (see also Debate over who is
a software engineer)

In more mature engineering disciplines such as mechanical, civil and electrical
engineering, the designers are separate from the implementers. That is, the
engineers who generate design documents are not the same individuals who
actually build things (such as mechanical parts, circuits, or roads, for
instance). In software engineering, it is more common to have the architecture,
design, implementation, and test functions performed by a single individual. In
particular, the design and implementation of source code is commonly
integrated.Калып:Citation needed

This resembles the early phases of industrialization in which individuals would
both design and build things. More mature organizations have separate test
groups, but the architecture, design, implementation, and unit test functions
are often performed by the same highly trained individuals.Калып:Citation needed



https://ky.wikipedia.org/wiki/%D0%9F%D0%B8%D1%80%D0%B5%D0%BD%D0%B5%D0%B9_%D0%B6%D0%B0%D1%80%D1%8B%D0%BC_%D0%B0%D1%80%D0%B0%D0%BB%D1%8B

Пиреней жарым аралы, Иберия жарым аралы Европанын түштүк-батышында. Атлантика
океаны, Бискайя булуну жана Жер Ортолук деңизи менен чулганат. Түштүгүндө
Гибралтар кысыгы Африкадан бөлүп турат. Аянты 582 миң км2. Түзүлүшү өтө жөнөкөй,
массивдүү, жээктеринде булуң-буйткалар аз; түндүк- батышы гана риас (узун кууш
булуңдар) тибинде. Бөксө тоолор (Месета, Галисия) жана узунунан созулуп жаткан
кырка тоолор (Пиреней, Кантабрия, Каталония, Иберия, Андалусия, Сьерра-Морена,
Борбордук Кордильера ж. б.) басымдуу. Эң бийик жери Сьерра-Невададагы Муласен
чокусу (3473 м). Жээк бойлой чакан ойдундар (Португалия, Андалуеия ж. б.)
созулуп жатат. Климаты жер ортолук деңиздик, ички аймактарында кургакчыл;
батышында нымдуу океандык. Ири дарыялары: Тахо, Дуэро, Гвадиана, Гвадалквивир,
Эбро. Табигый өсүмдүктөрүнөн бадалдар (маквис, гарига), талаа өсүмдүктөрү
басымдуу; токой менен бадалдар жарым аралдын аймагынын 40%тен ашыгын ээлейт.
Пиреней жарым аралында Испания, Португалия, Андорра, Гибралтар мамлекеттери
жайгашкан.



https://ky.wikipedia.org/wiki/%D0%9E%D1%82%D1%83%D0%BD%D0%B1%D0%B0%D0%B5%D0%B2%D0%B0,_%D0%A0%D0%BE%D0%B7%D0%B0_%D0%98%D1%81%D0%B0%D0%BA%D0%BE%D0%B2%D0%BD%D0%B0

Роза Исаковна Отунбаева – заманбап Кыргызстандын мамлекеттик ишмер айымы,
дипломат, укук коргоочу, философия илимдеринин кандидаты, Кыргызстандын (Кыргыз
Республикасынын) мурдагы Президенти жана Көзкарандысыз Мамлекеттер
Шериктештигинен, пост-советтик Борбордук Азиядан чыккан алгачкы Президент айым.
(Июнь,2011-ж. - 1-декабрь, 2011-ж.).

1972-жылы Орусиянын ордо шаары Москвадагы Москва мамлекеттик университетинин
философия факультетин аяктаган.

1970-жылдары Кыргызстандын ордо шаары Бишкектеги (ал кездеги Фрунзе шаарындагы)
Кыргыз мамлекеттик университетинде (азыркы Жусуп Баласагын атындагы Кыргыз
улуттук университетинде) философия илимдеринин тармактары боюнча дарстар окуду,
бул окуу жайда доцент, кафедра башчы болуп иштеди.

Анын студенттеринин бир катары кийинчерээк философия, саясат таануу жана тарых
жаатында илимпоз жана коомдук ишмер болуп чыгышты. Алардын арасында Шайлообек
Дүйшеев, Аалыбек Акунов, Нур Саралаев, Нарынбек Алымкулов, Жамбила Самиева,
Тынчтыкбек Чоротегин ж.б. бар.

Советтер Биримдиги (СССР) ыдыраган соң, эгемен Кыргызстандын ар кыл мамлекеттик
кызматтарында иштеди.

1992 — 1994-жылдар — эгемен Кыргызстандын АКШдагы жана Канададагы туңгуч элчиси.

Ал кездеги президент Аскар Акаев аны Кыргызстандын Улуу Британия жана
Ирландиядагы элчиси кызматына кетүүгө көндүргөн.

Лондондо жүрүп жазуучу Чыңгыз Айтматовдун мааракесине арналган илимиŭ жыйынды
Кэмбриж шаарындагы Кэмбриж университетинде эл аралык деңгээлде уюштурууга салым
кошкон.

2002-жылдын май айынан Бириккен Улуттар Уюмунун Башкы катчысынын Грузиядагы
атайын өкүлүнүн орун басары. Мында ал грузин-абхаз жаңжалын жөндөө боюнча БУУнун
аймактагы өкүлчүлүгүнүн ишмердүүлүгүнө жетекчилик кылган.

Ошол жылы 13-декабрда оппозициячыл «Ата журт» кыймылын кинорежиссер жана депутат
Дооронбек Садырбаев менен биргеликте уюштурат.

2005-жылы 6-январда Кыргызстандын Борбордук шайлоо комиссиясынын Бишкектеги №1
Университет аймактык шайлоо комиссиясы Роза Отунбаеваны алдыдагы парламенттик
шайлоодо депутаттык орун үчүн ат салышууга уруксат кылган беш саат мурдагы
чечимин кайра жокко чыгарды, ага Роза айымдын чет өлкөдө узак жылдар дипломаттык
иште жүргөнүн негиз кылды.

2005-жылы 12-январда Бишкек шаарынын Ленин райондук соту оппозициячыл лидер,
мурдагы тышкы иштер министри жана мурдагы элчи Роза Отунбаеванын арызын карап,
аны канааттандырган эмес.

- Конституцияда “Кыргыз республикасынын Жогорку Кеңешинин депутаттыгына акыркы
беш жылда өлкөдө туруктуу жашаган атуул шайлана алат” деген конституциялык талап
жазылган. Бул - конституциялык норма. Өлкөнүн “Шайлоо кодексинде” да ушундай эле
талап жазылган. Ал эми Роза Отунбаеванын акыркы жылдары чет өлкөлөрдө иштеп
келгени маалым.

Роза Отунбаева 2005-жылдын 24-мартындагы Жоогазын ыңкылабына жигердүү катышып,
анын негизги лидерлеринен болду.

Бул ыңкылапты ал "Азаттык" үналгысы үчүн курган маегинде «Боз үй ыңкылабы» деп
атап, карапайым элеттиктердин ага кошкон салымын жогору баалаган.

Отунбаева Кыргызстандын ар кыл аймактарын (анын ичинде Жалал-Абат жана Ош
облустарын) ырааттуу кыдырып, авторитардык бийликти түптөгөн президент Аскар
Акаевдин режимине каршы күрөшкө элди үндөдү.

Роза Отунбаева жаңы өкмөттө Кыргызстандын тышкы иштер министри кызматын
убактылуу аткарып турду, бирок 2005-жылдын 10-июлундагы президенттик шайлоодон
кийин Кыргызстандын Жогорку Кеңеши анын талапкердигин тышкы иштер министри
кызматына бекитпей койду.

2007-жылдын соңунда ал Кыргызстан Жогорку Кеңешинин шайлоосуна оппозициядагы
Кыргызстан Социал-демократиялык партиясынын тизмесинде катышты.

Тизмеде турган саясатчы Эдил Байсалов чет өлкөгө бозгунга кетүүгө аргасыз болду,
дагы бир талапкер өз ордун Роза Отунбаевага бошотуп берди. Ошентип, ал Жогорку
Кеңештин депутаты болуп калды.

Ал эми 2009-жылдын августунда Социал-демократиялык партиянын парламенттеги
тобунун (фракциясынын) башчысы, депутат Бакыт Бешимов АКШга саясий бозгун болуп
кеткен соң, ошол жылдын октябр айынан тартып Роза Отунбаева КСДПнын парламенттик
тобунун жетекчиси болуп калды.

Роза Отунбаева КР Президенти кызматын өзүнөн кийин шайланган Президент
А.Ш.Атамбаевге тынч, мыйзамдуу жол менен өткөргөн соң, коомдук ишмердигин
улантып келет.

Кыргызстандын коомчулугунун бейрасмий өкүлү катары өз өлкөсүнүн эл аралык
карым-катнашын чыңдоого, көп тараптуу маданий алакаларды тереңдетүүгө салым
кошуп келет.



https://ky.wikipedia.org/wiki/%D0%9E%D1%80%D1%85%D0%BE%D0%BD-%D0%AD%D0%BD%D0%B5%D1%81%D0%B0%D0%B9_%D1%82%D0%B0%D1%88_%D0%B6%D0%B0%D0%B7%D1%83%D1%83%D0%BB%D0%B0%D1%80%D1%8B

Орхон-Энесай таш жазуулары - Орхон–Енисей аймагынан табылган бул таш жазуулары
VI–V кылымдарга таандык. Кыргыз эли менен бирдикте казак, өзбек, уйгур, түркмөн,
якут, тува, хакас, алтай ж. б. түрк элдерине бирдей энчилеш эстеликтер. Ташка
чегилген жазуулардын таалим–тарбиялык мазмуну терең жана көп кырдуу. Алардын
текстинде мекендин бейпилдигин саңоо, когандар менен кегтар ортосундагы
мамиледеги, демократиялуулук, калыстык, муундар ортосундагы салттуу мамилелерди
бекемдөө, улут аралык күн үчүн да актуалдуулугун жогото элек ойлор, осуят
насыяттар мол учурайт. Ата журттун, элдик бейпилдиги, бакыбаттыгы журт
башчысынын көрөңгөсүнө, адилеттигине жана элдин ыймандык нарк дөөлөттөрүнө
жараша болоору жазууда өзгөчө эскертилет Коомдук турмушту уюштуруунун адилет,
демократиялык салттарына артыкчылык берүү байыркы түрк элдеринде жогорку
баалуулук катары баркталгандыгын айкын көрүүгө болот.

Ошону менен бирдикте жазууларда акылман бабанын көзү өткөн соң «иниси агасындай
болбой» улуу муундардын уңгулуу салттарына карата кайдыгерлик мамиле чоң өкүнүч
менен баяндалат. «Акылман эмес ташка олтурса, анын мыйзамы да акылсыз, мыйзамына
баш ийгендер да караөзгөй болду». Мындан түрк элдеринде акыл менен бигүм ханды
да, карапайым калкты баалоодо да башкы критерий болгон. Эстеликтерде мамлекеттин
эгемендүүлүгүн бекемдөө үчүн кулдар менен мамиле кылуу, эмнелерди жасап, кандай
жол жобону, мыйзамды тутунуу керектиги жөнүндөгү баштан кечирген сабактар да
арбын. Атуулдук ар намыс, патриоттук сезим да эстеликтердеги эң башкы тема. Бул
идеялар Култегин жана Йолыч кегендердин, түрктөрдүн улуу саптарында таасын
чагылдырган. Ушундан улам Орхан – Енисей эстеликтери түрк калктарынын салттуу
педагогикалык маданиятын, тарыхын изилдеп үйрөнүүнүн даректүү булагы катары
каралууга тийиш.



https://ky.wikipedia.org/wiki/%D0%9D%D0%B8%D0%BB

Нил (араб. – Эль Бахр; лат. Nilus, гр. Neilos) – дүйнөдөгү эң узун 2 дарыянын
бири (Амазонкадан кийин). Танзания, Уганда, Судан, Египет, Руанда аймактары
аркылуу агат. Узундугу 6671 км, алабынын аянты 2870 миң км2. Чыгыш Африка бөксө
тоосунан Рукарара деген ат менен башталып (Кагер дарыясынын курамы), Виктория,
Кьога, Мобуту-Сесе-Секо көлдөрү, бөксө тоолор аркылуу агып, Судан түздүгүндө
Бахр-эль-Жебель деген ат менен Сэдд саздуу аймагын кесип өтөт. Эль-Газаль
дарыясынын чатынан Ак-Нил деп аталып, Хартум шаарына чейин жарым чөл, чөл
аркылуу агат. Мында эң ири куймасы Көгүлтүр Нилге кошулуп, Нил аталат. Жер
Ортолук деңизге куярда көптөгөн салааларга бөлүнүп, дельтаны пайда кылат;
негизги кеме жүрүүчү салаалары – Думьят (Дамьетта; чыгышы), Рашид (Розетта;
батышы); дельтанын Түндүк бөлүгүн Мензала, Марьют, Руруллус лагуна көлдөрү
түзөт. Ибрахимия (Биркет-Карун көлүн, Эль-Файюм оазисин суу менен
камсыздандырат), Исмаилия (Суэц каналынын аймагын тузсуз суу менен жабдыйт),
Юсуф жана башка көптөгөн каналдары бар. Жогорку агымында Хартум мененАсуан
шаарынын аралыгында босоголорду пайда кылат, алардын бир бөлүгү бийик Асуан
плотинасы курулгандан кийин суу жайпап калган. Негизги куймалары: Асва, Собат,
Көгүлтүр Нил, Атбара (оң), Эль-Газаль (сол). Суу ташкыны Нилдин алабынын
экватордук бөлүгүндө жай, кыш, борбордук бөлүгүндө, Судандын түндүгүндө,
Египетте жай-күз мезгилдеринде байкалат. Орточо чыгымы Асуанда 2600 м3/сек (эң
көбү – 15000 м3/сек, эң азы – 400–500 м3/сек), чатында 2900 м3/сек. Жылдык
орточо агымы чатында 73,1 км3. Жылына 62 миллионм3 шиленди агызып келет (анын
көбү күрдүү топурактар; алар талааларга, сугат каналдарына, суу сактагычтарга
чөгүп калат). Агымын жөнгө салуу, каналдарын суу менен камсыз кылуу жана ташкын
коркунучунан сактоо үчүн Нилге жана анын куймаларына плотиналар (Гебель-Аулия,
Асуан, Бийик Асуан), суу сактагычтар (Насер жана башка) курулган. Ири ГЭСтери:
Асуан, Наг-Хаммади, ЭльФайюм (Юсуф каналында), Оуэн-Фолс (Виктория-Нил д-нда).
Балык кармалат. Канал, көлдөрүндө, Нилде Хартум шаарынан Жуба шаарына, андан ары
Нимулдан Мобуту-Сесе-Секо көлүнө чейин, жогорку аймагынын айрым жерлеринде кеме
жүрөт. Алабындагы кеме жолунун жалпы уз. 3,2 миң км. Негизги шаарлары:
Александрия (дельтасында), Каир, Асуан (Египет), Хартум (Судан). Нилдин өрөөнү
(өзгөчө дельтасы) байыркы цивилизациянын очокторунан болгон.



https://ky.wikipedia.org/wiki/%D0%9D%D0%B5%D1%80%D0%B2_%D1%81%D0%B8%D1%81%D1%82%D0%B5%D0%BC%D0%B0%D1%81%D1%8B

Нерв системасы — эң эле ар түрдүү милдеттерди аткаруучу татаал системалардын
тобунан турган организмди башкарып, аны тартипке салуучу татаал түзүлүштөгү
система. Нерв системасынын эң негизги милдеттеринин бири — организм менен сырткы
чөйрөнү тыгыз байланыштыруу. Ал түрдүү сезүү органдарынын жардамы менен териде,
ички органдарда, булчуңдарда жайгашкан сезгич нерв талчалары аркылуу организмдин
ички жана сырткы чөйрөсүнөн тынымсыз кабарларды алып, дүүлүктүргүчтөргө жараша
ага жооп кайтарат. Нерв системасы организмдин бардык системаларын бириктирип
тартипке салып турат.

Кыргыз Совет Энциклопедиясынын Башкы редакциясы. «Ден - соолук» Медициналык
энциклопедия. - Ф.:1991, ISBN 5-89750-008-8



https://ky.wikipedia.org/wiki/%D0%9D%D0%B0%D1%80%D1%8B%D0%BD_%D0%BC%D0%B0%D0%BC%D0%BB%D0%B5%D0%BA%D0%B5%D1%82%D1%82%D0%B8%D0%BA_%D1%83%D0%BD%D0%B8%D0%B2%D0%B5%D1%80%D1%81%D0%B8%D1%82%D0%B5%D1%82%D0%B8

Нарын мамлекеттик университети - Кыргызстандын Нарын облусунун чордону - Нарын
шаарындагы жогорку окуу жайы.

Туңгуч ректору - Жанат Жаманкулов болгон (1996-1998-жылдар), андан кийин
Алмазбек Акматалиев бул кызматты аркалаган (1998-2010-жылдар).

Сатыбалды Нааматовдун2010-жылдын март айынан тартып профессор Салидин Кадыркул
уулу Калдыбаев ректордук кызматка келген. 2013-14- окуу жылынан бери НМУнун
ректору, экономика илимдеринин доктору, профессор Омуралиева Дамира Кемеловна
аракалап келет. 2010-жылы университетке кыргыздын совет доорундагы туңгуч
агартуучуларынын бири Сатыбалды Нааматовдун (1905-1938) ысымы ыйгарылган.



https://ky.wikipedia.org/wiki/%D0%9C%D2%AF%D0%BD%D3%A9%D0%B7%D0%B4%D3%A9%D0%BF_%D1%82%D0%B0%D0%BC%D0%B0%D0%BA%D1%82%D0%B0%D0%BD%D1%83%D1%83

Мүнөздөп тамактануу (диета менен дарылоо)(грек тилинен δίαιτα — жашоонун мүнөзү,
тамактануу тартиби) — атайын белгиленген тамактануу рационун жана режимин ооруну
дарылоо жана алдын алуу максатында пайдалануу.

Мүнөздөп тамактануу демейде өзүнчө дарылоо ыкмасы эмес, ал дары жана башка
дарылоо ыкмалары менен бирге сунуш кылынат. Кээ бир ооруларда мүнөздөп
тамактануу (гастрит, колит, жара оорусу, холецистит, бөйрөк оорулары жана
башкалар) дарылоонун негизги ыкмасы болуп эсептелет. Мүнөздөп тамактанууга
байыртан эле чоң маани берилген, бирок анын илимий негизи 19-кылымдын
2-жарымында гана иштелип чыккан. Мүнөздөп тамактануунун тамактануу рационун
аныктоочу жекече жагдайы, тамактануу тартиби жана тамак даярдоо ыкмасы, оору
процессинин мүнөзүнө жараша азык заттын сандык жана сапаттык туура келүүсү, кээ
бир заттарды рациондон чыгарууга туура келген учурда мүнөздөп тамактануунун
физиологиялык толук (белок, май, углеводдор, минерал заттар жана витаминдери
жетиштүү) рационун түзүү сыяктуу принциптери бар. Мүнөздөп тамактануу врачтын
кеңеши менен анын көзөмөлүндө берилет. Мында тамакты сандык жана сапаттык жактан
өзгөртүп туруу маанилүү. Мүнөздөп тамактануу рациону натыйжалуу дарылоо менен
бирге, организмдин азык жана биологиялык активдүү заттарга муктаждыгын толук
канааттандырышы керек. Туура тамактануу организмдин оору менен күрөшүүсүнө
жардамдашып, жабыркаган системанын тез калыбына келишине түрткү берет,
организмдин зат алмашуусун жана жалпы абалын жакшыртат. Мүнөздөп тамактануу
ооруканада, санаторий-курортто, амбулаторияда дарылоодо колдонулат. Мүнөздөп
тамактанууда өтө жеңил тамак ичкен күндөр кеңири колдонулат.

Бул күндөрү врач бир гана тамак менен (мисалы, алма, быштак, айран, сүт)
белгилүү өлчөмдө тамактанууну сунуш кылат. Суусу жана тузу аз өтө жеңил тамак
семирүүдө, жүрөк-кан тамыр системасынын ооруларында, гипертония ооруларында жана
башкалар берилет. Тамактын өлчөмүн кескин азайтуу ооруканада, мындай дарылоо
ыкмасын жакшы билген врачтын көзөмөлүндө гана жүргүзүлөт. Өзүн өзү дарылоо,
ошондой эле арыктоо үчүн тамак ичпей коюу организмге зыян келтирип, кээ бир
системанын (боор, мээ жана башкалар) иштөө кызматын бузат. Ачкалыкты организм ар
кандай көтөрөт. Тамактын сапатын өзгөртүүдө тамак сиңирүүчү органдарга
механикалык жана химиялык таасир этүүчү заттарды азайтууга туура келет.
Механикалык таасир этүүнү азайтуу үчүн тамак рационунун клетчаткалуу өсүмдүк
продуктуларын (труп, капуста, бадыраң, чанактуулар), кесек акшактан (кара күрүч)
жасалган ботко жана башкаларды алып таштайт, ошондой эле тамакты майдаланган
жана эзилген түрүндө пайдаланат. Ичеги-карындын жана тамак сиңирүүчү бездердин
кызматын күчөтүүчү тамакты азайтып, химиялык таасирди четтетүүгө болот. Бул
учурда ынак сорпо (эт, балык жана башкалар), куурулган (котлет, бифштекс,
куурулган картошка жана башкалар), майлуу тамак, өткүр татымал жана соустар
тамак рационунан чыгарылат. Жүрөк жана бөйрөктүн айрым ооруларында тузсуз тамак
сунуш кылынат. Ага шекер, бал, лимон кислотасын, мөмө-жемиш кошуу керек.
Мүнөздөп тамактанууда режимдин мааниси чоң. Ал оорулуунун абалына, кыймылына
жана оорунун мүнөзүнө жараша болуп, суткасына 4—5 жолу тамактануу сунуш кылынат.
Чийки өсүмдүк продуктуларында организмге керектүү витамин, фермент, фитонциддер,
микроэлементтер, органикалык кислоталар, канттар (фруктоза) жетиштүү болот.
Чийки жашылча биологиялык активдүү заттарга өтө бай болгондуктан оорулуу жана
дени соо кишинин тамагынын негизги составдык бөлүгү болуп калды. Оорулуунун
абалын жакшыртуучу биологиялык активдүү заттар сүт, кефир, каймак жана быштакта
көп. Уйдун майсыз эти, тоок жана коён эти, боор мүнөз тамак-ашка кирет.
Жашылчалардын кээ бир түрүнөн (труп, чанактуулар) башкасы бүт мүнөз тамак болуп
эсептелет. Тамактын ысык, муздактыгы да маанилүү. Ысык тамак 60° С болгондо
жагымдуу келет. Өтө ысык же өтө муздак тамак кызыл өңгөчтүн жана карындын былжыр
челин дүүлүктүрөт. Ар бир мүнөз тамак бирдей номер менен белгиленет.

№ 4 диета. Катуу кармаган жана өнөкөт ич ооруда (колит), ич өткөктүн ар кандай
түрүндө берилет. Айыга баштаганда сууга бышырылган, бууга же ороп бышырылган
майдаланбаган тамак берилет. Аз-аздан күнүнө 4—5 жолу тамактануу керек. Сунуш
кылынган тамактар: каткан буудай нан, кургак бисквит жана жумасына 1—2 жолу
майсыз печенье! жакшы бышкан нан, бышкан эт, күрүч, жумуртка, алма, кыям менен
жасалган пирог, кара кесек эт же балык сорпосуна акшак же кесме кошулат, эзилген
картошка, сабиз, кабак, ашкабак, гүлдүү капуста, майдаланган эт же балык
кошулган сорпо, сууга же бууга бышырылган эт, балык жана куш эти, бышырылган
жана эзилген көк буурчак (оорулууга жакса), сүт же 10%түү камкаймак кошулган,
сууга эзилте бышырылган ботко, сууга бышырылган кесме же макарон, жумуртка,
жарым-жартылай суу кошулган мөмө-жемиш ширеси, кисель, эзилген компот, мусс,
желе, мармелад, зефир, кыям, жем, ынак сүт (тамакка кошулат), кефир, айран, жаңы
каймак (күнүнө 1 — 2 аш кашык тамакка кошулат), жаңы быштак, сүт жана жемиш
соусу, килкилдек, балык, доктор колбасасы, майсыз чочко эти, сүткө чыланган
сельдь, эт, алма жана каймак кошулган, бышырылган жашылча салат, сүт же
камкаймакталган чай жана кофе, ак майды тамакка кошот, эт жана балыктан жасалган
тамактарга лавр жалбырагын кошсо болот. Чийки мөмө жемиш жана жашылчадан — алма,
алмурут, бүлдуркөн, дан куурай, ошондой эле помидор сунуш кылынат.

№ 5 диета негизинен боор жана өт жолдору ооругандарга берилет. Тамак сууга же
бууга бышырылып, майдаланып даярдалат. Күнүнө 4—5 жолу тамактануу керек. Сунуш
кылынган тамактар: каткан буудай нан, кургатылган нан, майсыз печенье, кургак
бисквит, майсыз пирог жана бөлкө нан (сууган, жумасына 1—2 жолу), жашылча
кайнатмасына бышырылган акшак кошулган сорпо, жашылча жана жемиш сорпосу, майсыз
уй этинен жасалган тамактар, балык, куш эти, бышырылган жана чийки жашылчалардан
ар кандай тамактар, чачылма жана коюу ботко (геркулес, кара күрүч акшагынан),
жумуртканын агы тамакка кошулат, ар кандай мөмө жана жемиштин таттуу сорттору,
алардын ширелери (клюква, кызыл карагат, цитрустан башка), кисель, компот, желе,
ынак сүт, быштак жана андан жасалган тамактар, каймак жана камкаймак (1—2 аш
кашык) тамакка кошулат, сүт, каймак, жашылча жана мөмө-жемиш соустары, ачуу эмес
сыр, доктор колбасасы, килкилдек эт жана балык, сүттөлгөн чай, суррогат кофе, ак
май жана өсүмдүк май тамакка кошулат.

Кыргыз Совет Энциклопедиясынын Башкы редакциясы. «Ден - соолук» Медициналык
энциклопедия. - Ф.:1991, ISBN 5-89750-008-8



https://ky.wikipedia.org/wiki/%D0%9C%D0%BE%D0%BB%D0%B4%D0%BE_%D0%9D%D0%B8%D1%8F%D0%B7

Молдо Нияз өз доорунун билимдүү жана араб, фарси жана эски турк тилдеринде
сүйлөй да окуй да билген адамдарынан болгон. Тарыхчылар Т. Чороев менен Б.
Урстанбековдун «Кыргыз тарыхы» деп аталган чакан энциклопедиялык сөздүктө
жазышынча, Молдо Нияз «кыргыздын алгычкы жазгыч акындарынын бири» жана «Кашкар
шаарындагы медреседен билим алган».

Молдо Нияздын дагы бир изилдөөчүсү жана жердеши акын Эгемберди Эрматовдун эл
оозунан угушунча, анын ондон ашуун ыр китеби болгон.

Молдо Нияз Эрназар уулу. Санат дигараст - Кыргыз поэзиясынын антологиясы. 1 том.



https://ky.wikipedia.org/wiki/%D0%9C%D0%BE%D0%BB%D0%B4%D0%BE_%D0%9A%D1%8B%D0%BB%D1%8B%D1%87

Молдо Кылыч Шамыкан (Шамыркан) уулу (1866- 1917)- кыргыздын алгачкы жазгыч
акындарынын бири. Кочкор өрөөнүнүн Бугучу деген жеринде төрөлгөн. Кылычтын өз
атасы Шамыркан — атактуу баатыр Төрөкелдинин тун уулу.Беш жашында анын атасы
Шамыркан дуйнодон кайтат. Ал атасындай жаш кезинен чыйрак, зирек бала болуп
чоноёт. Анын “Зилзала” деп аталган чыгармасы 1911-жылы Казан шаарында араб
алфавити менен басылып чыккан. Бул жагдай кыргыз элинин тарыхында басмага
жарыланган алгачкы чыгармалардан болгондугун айгинелейт. Чыгармалары: “Чүй
баяны”, “Керме тоо”, “Канаттуу”, “Кол казал”, “Кара Кочкор”, “Кыз-жигит”, “Мал
казал”, “Жатакчылар”, “Чүй канаттуулары”.

Сатиралары: “Бүркүттүн тою”, “Он жети бий”, “Качанак Молдо Сулайман”, “Молдо
Дүйшө”. Санаттары: "Зар заман”“Азаматтар”, “Сапар”. Кошоктору: “Байтайлак” ж.б.
Чыгармалары адам баласынын жүрүм-туруму жөнүндөгү этикалык ойлорго, накыл
сөздөргө, тарбия-таалим идеяларына бай. «Чүй баяны», «Буудайык» чыгармасы
табиятка каршы баруу адам баласы үчүн трагедия менен аякташы мүмкүн деген
философиялык ойду билдирип турат. Молдо Кылычтын чыгармалары тоталитардык
идеология узак мезгил бою саясый кодулоодо болуп, «кара сандыкка» жабылган. Анын
чыгармачылыгы жөнүндө 40-жылдары илимий эмгек жазган окумуштуу Тазабек Саманчин
«Улутчул», «Космополит» катары куугунтукка алынган. Молдо Кылычтын адабий
мурастары демократиялык жаңылануу жылдарында элге кайрылып келди, апасынын атын
билбейбиз.

Мамлекеттик тил жана энциклопедия борбору. Кыргыз педагогикасы (энциклопедиялык
окуу куралы). - Б.: 2004 Молдо Кылыч. Казалдар.



https://ky.wikipedia.org/wiki/%D0%9C%D0%B8%D1%84%D0%BE%D0%BB%D0%BE%D0%B3%D0%B8%D1%8F

Мифология (байыркы грекче «миф» уламыш, болумуш жана «логос» - сөз, аңгеме;
илим) мифтерди чогултуп жана аларды изилдөөчү илим. Алгачкы коомдогу адамдардын
өздөрүн курчап турган дүйнөгө болгон эң жөнөкөй фантастикалуу түшүнүктөрү:
мисалы, бардык элдердин өнүгүүсүнүн алгачкы мезгилдеринде пайда болгон.
Мифологиянын чагылышына адамдардын эң алгачкы диндик түшүнүктөрү: фетишизм,
анимизм, тотемизм, магия жана башка чоң таасирин тийгизген. Адамдар ар кыл
табият кубулуштарын түшүндүрүүгө дүйнөнүн жаралышы, күн, жылдыз, ай, адам,
деңиз, суу, жаныбарлар, өсүмдүк, жаратылыштагы кырсыктар жана башка жөнүндө
көптөгөн мифтерди чыгарышкан. Кыргыз элинин оозеки чыгармачылыгында ошондой эле
«Манас» эпосунда да мифтик окуялар, түшүнүктөр жаныбарлар дүйнөсү менен
байланышкан мифологиялык сюжеттер кеңири чагылдырылат.



https://ky.wikipedia.org/wiki/%D0%9C%D0%B8%D1%82%D0%B5%D0%BB%D0%B5%D1%80

Мителер(байыркы грек тилинен παράσιτος — «арам тамактануучу») — ээсинин (башка
организмдин) эсебинен тамактануучу, көпчүлүк учурда аларга зыян келтирүүчү
организмдер. Мында бири (мите) экинчисин (ээсин) жашоо чөйрөсү, азыгы катары
пайдаланат. Мителер ээсинин каны, лимфасы, ткандары жана сиңүүгө даяр тамак-ашы
менен азыктанып, ага зыян келтирет, начарлатат, кээде өлүмгө дуушар кылат.
Аларга зоомителер (жөнөкөйлөр, гельминттер, курт-кумурскалар жана башкалар),
фитомителер (бактериялар, козу карындар, айрым татаал түзүлүштөгү өсүмдүктөр)
жана вирустар кирет. Көбүнчө мителер өзү жашаган ээсин ооруга чалдыктырат, кээде
оорутпайт. Мындай учурда ээси — мите алып жүрүүчү, оору таратуучу булак болуп
калат. Жашаган жерине карата мителер эктомителер жана эндомителерге айырмаланат.

Эндомителер организмдин ичинде жашап, аны жабыркатат. Мисалы, теринин ичинде
котур кенеси жана башкалар; ичегиде бодо малдын тасма курту, аскарида, чүчөк,
власоглав курту, жазы тасма курт, ич өткөк амёбасы, лямблия жана башкалар;
булчуң ткандарында (трихинелла, бодо малдын, чочконун тасма куртунун финнасы);
кан клеткаларында безгек митеси жана башкалар жашайт. Мителердин арасында
туруктуу жана убактылуу мителер болот.

Кыргыз Совет Энциклопедиясынын Башкы редакциясы. «Ден - соолук» Медициналык
энциклопедия. - Ф.:1991, ISBN 5-89750-008-8



https://ky.wikipedia.org/wiki/%D0%9C%D0%B5%D1%81%D0%BE%D0%BF%D0%BE%D1%82%D0%B0%D0%BC%D0%B8%D1%8F

Месопотамия (грекче мesos – ортосу, аралыгы, potamos – дарыя), Эки суу арасы –
Батыш Азиядагы аймак, Тигр, Евфрат дарыясынын алабында. Месопотамия ойдуңу менен
Жезире платосун камтыйт. Месопотамия Байыркы Чыгыш маданиятынын өөрчүгөн жери
болгон. Ал жерде биздин заманга чейинки 4– 3-миң жылдыкта алгачкы таптык
мамлекет орногон; 3-миң жылдыктын аягында Аккад, Ур ж. б. байыркы мамлекеттер
өкүм сүргөн; 2-миң жылдыктын башында Месопотамиянын түштүк бөлүгүндө Вавилония
пайда болгон. Биздин заманга чейинки 9-кылымдан биздин замандын 16-кылымына
чейин Месопотамияга бир катар мамлекет ээлик кылып келген. 17-кылымдан
1918-жылга чейин Осмон империясынын курамында турган. Биринчи дүйнөлүк согуштан
кийин Месопотамиянын басымдуу бөлүгү Ирактын, калганы Сирия менен Түркиянын
курамына кирген.



https://ky.wikipedia.org/wiki/%D0%9C%D0%B5%D0%BD%D0%B4%D0%B5%D0%BB%D0%B5%D0%B5%D0%B2,_%D0%94%D0%BC%D0%B8%D1%82%D1%80%D0%B8%D0%B9_%D0%98%D0%B2%D0%B0%D0%BD%D0%BE%D0%B2%D0%B8%D1%87

Дмитрий Иванович Менделеев (1834-1907) - Орустун улуу окумуштуу химиги, илимпоз
педогог жана коомдук ишмер. Ал 1834-жылы 8-февралда Тобольск гимназиясынын
директорунун үй-бүлөсүндө туулган. Гимназиядан кийин Петербургдагы педогогикалык
институттун физика-математика факультетинин табият таануу бөлүмүнө кирип, аны
алтын медаль менен (1855-жылы) бүтүргөн. Эки жыл мугалимдик кесипте, кийин
1857-жылы Петербург университетинде иштеген. 1861-жылы анын "Органикалык химия"
деген китеби жарыкка чыгып, Петербург Илимдер Академиясынын Демидов сыйлыгына
татыктуу болгон. Жаш окумуштуунун чет өлкөлөргө командировкада болушу анын
өмүрүндөгү өтө маанилүү окуя болот. Ал Карлсруэде өткөн. Бүткүл дүйнөлүк
химиктердин сьездинде катышып, Дальтон атом массасы жөнүндөгү идеяны айтып
чыгат. Бирок анын, атом массаларын белгилөө методу туура эмес болуп, бул идея
химиктердин арасында оңой менен элдешпей турган ар кандай пикирлерди туудурган.
Атомдун бар экендигин жокко чыгарган пикирлерди чечиш үчүн кайрадан Карлсруэде
сьезд чакырылып, андай атомдук окууга каршы чыккандарга катуу сокку берилет да,
элементтердин салыштырмалуу атом массаларын аныктоонун талашсыз жолдору табылат.
Көп узабай эле Менделеев "Спирттин суу менен кошулушу жөнүндө ой" деген темада
диссертация жактаган. Ушул илимий иштен баштап ал эриген зат эриткич менен
туруксуз бирикмелерди түзө тургандыгы менен эрүүнү түшүндүрүүчү эритмелердин
химиялык теориясын өнүктүргөн. 1864-1866-жылы Петербург технология институтунда
иштеп, Петербург университетинин профессору (1876) болуп, Петербург Илимдер
Академиясынын мүчө-корреспондентине шайланган.

Д. И. Менделеев 1869-ж. элементтер атом массасы жана химиялык окшоштуктарына
негизделген элементтердин мезгилдик системасын сунуштаган.

Окумуштуунун 500 дөн ашык илимий эмгектери бар, алар айыл чарбасынын
экономикасына, химия, химиялык технология, физика, метрология жана башка
маселелерге арналган. Улуу окумуштуу кандай гана иштин үстүндө иштебесин, бардык
эмгектеринде теория менен практика үзгүлтүксүз айкалышып, анын илимий максаты
өтө кең болгон. Академик Бах Менделеевдин эмгегин жогору баалап: "Химиялык
физикалык, геологиялык техникалык жана башка изилдөөлөрдө мезгилдик система алыс
жолду көрсөтүүчү жылдыз нурундай кызмат кылып келди жана кызмат кыла бермекчи" -
деп айткан. Ал так өлчөөнүн техникасына, абада учуу теориясына, физикага,
химиялык технологияга терен негиз салган. Илимдин негизги максаты-илимий
алдын-ала айта билүү жана анын жетишкендиктерин иш жүзүндө пайдалануу деп
эсептеген. Дмитрий Иванович Меделеевдин илимий жана техникалык идеялары совет
жана чет өлкөлүк окумуштуулардын эмгектеринде өнүгүп, практикада иш жүзүндө
ашырылып жатат. Ал 1907-жылы Петербургда дүйнөдөн кайткан. Физика жана химия
илимдери боюнча көрүнүктүү иштерге СССР Илимдер Академиясы ыйгаруучу Менделеев
сыйлыгы бар. Москвадагы химия-технология жана Тобольск мамлекеттик
пединститутуна окумуштуунун ысымы берилген. Дмитрий Иванович Менделеевдин ысымы
1964-жылы дүйнөдөгү улуу окумуштуулардын Брижпорт университетиндеги (АКШ) Ардак
тактасына жазылган.



https://ky.wikipedia.org/wiki/%D0%9C%D0%B0%D1%81%D1%81%D0%B0%D1%87%D1%83%D1%81%D0%B5%D1%82%D1%81_%D1%82%D0%B5%D1%85%D0%BD%D0%BE%D0%BB%D0%BE%D0%B3%D0%B8%D1%8F%D0%BB%D1%8B%D0%BA_%D0%B8%D0%BD%D1%81%D1%82%D0%B8%D1%82%D1%83%D1%82%D1%83

Массачусетс технологиялык институту – АКШдагы жеке менчик жогорку окуу жайлардын
бири. Бул окуу жайды англисче Massachusetts Institute of Technology (кыскача -
'MIT) деп аташат. Окуу жай Массачусетс штатынын Кэмбриж шаарында жайгашкан. Анын
курамында беш мектеп жана бир коллеж бар. Аларда 32 академиялык факультет
жайгашкан.

2010-2011-окуу жылында бул окуу жайда 4299 бакалавр студенти жана 6267 магистр
студенти окуду.

АКШ менен Советтер Биримдигинин “кансыз согушу” жана космостук мейкиндикти
иликтөөдөгү атаандаштык кырдаалында бул технологиялык окуу жай АКШнын аскер өнөр
жайы менен тыгыз кызматташкан.

1960-жылдардын акыры – 1970-жылдардын башында Массачусетс технологиялык
институтунун студенттери АКШнын Вьетнамдагы согуш аракеттерин айыптап жыйындар
өткөрүп турушту.

2005-жылы институт дүйнө жүзүндө “Ар балаган бирден лаптоп” (One Laptop per
Child) деген долбоорун баштаган.

Массачусетс технологиялык институтунун физика факультетинин окумуштуулары 8 жолу
Нобел сыйлыгына татыган. Окуу жайдын химия факультетинин илимпоздору 3 жолу,
биологдору 6 жолу, экономисттери 5 жолу Нобел сыйлыгына татыган.



https://ky.wikipedia.org/wiki/%D0%9C%D0%B0%D1%81%D1%81%D0%B0%D0%BB%D1%8B%D0%BA_%D0%BC%D0%B0%D0%B0%D0%BB%D1%8B%D0%BC%D0%B0%D1%82_%D0%BA%D0%B0%D1%80%D0%B0%D0%B6%D0%B0%D1%82%D1%82%D0%B0%D1%80%D1%8B

Массалык маалымат каражаттары – азыркы мезгилдеги жогорку өнүгүүгө жетишкен
саясий иш-аракеттердин инструменти жана механизми. Массалык маалымат
каражаттарына басма сөз, радио, телекөрсөтүү, интернет, кино, үн жазуу кирет;
келечекте – ири коммуникациялык системаларды пайдалануу мүмкүнчүлүгү бар.
Алардын аракеттери саны боюнча түрдүү аудиторияларга ырааттуулук менен
маалыматтарды жайылтуу, идеологиялык, экономикалык, маданий жана саясий таасир
тийгизүүнү өзүнө камтыйт. Азыркы Массалык маалымат каражаттарынын өнүгүшүндө
илимий-техникалык революция чоң түрткү берген. Анын жардамы менен XX кылымдын
ортосунда эле чоң көлөмдүү сөз, видео, музыкалык маалыматтарды тез убакыттын
ичинде жана массалык түрдө көрсөтүү жана тираж доо камсыз болду. Ушуга жараша
журналист, техникалык жана кызмат кылуучу персоналдардан профессионалдык топ
болгон маалымат жана үгүт кызматкерине чейинки жогорку квалификациялуу Массалык
маалымат каражаттарынын кызматкерлеринин тобу түзүлгөн.

Бул чөйрөнүн адистери башкаруу аппаратында, массалык профессионалдык, коомдук
жана саясий уюмдарда катышышат. Массалык маалымат каражаттары Массалык маалымат
каражаттарынын өнүгүшү жана азыркы коомдун турмушундагы алардын коомдук-саясий
ролунун жогорулашы менен маалымдуулук, сөз эркиндиги жөнүндөгү маселелер тыгыз
байланышкан. Аларды ишке ашыруу мүмкүнчүлүгү Массалык маалымат каражаттарын
бийликтен же коомдук уюмдаштырылган топтордон кандай даражада көз каранды
экендиги менен аныкталат. Албетте, Массалык маалымат каражаттарынын көз
карандысыздыгы куру кыял, чындыгында алар мамлекеттин жана коомдун ар түрлүү
топторунун көз караштарын чагылдырышат.

Алардын саясий ролу коомдогу социалдык-саясий күчтөрдүн катышы менен аныкталат.
Азыркы мамлекеттердин Массалык маалымат каражаттарын монополияга алуу же катуу
идеологиялык тескөө салганга мүмкүнчүлүгү бар. Айырмасы демократтык мамлекетте
Массалык маалымат каражаттарынын ишмердүүлүгүн жана продукциясын тикелей тескөө
өзгөчө мезгилде гана (маселен, согуш мезгилинде) жана аз убакытка гана мүмкүн.

Башка убактарда кыйыр текшерүүнүн ыкмаларынан негизинен финансы укугунан
пайдаланышат. Массалык маалымат каражаттарын текшерүү ыкмаларына карата аларды
шарттуу түрдө төмөндөгүдөй бөлсө болот: мамлекет тарабынан көзөмөлдөнүүчү
(Би-Би-Си, Улуу Британия, РАИ Италия), жеке коммерциялык (Си-Эн-Эн, АКШ),
кооперативдүү (Италиянын ТВ 6-каналы); улуттук же эл аралык маалымат
агентстволору, газета тресттери, басма борборлору ж. б.

Массалык маалымат каражаттарынын өз алдынчалыгынын деңгээлин катаал коммерциялык
факторлор да чектеп коёт. Социалдык башкаруунун жана саясий алдоонун, социалдык
топтордун мамилесин тескөөнү, маданиятта жайылтуунун ири куралы болуп Массалык
маалымат каражаттары коомдук-саясий мамилелердин башкы элементине айланат. Алар
саясий күрөшкө, анын мазмунуна жана формасына, идеологиялык, саясий жана маданий
үгүттөөнүн өзгөчөлүктөрүнө бийликтегилердин саясатынын жарыкка чыгып жана
бурмаланышына, миллиондогон адамдардын жүрүм-турумуна, жашоосуна көрүнүктүү
таасир тийгизишет. Эреже катары Массалык маалымат каражаттары. башкаруучу
чөйрөгө колдоочу мамиле кылып, жашап жаткан түзүлүштүн жактоочулары болушат.
Массалык маалымат каражаттарынын үстүнөн тике же кыйыр теске салууңа жасаган
аракеттер коомдук турмуштун айрылгыс бөлүгү болуп саналат. Массалык маалымат
каражаттарын тике текшерүүнү орно-тууга умтулуулар аз эмес, барыдан мурда бул
аракеттерге авторитардык, диктатордук, тоталитардык тартиптер кайрылышат.

Бул учурда ата мекендик Массалык маалымат каражаттарын текшерүү гана
орнотулбастан, душмандын Массалык маалымат каражаттарга киришине жана
жайылуусуна тоскоол кылууга техникалык барьер коюлат. Ошентип, өз коомун
маалыматтан четтеп калуусуна дуушар кылышат. Массалык маалымат каражаттарын
монополиялаштыруу берилүүчү кабарлардын мазмунун бирдейлештирүүгө алып барат.
Кабарлардын бардыгы бир гана максатка багытталат – жашап жаткан тартипти жана
аны ишке ашырып турган инсанды кубаттоо, ошол тартиптин артыкчылыгын
күбөлөндүрүү, берилген тартип үчүн белек маалыматка каршы ой пикирлерди жана
ишенбөөчүлүктө тарбиялоо. Сөз эркиндиги сыяктуу эркиндиктер жашоосун токтотот же
сөз жүзүндө гана сакталып калат. Массалык маалымат каражаттарынын жардамы менен
жабык коом түзүлөт. Анда маалыматка бир гана роль – техникалык жетишээрлик
каражаттардын жардамы менен калктын массасын толугу менен баш ийе турган кылып
калыптандыруу ыйгарылат. Массалык маалымат каражаттары жада калса тартип үчүн
коркунучсуз болгон саясий тең салмактап туруучунун ролун да ойнобой калат.
Бирок, мындай абал өтө жагымсыз жана коркунучтуу кесепеттерге алып келиши
мүмкүн: көзөмөлгө алынган Массалык маалымат каражаттары мурдагыдай, үстөмдүк
кылуучу режим менен жалпы калктын жана өзүнчө алынган топтордун ортосундагы
чыныгы байланыштын каналы катары кызмат кыла албайт. Башкаруучу күчтөр коомдогу
абал тууралуу реалдуу эмес, өзүлөрү каалаган маалыматтарды алышат. Бул болсо
карама-каршылыктардын курчушу жана кризистин өнүгүшүндө аларды куралсыздандырат.
Азыркы Массалык маалымат каражаттарынын техникалык мүмкүнчүлүгүнүн өнүгүшү, ири
маалымат системасынын түзүлүшү, Өз коомун маалыматтан бөлүп салууга же өз
маданиятын жана коомун башка жашоодон обочолонтуп салууга мүмкүнчүлүк бербейт.
Мунун баары Массалык маалымат каражаттарынын саясий ролун маанилүү кылууда.



https://ky.wikipedia.org/wiki/%D0%9C%D0%B0%D0%BD%D0%B0%D1%81%D1%87%D1%8B

Манасчы – кыргызда «Манас» айтуу өнөрүн атайын кесип кылган ырчы (акын). «М.»
деген сөз Октябрь революциясынан кийин пайда болуп, терминдик маани алган. Айрым
жазма адабияттарда жана карыялардан жыйналган оозеки маалыматтарга караганда,
Октябрга чейин, ошондой эле Совет бийлигинин алгачкы жылдарында да «манасты»
айткан адамдар эл ичинде «ырчылар», «жомокчулар» деп жалпы ат менен аталышкан.
«М.» деп адатта эпостун биринчи бөлүмүн («Манас») же үч бөлүмдү («Манас»,
«Семетей», «Сейтек») тең толук айткандар.

Эң биринчи манасчы жөнүндө такталган маалымат жок. Манасчылык кесип качантан
бери келе жатканын так айтуу кыйын. Элдик айрым аңыздарда Манас өлгөндө Каныкей
айткан кошокту кийин жомокчу-акындар улам өнүктүрүп, улам молуктуруп зор
көлөмдүү чыгармага айландырганы айтылат. Дастанда чагылдырылган тарыхый
окуяларды өз көзү менен көргөн, иштерине аралашып жүргөн адамдар тарабынан алгач
баяндалганы, аңызга айланганы талашсыз. Мисалы, Манаска турмушка чыккандан
тартыпөзү көбү болгон окуяларды Каныкей баласы Семетейге эскерүү монолог түрүндө
баштан аяк узун жомок кылып айтып берет, Алмамбет Манаска келгенге чейинки өмүр
жолун өзү айтса, көпчүлүк варианттарда Көкөтөйдүн ашы Толтой бала кезинде
Багышты ээрчип жүрүп өз көзү менен көргөн окуя катары баяндалат. Демек, Каныкей
Манастын эрдик иштерин кошок түрүндө да, жомок-аңыз түрүндө да даңазалап, ал
жөнүндөгү эпопеянын жаралыш башатында турат деп айтууга негиз бар. Ошондой эле
кыргыздарда кеңири таралган уламыш боюнча «Манасты» биринчи баштап айткан адам
кырк чоронун бири - Ырчыуул. Ырчыуул чоң ырчы катары эл көп чогулган жыйындарда,
тойлордо жарчылык милдет аткарат Манас баатыр каза болгондо анын каармандык
иштерин, эрдиктерин ырчы чоросу Ырчыуул кошок кошкон экен.

Кийин ошол кошок түрүндө эл оозунда айтылып жүргөн ырларды Токтогул ырчы
бириктирип, Манас баатыр жөнүндө бир бүтүн чыгарма түзгөн делип айтылат.

Биринчи манасчы ким болгон деген суроого изилдөөчү Мухтар Ауэзов дагы бир пикир
айткан. Сагымбай Орозбак уулунун вариантында Жайсаң ырчы деген адам кезигерин
эскерип «Манастын» алгачкы ырларын ушул акын түзүшү мүмкүн деген.

Пайдаланылган адабияттар: 1. Кыргыз Совет Энциклопедиясы: 6 томдук/ Башкы
редактор Орузбаева Б. Ө./ - Ф.: Кыргыз Совет Энциклопедиясынын башкы редакциясы,
1979. Т.4. 159 б. 2. Бектенов З., Байжиев Т. Кыргыз адабияты: Орто мектептин
классы үчүн хрестоматия окуу китеби. 2-басылышы. Б.: «Мектеп», 1993.140-193 бб.
ISBN 5-658-01030-6

Манасчылар: Айдар Жаныбек уулу - Айтыке - Акылбек - Балык Ооз - Дыйканбай
Тойчубек уулу - Жусубакун - Келдибек Карбоз уулу - Мурат Калбай уулу - Назаркул
Эшенкул уулу Сейдиракманов - Назар Болот уулу - Найманбай Балык уулу - Тагай
Бекмурат уулу - Токтогул Калмамбет уулу - Турдумамбет Акматалы уулу - Чапырашты
- Чомо Асыран уулу - Чоодан - Чоюке Өмүр уулу - Ынаш Кумаш уулу - Эркебай
Бердибай уулу

Абдыкерим Беки уулу, Абылгазы Жумабай уулу, Акмат Рысменде уулу, Акмат Токтогул
уулу, Актан Тыныбек уулу, Акун Таш уулу, Акын Шадыканов, Алазбек Тойчубеков,
Алимжан Сырдыбаев, Анаргүл Тажибаева, Асанкан Жуманалиев, Багыш Сазанов,
Бейшерик Албанов, Бөрүбай Султанов, Дөөлөталы Касымбай уулу, Дүйшөнаалы Жанаев,
Дункана Кочукеев, Жакшылык Сарыков, Жаныбай Кожеков, Жаркынбаев Б, Жетиген
Бакиров, Жолборсалы Турдалиев, Жоробек Мамаев, Жумабаев Ч, Жусуп Мамай уулу,
Имангазы Исагулов, Каба Атабеков, Калбү Сүйүнбаева, Калыбек Жумагулов, Касымаалы
Алымбеков, Кубанычбек Маликов, Кудайберген Өмүрзаков, Лапаз Көккөзов,Малдыбай
Борзу уулу, Маматкул Мураталиев, Мамбет Чокморов, Мамбеталы Ашымбай уулу, Мамыт
Алдаяров, Мамыт Алдозов, Матисак Акбаев, Маша Кадыров, Медер Суранчиев,
Молдобасан Мусулманкулов, Момуш Шапаков, Мурат Калбаев, Өмүрша Кененбаев, Насыр
Искендеров, Ныяз Мамырбаев, Саалы Жолдошев, Сагымбай Орозбак уулу, Сапарбек
Касмамбетов, Саринжи Кожомбердиев, Саякбай Каралаев, Сейдана, Өсөр Жолдошев,
Төрө Мамытов, Тагай Бекмуратов, Таш Сейитбаев, Тоголок Молдо, Токон Мамытбекова,
Токтосун Байбураев, Төрөкул Раззаков, Түгөлбай Сыдыкбеков, Турдубай Мадиев,
Турдумамбет Акматалиев, Тыныбек Жапы уулу, Уркаш Мамбеталиев, Урмамбетов О, Чал
Садыков (Садыров), Чокан Валиханов, Шаабай Азизов, Шапак Рысмендеев, Ыбрай
Абдыракман уулу, Ыса Жумабеков, Эргеш Ташимбетов, Эргеш Ташматов - дан
жаздырылып алынган «Манас» дастанынын варианттары Кыргызстандын Илимдер Улуттук
Академиясынын Тил, адабият, искусство институтунун алдындагы кол жазмалар
фондунда сакталууда.



https://ky.wikipedia.org/wiki/%D0%9C%D0%B0%D0%BA%D0%B5%D0%B4%D0%BE%D0%BD%D0%B8%D1%8F

Македония (Македониjа), Македония Республикасы (Республика Македониа) –
Европадагы мамлекет, Балкан жарым аралында. Батышынан Албания, түндүгүнөн
Сербия, чыгышынан Болгария, түштүгүнөн Греция менен чектешет. Аянты 25,7 миң
км2. Калкы 2,1 млн (2011). Борбору – Скопье шаары. Административдик-аймактык
жактан 84 общинага бөлүнөт (2004-жылдан). Акча бирдиги – динар. Македония –
БУУнун (1993), ЭВФтин (1993), Эл аралык реконструкция жана өнүктүрүү банкынын
(1993), Европа коопсуздук жана кызматташтык уюмунун (1995), Европа кеңешинин
(1995), Бүткүл дүйнөлүк соода уюмунун (2003) мүчөсү.

Жери тоолуу; анда негизинен орто бийиктиктеги келки тоо массивдери (өлкөнүн
аймагынын 2/3 бөлүгүн ээлейт) көптөгөн тоо аралык тектоникалык ойдуңдар менен
айкалышып жатат. Эң бийик тоо массивдери өлкөнүн түндүк жана борбордук
бөлүктөрүндө жайгашкан: Кораба (бийиктиги 2764 мге чейин, өлкөнүн эң бийик
чокусу), Шар-Планина (2748 м, Титов-Врх чокусу), Баба-Планина (2600 м, Пелистер
чокусу), Якупица (2540 м, Солунска-Глава чокусу) ж. б. Чыгышындагы тоолордун
айрымдарынын бийиктиги гана 2000 мден ашат. Тоо аралык ички ири ойдуңдары:
Пелагония (аянты 4000 км2; түштүк бөлүгүндө), Скопье (1840 км2), Полог,
Овче-Поле, Славиште (түндүк бөлүгүндө). Темир кен таштары, хром, марганец,
никель, кобальт, коргошун, цинк, жез, сурьма, курамында алтын, күмүш кездешкен
полиметалл кен таштары, курулуш материалдары ж. б. кендери бар. Климаты мелүүн,
жер ортолук климатка өтмө. Ойдуңдарында кышы мелүүн серүүн жана жаан­чыл, жайы
ысык, кургакчыл. Январдын орточо температурасы 0,7–1°С, июлдуку 21–23°С; жылдык
орточо температурасы 12,5–14,5°С. Жылдык орточо жаан-чачыны тоо аралык
ойдуңдарда (Скопье) 450 ммден өлкөнүн батышындагы тоолордо 1200 ммге чейин.
Жапыз тоолордо абанын жылдык орточо температурасы 6,2°Сге, орто бийик тоолордо
4,7°Сге чейин төмөндөйт. Өлкөнүн аймагы негизинен Эгей жана Адриа деңиздеринин
алаптарына кирет. Дарыя агымынын 80%тен ашыгы өлкөдөгү эң ири дарыя – Вардардын
(Македониянын чегинде узундугу 300 кмдей) жана анын ири куймаларынын алаптарында
пайда болот. Башка ири дарыялары: Кара Дрин (батышында), Струмешница
(түштүк-чыгышында). Ири калдык көл­дөр да кездешет: Охрид (Мененын чегиндеги
аянты 230 км2), Преспа (176,8 км2), Дойран (27,1 км2). Ирригациялык жана
коммуналык-тиричиликте пайдалануу максатында жалпы көлөмү 1 млн м3ден ашкан 20
суу сактагыч курулган, алар – Шпилье (Кара Дрин дарыясында), Тиквеш (Црна) ж. б.
Топурак-өсүмдүктөрү тоолордо бийиктик алкактуулук боюнча таралган. Жапыз
тоолордогу байтерек, хмелеграб, каштан, ак чечек аралаш өскөн эмен токою
1000–1100 м бийикте бук токою менен алмашат. 1700–1800 м бийиктен жогору ийне
жалбырактуу европа карагайы, көк карагай токою, айрым жерлеринде эндемик румелия
кызыл карагайы өскөн реликт токой сакталган. Токойдун чегинен жогору тоо кызыл
карагайынан, арча токоюнан турган ийри-буйру өскөн субальп токою, аскалар менен
айкалышкан альп шалбаасы мүнөздүү. Ойдуңдары негизинен айдалган, жапыз тоо
токойлору айрым жерлеринде талаалашкан шалбаа жана бадалдар, кызыл карагай
көчөттөрү менен алмашкан. Македония токойлуулугу 40%ти түзөт (2010). Македонияда
коргоого алынган 74 табият аймагы бар, аларга Пелистер (1848-жылы уюшулган),
Маврово, Галичина улуттук парктары, табият резерваттары, табият эстеликтери ж.
б. кирет.



https://ky.wikipedia.org/wiki/%D0%9C%D0%B0%D0%B2%D1%80%D0%B8%D0%BA%D0%B8%D0%B9

Маврикий (англисче Mauritius, французча Maurice), Маврикий Республикасы
(Repudlic of Mauritius; Repudlique de Maurice) – Инди океанынын батыш
бөлүгүндөгү мамлекет; Африканын түштүк-чыгышында. Маврикий, Родригес (Маскарен
аралынын бир бөлүгү), Агалега, Каргадос-Карахос (же Сент-Брандон) ж. б. чакан
аралдарда жайгашкан. Аянты 2,04 миң км2. Калкы 1,3 млн (2011). Борбору –
Порт-Луи. Административдик жактан 9 округга (Маврикий аралында), автономия
аймагына (Родригес а.) жана баш ийген 2 аймакка (Агалега жана Каргадос-Карахос)
бөлүнөт. Акча бирдиги – маврикий рупийи. Административдик-аймактык бөлүнүшү
(2010): Маврикий – БУУга (1968), Ынтымакташтыкка (1968), ЭВФке (1968), Эл аралык
реконструкция жана өнүктүрүү банкына (1868), Африка союзуна (2002-жылга чейин
Африка Биримдиги уюму; 1958), Бүткүл дүйнөлүк соода уюмуна (1995) мүчө.



https://ky.wikipedia.org/wiki/%D0%9B%D1%83%D1%86%D0%B8%D0%B9,_%D0%90%D0%BD%D0%BD%D0%B5%D0%B9_%D0%A1%D0%B5%D0%BD%D0%B5%D0%BA%D0%B0

Луций Анней Сенека (Х.Т.ч. 5 — 65-ж) — эң ири римдик философ, Байыркы Римдеги
стоицизмдин биринчи өкүлү. Испанияда, Кордоводо туулган. Анын атасы ритор
болгон, Сенека өзү да риториканы окуп-үйрөнгөн, бирок кийин жалаң философия
жагында иш жүргүзөт, философияда аны стоицизм, айрыкча Посидонийдин көз карашы
кызыктырган. Ал бала чагында эле ата-энеси менен бирге Римге келет. Беш жыл бою
келечектеги император Нерондун (12 жаш курагынан тартып) тарбиячысы болот. Нерон
башкарып турган убакта мамлекеттик иштерде Сенеканын ролу өтө чоң болгон, бирок
кийин ал Нерондун касабына кабылып, мамлекеттик иштен четтетилип, жалаң адабий-
философиялык ишмерлик менен алектенет. Неронго каршы заговорго катышты деп
айыпталып, өлүмгө өкүм кылынат. Нерон аны өзүн өзү өлтүрүүгө өкүм чыгаргандыктан
ал өзүнүн күрөө тамырын жарып, кансыроодон өлөт.

Сенека өтө жемиштүү жазуучу болгон жана өзүнөн кийин көп сандаган чыгармаларды
калтырган. Анын калемине философиялык, ошондой эле көркөм жана табият билимдери
жагындагы чыгармалар таандык, алардын көбү жок болуп кеткен. Ал бир нече
философиялык трактаттарды, тогуз трагедияны, бир тарыхый драманы, он
философиялык-этикалык диалогду, «Табият илимдер маселелеринин» сегиз китебин,
кеңири белгилүү «Луциллиге жазган адеп-актык жөнүндө каттарды» (124) жараткан.
Анын чыгармалары адеп-ахлак жана практикалык маселелерге тийиштүү болгондуктан
өтө кызыгууну туудурат, ал маселелер Сенекада философиялык жактан негизделген.
Анын турмуштук акылмандык жөнүндө айткандары күнү бүгүнгө чейин маанисин жогото
элек. Ал көптөгөн эпиграммаларды, сатиралык чыгармаларды жазган, алардын ичинен
«Ашкабактануу» деген чыгармасы өзгөчө бөлүнүп турат, ал сатира маркум император
Клавдийге карата жазылган (Римдиктерде ашкабак акылсыздыктын символу болгон).
Философия адеп-ахлак жана табият илими жагындагы маселелерди талдап-иликтөөгө
тийиш, бирок ал билим кандай практикалык мааниге ээ болсо, ошондой колөмдө
изилденүүгө тийиш деп эсептейт Сенека. Жаратылыш жөнүндөгү билимдер жаратылыштын
адамга карама-каршы турган күчтөрүнө каршы каражаттарга ээ болууга, ооруга жана
ар түрдүү жаратылыш кырсыктарына каршы күрөшүүгө мүмкүндүк берет. Бул билим
жаратылышты бир бүтүн нерсе катарында түшүнүүгө жардам берет.

Аристотелге таяна отуруп, Сенека бардык стоиктер менен бирге жаратылышта
активдүү жана пассивдүү башталыштардын бар экенин тааныйт. «Биздин стоиктер
мындай дешет: жаратылыштагы бардык нерселер эки башталыштан-себептен жана
материядан келип пайда болот. Материя кыймылсыз катып тура берет, ал ар нерсеге
даяр, бирок аны кыймылга келтирмейинче ал бекерчиликте кала берет. Себеп же
акыл-эс материяны өзүлөрү каалагандай өкчөп-калчайт, ага форма берет, ар түрдүү
предметтерди жасайт» .. Сенека бардык нерсе — дүйнө да, кудайлар да, жандар да
телодон турат деп эсептейт. Ошону менен бирге баары жандуу, бардыгы акыл-эстүү
жана теңирлик нерселер.

Сенека пантеисттик позицияда турат. Ал үчүн «Кудайсыз жаратылыш, жаратылышсыз
Кудай болбойт» [Жакшылык иштер жөнүндө, IV, 8]. «Табият илимдер маселелеринде»
ал мындай деп жазат: Сен аны тагдыр деп атагың келеби? Анда жаңылбайсың. Ага
бардык нерсе көз каранды, анда бардык себептердин себеби камтылган. Аны сен
керемет деп атагың келеби? Бул жолу да сеники туура болот. Тынчтык кимдин чечими
менен камсыз кылынып турса, керемет дегенибиз ошонун өзү, ал өзүнүн жүрүшүнө эч
ким тоскоол кылбагандай, өзүнүн бардык аракеттери аткарылгандай кылып бардыгын
жөнгө салып турат. Аны жаратылыш деп атагың келеби? Бул да ката болбойт, анткени
бардык нерсе ошонун кучагында жаралган, анын деми менен биз жашап турабыз. Ал —
бардык сен көрүп тургандар, ал бардык бөлүктөр менен бир бүтүн болуп куюлушуп,
өзүн өзүнүн күч-кубаты аркылуу колдоп турат» [II. 45]. Ошондой болсо да Сенека
ыраатсыз пантеист болгон. Жаратылышты ал оттон, абадан, топурактан жана суудан
турган төрт элемент жөнүндөгү эски окуунун духунда түшүнөт. «Бардык нерсе бардык
нерседен пайда болот. Суудан аба, абадан суу, от абадан, оттон аба пайда
болот... Бардык элементтер бири-бирине айланып өтүп турат. Бир нерседен жаралган
нерсе өлсө, ал экинчи нерсеге кайтып барат» [Табият илимдер маселелери. III,
19].

Динди четке кагып, чыныгы дин дегенибиз — жакшылык культу деп эсептеп, Сенека
ошол эле убакта дүйнөнү теисттик түшүнүүгө келет, муну ал материядан бөлөкчө
жашап турган Кудай катарында билет. Ошентип, Сенеканын окуусу
карама-каршылыктардан турат: бир жагынан ал дүйнөдөгү бардык нерселер
жаратылыштын мыйзамдарына ылайык ишке ашып турат деп тааныса, экинчи жагынан,
баардык нерсе Кудайдан дейт. Бир жагынан ал мифологияга шылдыңдап мамиле жасайт,
экинчи жагынан ар кандай мистиканын ролун моюндайт жана төлгө салууну
философиялык жактан негиздөөгө чейин барат. Анын жан жөнүндөгү окуусу өзгөчө
карама-каршылыктуу. Сенека жанды телолуу деп эсептейт, адам жаны космостук
жандын, дүйнөлүк пневманын (демдин) бир бөлүгү болуп саналат. Адамдын акылы
Сенекада «адамдын денесине чөгөрүлгөн теңирлик духтун» бир бөлүгү. Жан телолуу,
анткени ал «оттон жука». Бирок, буга карабастан, Сенека жан менен тело дайыма өз
ара күрөштө болуп турат. Жан, Сенекага ылайык, чабал жана ал телодон бошонууга
дайыма умтулат.

Сенека биздин жаныбыз өлбөс деп көп айтат. Ошентип, Сенека жандын телолугу
жөнүндөгү өзүнүн көз карашын анын өлбөстүгү менен айкалыштырат. Мына ушуга
байланыштуу ал өлүм алдында табийгый түрдөгү коркунуч жөнүндө кээ бир ойлорду
айтып, биздин жаныбыздын теңирлик бөлүгү эч качан өлбөйт деп эсептейт. Кээ
бирөөлөрдүн биз эми миң жылдан кийин бар болбойбуз деп наалыгандарды шылдыңга
алып, бирок алар мындан миң жыл мурда өзүлөрүнүн жок экендиги жөнүндө кейибейт
дейт. Өлүм дегенибиз — бул демейки эле көнүмүш нерсе. «Өлүм — өмүр бизге
таңуулаган милдеттердин бири», дейт ал Луциллиге жазган 77-катында, ал төмөнкү
сөздөр менен аяктайт: «Жашоо — пьеса сыяктуу: анын узактыгы маанилүү эмес, анын
жакшы ойнолгондугу маанилүү».

Сенека стоиктер сыяктуу эле өзүн өзү өлтүрүү жөнүндөгү маселени карайт жана анын
белгилүү бир шарттарда гана мүмкүн экендигине жол коюп, кээ бир адамдарды
эпидемиядай каптаган «өлүмдү жактыргандыкка» каршы эскертүү сөзүн айтат. Сенека
ооруу-сыркоолукту жана кулчулукту өзүн өзү өлтүрүүгө негиз катарында карайт,
бирок кулчулукту ал социалдык кулчулук катарында эмес, адам өз ыктыяры менен
өзүн жүргүчтүктүн, сараңдыктын, коркунучтун кулуна айландырган абалды түшүнөт.
Ошентип, Сенека үчүн духтун эркиндиги башкы нерсе болуп саналат, дал ушул
себептүү өлүмгө ал ушундайча мамиле жасайт. «Өлүм деген эмне? Же өмүрдүн
бүткөнү, же көчүү. Мен жок болуп кетүүдөн коркпоймун, анткени жок болуу — бул
менин жашоомдун бүткөнү, мен көчүүдөн да коркпоймун,— мен эч качан мындай тар
чөйрөдө кысылып туруп калбаймын» (дене жөнүндө сөз болуп жатат, Луциллиге
жазылган 65-кат). Ушунун баардыгы Сенеканын этикалык акыл-насааттарынын башкы
темасы жана бул айтылгандар бүткүл тарых бою анын даңкын чыгарган.

Этикалык жоболор Сенеканын дээрлик бардык чыгармаларында баяндалат, бул жөнүндө
«Луциллиге жазылган адеп-актык жөнүндөгү каттарда» да, «Табият илимдер
маселелеринде» да жана башка чыгармаларында сөз болот. Бул чыгармаларында Сенека
башкы стоикалык позицияларды карманат: жашоодо эч нерсени өзгөртүүгө болбойт,
тагдырга баш ийүү керек, тагдырга карата өзүңдүн мамилеңди өзгөртүүгө болот жана
кыйынчылыктарды жек көрүп, этибарга албоо керек. Тагдырдын соккусун чыдамдуулук
менен кабыл алуу керек. Мындан стоиктин пассивдүү позициясы көрүнөт, ал эми
активдүүлүк өзүңдүн аша чапкан ышкылыктарынды жеңе билүүдөн, ага кул болбоодон
көрүнөт. Адамдын бактысы биздин окуяларга жана шарт-кырдаалдарга жасаган
мамилебизде: «Ар ким өзүн канчалык бактысызмын десе, ал ошончолук бактысыз».
Сенеканын пикири боюнча, адам башына түшкөндү тийиштүү нерсе катарында кыңк
этпей кабыл алган учур стоикалык духтун улуулугун көрсөтөт.

«Башка түшкөн кыйынчылыкка чыдап, Кудайга кыңк этпей баш ийүү керек, анткени
бардыгы анын эркине байланыштуу болуп турат. Кол башчынын артынан мойнунан
байлагандай болуп ээрчиген жоокер жаман жоокер» [107-кат]. Ушул эле жерде:
«мындай тартипти өзгөртүүгө биздин күчүбүз жетпейт, бирок өтө кайраттуу болуу
колубуздан келет» [107-кат, 7]. Бирок бул жөн гана турмушка пассивдүү мамиле
жасагандык, аракетсиздик эмес. Бул — адам башына түшкөн кырсыкка каршы эч нерсе
иштөөгө мүмкүн болбогон шарттагы абалды философиялык жактан негиздөө гана.
Мындай учурда, Сенеканын пикири боюнча, калтаарып калбай, аракеттене берүү
керек. Башкача айткандаадам бардык кырдаал- шартты туура баалап, көңүлдү
чөгөрбөй, акыл-эсти жоготпой, кайраттуу, жандуу, ишкер болуп, ар кандай
окуяларга даяр турушу керек. «Жаратылыш менен шайкеш келген турмуш бактылуу
турмуш,— дейт ал,— мындай шайкештик — адам акыл-эстүү, кайраттуу жана жандуу,
асылзат, чыдамкай болуп, ар кандай кыйынчылыктардан коркпой, ага даяр тура алса,
эгерде ал, кейип-кепчибей, өз керектөөлөрүн канаттандыруу жөнүндө камкордук көрө
алса гана, эгерде ал турмуштун ар кандай кызыкчылыктарына көңүл буруп, бирок
алардын бирине да азгырылып кетпесе, эгерде ал тагдырдын буйругун эч ким менен,
а түгүл кулу менен да бөлүшпөй жеке өзү көтөрүп кете алса гана, ошондо гана
мүмкүн» [Сенека. Бактылуу турмуш жөнүндө].

Сенека өзүнүн көз караштарында космополитизмди, ушул сөздүн эң мыкты маанисинде
көрсөткөн. Ал адамзат жөнүндө айтканда аны бир бүтүн эл катарында карап, бүткүл
дүйнө — бардык элдердин ата- мекени деп көп айткан. Ал «Жакшылык иштер
жөнүндөгү» трактатында мындай деп жазат: «үйүрчүлүк ага (адамга — Л.Б)
жаныбарлардын үстүнөн үстөмдүктү камсыз кылды. Үйүрчүлүк ага, жердин уулуна,
өзүнө жат болгон жаратылыш дүйнөсүнө аралашып кирип, деңиздердин кожоюну болууга
да мүмкүнчүлүк берди... Үйүрчүлүктү жок кылсаң, сен адамдын жашоо-турмушу байыр
алып турган адамзат тукумунун биримдигин бузасың» [IV. 18. 1].

«Луциллиге жазган адеп-актык жөнүндө каттарында» да ал мындай деп жазат:
«теңирлик жана адамдык нерселер камтылып, сен көрүп турган бардык нерселер бир
бүтүн нерсе, биз зор телонун мүчөлөрү гана болобуз. Биздин бардыгыбызды бир
нерседен жаратып, бир милдетке багындырган жаратылыш бизди бир тууган кылып
төрөгөн. Ал бизге өз ара сүйүүнү берди, бизди үйүрчүлүккө үйрөттү, эмненин
туура, эмненин адилеттүү экенин да өзү орнотту, жамандыкка чыдаган кишиге
караганда жамандык кылып жатканды алда канча бактысыз кылган да ошол
жаратылыштын өзү» [95-кат]. Мына ушуга байланыштуу Сенека адеп-актыктын өзүнчө
бир алтын эрежесин аныктамалайт: Өзүңдөн жогору турган адам сага кандай мамиле
жасарын кааласаң, сен да өзүңдөн төмөн турганга ошондой мамиле жаса» [47-кат].
Же башка бир жерде: «Эгерде сен өзүң үчүн жашагың келсе, анда башка бирөө үчүн
жаша» [48-кат]. Бирок буга жетишүү үчүн, Сенеканын пикири боюнча, баарынан мурда
өзүңө өзүң дос болууга тийишсиң. Луциллиге ал мындай деп жазат: «Азыр мага
Гекатондун төмөнкүчө айтканы жакты: «Сен менден эмнеге жетиштиң деп сурадыңбы?
Мен өзүмө өзүм дос болдум!» Ал көп нерсеге жетишиптир, эми ал эч качан
жалгызсырабайт. Билип кой: мындай адам бардык адамдарга дос болот» [6,7-каттар].
Өзү менен өзүнүн достугун ал адамдын ички руханий дүйнөсүнүн психологиялык
гармониясы катарында, пастык башталыш болгон кумарлыктын үстүнөн акыл-эстүү
башталыштын үстөмдүгү катарында түшүнөт.

Мына ушулардын баарына, Сенеканын пикири боюнча, философия аркылуу жетишүүгө
болот, ал турмушта философияга биринчи даражадагы маани берген. Ошол эле убакта,
философияда керексиз нерселер көп деп эсептейт. Алсак, Протагор ар бир нерсе
жөнүндө түздөн түз карама-каршы нерселерди айтууга болот жана мындай деп айтуу
так эмес, күмөндүү да дейт. Демокритчил Навсифан бардык жашап турган нерселер
кандай даражада жашап турса, ошондой эле даражада жашабайт да дейт. «Муну эркин
искусствонун көптөгөн керексиз нерселериндей эле таштандылардын үстүнө ыргытып
сал! Тигилер мага эч кандай пайдасы болбой турган илимди үйрөтөт, булар болсо ар
кандай билимден үмүтүмдү үздүрөт... Эгерде мен Протагорго ишенсем, анда
жаратылышта күмөндүүлүктөн башка эч нерсе калбайт, эгерде Навсифанга ишенсек —
эч кандай аныктыгы жок нерсе анык болуп чыгып келет» [88, 45-каттар]. Мына
ушулардын баарын Сенека эч кимге кереги жок диалектиканын мисалы катарында
келтирип, өз философиясынын баалуулугун өз турмушу аркылуу далилдеген
философторду мисал катарында көрсөтөт. Ал баарынан мурда стоиктерди жактырат.
«Жаман жорук-жосундардан арылгың келеби, алардан алыс жүр. Сараңдык, таш
боордук, митаамдык — мына ушулардын баары, сага жакын турса өзүңө зыяны тие
турган нерселер сенин өзүңдө камтылып турат. Булардан кетип жакшыларга бар,
Катондор менен, Лелий менен, Туберон менен чогуу жаша, эгер сага гректер жакса —
анда Сократтын, Зенондун жанында бол. Бирөө сени зарылдыгы болгондо өлүүгө
үйрөтөт, экинчиси — ажалыңдан мурда өлүүгө үйрөтөт. Хрисипп менен, Посидоний
менен жаша. Булар сага теңирлик жана адамзат билимдерин берет, алар сени ишкер
болууга, өздөрүнүн куюлуштуруп айткан терме сөздөрү менен уккандардын кулагынын
курчун кандырып гана тим болбостон, жан дүйнөңдү чыйралтып, коркунучтарга каршы
бекем тууруга буйрук берет. Деңизге окшоп бууракандаган бул турмушта бир гана
арга бар: ал келечектеги оомалуу -төкмөлүү турмушту жек көрүп, ишенимдуү жана
айбыкпай туруп, тагдырдын соккуларын бетме бет, тайсалдабай тосуп алуу керек»
[104. 21—22]. Сенека да ушундайча жашоого чакырат, ал философиянын ишмерлик
тарабын баса белгилөө менен, мында эки учурду: философиянын абстрактуу жана
прикладдык бөлүктөрүн айырмалайт; философиянын прикладдык бөлүгү «байкап-аңдай
да, аракеттене да билет» [95. 10]. Сенека акылмандыкты бөлүп карайт, башкача
айткандафилософияга жана илим-билимге бөлөт. Билим дегенибиз бул адамды
окумуштуураак кыла алат, бирок жакшы кыла албайт. Философияны керексиз
нерселерге бастырып, маңызсыз сөзмөрлүккө берилген философ философияны түшүнүүнү
кыйындатат. Анын пикири боюнча, билимдер акылмандыкка тоскоолдук кылат,
ошондуктан билимди чектөөгө умтулуу керек, анткени билим ашыкча көп болгондо
башты болор-болбос нерселерге толтуруп жиберет. Философия гана эркин нукура
акылмандуулукка жол ачат. «Эгерде, кем-карчылыкты билбей, бейкутчулукта жашап,
бактылуу, эң башкысы — эркин болгуң келсе, анда философияга кайрыл. Буга башка
жол менен жетүүгө болбойт» [37-кат, 3]. Ошентип, философия дегенибиз —
жашоо-турмуш жөнүндөгү илим.

Философия.. жан дүйнөңдү чыңап, чыйралтат, жашоо-турмушту тартип-ыраатка салат,
жүрүм-турумду тескейт, эмнени иштөө, эмнени иштебөө керектигин көрсөтүп берет,
рулда туруп, толкундар айдаган иримдүү деңизде жол баштайт. Жашоо-турмушта ансыз
эр жүрөктүүлүк да, ишенимдүүлүк да болбойт: анткени, ар бир саат сайын кеңеш
талап кылына турган көп окуялар болуп турат эмеспи, мындай учурда кеңешти
философиядан гана суроого болот» [16. 16].

Жыйынтыгында Сенека стоикалык этиканын: жаратылыш мыйзамына ылайык жашоо керек
деген принцибин кайталайт. «Жаратылыш биздин жетекчибиз болууга тийиш: акыл-эс
ушул жолду жолдойт жана бизге кеңешин берет. Демек, бактылуу жашоо дегенибиз,—
жаратылыш менен макулдукта жашоонун эле өзү» [Жыргал турмуш жөнүндө. VIII. 1.]

Сенека үгүттөгөн бактылуу турмуш жөнүндөгү ой-пикирлерге байланыштуу анын убакыт
проблемасы жана анын адам үчүн мааниси жөнүндө айткан ойлору да көңүл бурууга
татыктуу. Убакыт дегенибиз адамда болгондун эң маанилүүсү, ошондуктан аны
сактап, баалоо керек дейт Сенека. Өзүнүн «Луциллиге жазган адеп-актык каттарын»
төмөнкүдөй сөздөр менен баштайт: «Сенека Луциллини куттуктайт! Дал ушундайча
иште, менин Луциллийим! Өзүңдү өзүң үчүн жеңип ал, мурда өзүң алдырып жиберген
же уурдатып жиберген, же бекерчиликте өткөн убакыттарыңды сакта. Менин чындыкты
жазып жатканыма өзүң ишенесиң: биздин убакытыбыздын бир бөлүгүн күч менен тартып
алышат, жарымын уурдап алышат. Дагы бир бөлүгү бекерчиликте өтүп кетет. Баарынан
жаманы — ушунун баары өзүбүздүн кайдыгерлигибизден улам болгондугунда. Жакшылап
кунт коюп байкап көрчү: өмүрүбүздүн көпчүлүк бөлүгүн биз жаман иштерге
коротобуз, аз эмес бөлүгүн — бекерчиликте өткөрөбүз, ал эми бүт өмүрүбүз
керектүү иштерге жумшалбай бошко кетет. Сен мага убакытты баалай билген, бир
күндүн эмнеге турарын билген, өзүнүн ар бир саат сайын өлүп жатканын түшүнгөн
адамды көрсөтүп бере аласыңбы? Балакеттин баары биздин өлүмдү алды жакта деп
билгенибизде турат, ал эми өмүрүбүздүн көпчүлүк бөлүгү артыбызда калганы жөнүндө
ойлонбойбуз, өмүрүбүздүн канча жылы өтүп кеткен болсо, ошонун баары өлүмгө
таандык» [2-кат. 1—2]. Сенеканын бүткүл этикалык окуусу адамдын бактылуу
жашоо-турмушка жетишүү жолундагы жүрүм-туруму жөнүндөгү адеп-актык эрежелердин
системасы болуп саналат. Муну менен бирге ал философтун өмүрү үлгү болууга, анын
философиялык көз караштарынын көрүнүшү болууга тийиш, ошондо гана ал өзүнүн көз
караштарынын акыйкаттуулугун далилдей алат.

Тилекке каршы, Сенеканын өз өмүрү жана ишмердиги теория менен практиканын
айкалышпагандыгынын үлгүсү болгон. Ал өзүнүн принциптерине ылайык жашаган эмес.
Өмүр бою ал ар кандай жолдор менен зор байлык топтогон, ал эми өзү болсо бакыт
деген байлыкта эмес деп үйрөткөн. Ал муну түшүнгөн жана мүмкүн болушунча мындай
абалды түшүндүрүүгө аракеттенген. «Бактылуу турмуш жөнүндөгү» эмгегинде ал
мындай деп жазат: «Мага менин жашоо-турмушум өзүмдүн окуума ылайык келбейт деп
айтышат. Бир убакта Платонду да, Эпикурду да, Зенонду да ушундайча жемелешкен.
Бардык философтор өзүлөрү жашагандай жашагыла деп айтышпайт, кандай жашоо
керектиги жөнүндө айтышат. Мен өзүм жөнүндө эмес, жакшылык иштер жөнүндө айтып,
жаман жорук-жосундар, ошонун ичинде өзүмдүн кемчиликтерим менен да күрөш
жүргүзөмүн: мүмкүн болгондо, кандай жашоого тийиш болсом ошондой жашаймын.
Эгерде мен өзүмдүн окуума ылайык жашаган болсом, анда менден бактылуу ким болмок
эле, бирок азыр жакшы насаат сөзүм үчүн жана ак ниеттүүлүккө чакырган тунук
дилим үчүн мени жек көрүүгө негиз жок... Мен жөнүндө минтип айтышат: «Эмне үчүн
ал философияны жакшы көрөт да, бирок бай жашайт, эмне үчүн байлыкты жек көрүүгө
үйрөтөт да, өзү байлык топтойт? Өмүрдү жек көрөт — бирок өлгүсү келбейт?
Оору-сыркоону жек көрөт да, бирок өзүнүн ден-соолугу жөнүндө кам көрөт? Өлкөдөн
куулуп кеткенди эч нерсеге арзыбаган жаза дейт да, өзү мүмкүнчүлүк болсо өз
ата-мекенинде карып, өлгөн жакшы дейт?» Бирок мен булардын баарынан баш тартуу
үчүн аларды жек көрүү керек деп айтканым жок, мен булар жөнүндө тынчсызданбоо
керек деп айтып жатамын; ал аларды өзүнүн жан дүйнөсүндө эмес, өзүнүн үйүндө
топтоп жатат». Бул айтылгандардан Сенеканын этикадагы эң башкы позицияларынын
бири — байлыктын биздин турмушубуздагы маанисин тануу эмес, биздин байлыкка
болгон мамилебиз маанилүү деген көз карашы көрүнүп турат. Байлыкка жетүүнүн эң
кыска жолу — бул байлыкты жек көрүү. Сенека морал философиясы жагында ар дайым
чыгармалары эң көп окулган жана окула турган философтордон болуп кала берет.

Сенека өз өмүрүн Нерондун буйругу менен, өлүм жазасынан кутулуу үчүн өзү кыйган.
Аялы Паулина күйөөсүнүн каршылыгына карабастан өз калоосу менен Сенека менен
чоогуу өлүүнү каалайт. Сенека мындай дейт: "Мен сага бул жашоодо сооротчу
нерсенин баарын коргоздум, бирок сен өлүмдү тандадың. Мен каршылык көргөзбөйм.
Экөөбүз чоогу бирдей эрдик менен өлөлү, бирок сен - көбүрөөк атак менен." Бул
сөздөрдөн кийин экөө тең колдорунун тамырларын кесишкен. Картаң Сенеканын каны
жай аккандан, ал бутундагы тамырларын да кесет. Ажалы келбегендиктен, Сенека
өзүнүн досунан жана доктурдан Стаций Анейден уу берүүнү суранат. Сенека ууну
ичет, бирок денеси муздап калгандыктан ал бекерге болуп, уу өз таасирин бербей
койот. Анда ал ысык ваннага түшүп, аны куурчап турган кулдарга сууну бүркүп,
"Бул - Юпитер Куткаруучуга курмандык" деп айткан.



https://ky.wikipedia.org/wiki/%D0%9B%D0%B8%D1%81%D1%81%D0%B0%D0%B1%D0%BE%D0%BD

Лиссабон, Лисабон (порт. Lisboa, /liʒ'boɐ/, лат. Olisipo — Португалиянын борбору
жана башкы шаары. Пиреней жарым аралынын түштүк-батыш жээгинде Тежу дарыясынын
чатында, Атлантика океанынан 15 км аралыкта жайгашкан. Лиссабон округунун
административдик борбору. Калкы 473,6 миң (2010; Чоң Лиссабон агломерациясында
2,6 млн). Эл аралык аэропорту, метрополитен бар. Өлкөдөгү ири порт (жылына 15
млн т. жүк ташылат). Финикиялыктар тарабынан болжол менен биздин заманга чейин
2-кылымда негизделген. 1147-ж. арабдардан португалиялыктар тартып алып,
Португалия королдугунун курамына кирген. 1255- жылдан Португалиянын борбору.
Кеме куруу, электр-техникалык, химия, нефть ажыратуу, металлургия, текстиль,
тамак-аш (анын ичинде зайтун майы, балык консервалары) жана башка өнөр жай
ишканалары иштейт. Роман стилиндеги собор (12-к., 18-кылымда кайрадан курулган),
готика стилиндеги кармелиттердин монастыры (14–15-к.), 17–18-кылымдын ак
сарайлары, Ла Эштрела базиликасы сакталган. ИА, университеттер, музейлер (анын
ичинде археологиялык, этнографиялык, диний, көөнө жана заманбап искусство),
театр, планетарий бар. Ботаникалык бак, зоопарк уюштурулган. Эл аралык туризмдин
ири борбору. Жыл сайын заманбап (1977) жана көөнө (1980) музыка фестивалдары
өткөрүлүп турат.



https://ky.wikipedia.org/wiki/%D0%9B%D0%B8%D0%B1%D0%B5%D1%80%D0%B0%D0%BB%D0%B8%D0%B7%D0%BC

Либерализм (лат. liberalis - эркиндик, эркиндикке караштуу) – саясий маданияттын
башаты, коомдук турмуштун, индивиддин саясий-экономикалык, системалык нравалык
багыты. Тар маанисинде либерализм – мамлекеттин аз кийлигишүүсү астында эркин
конкуренция, рыноктук механизмдерди сактап калууга умтулган либералдык партиянын
саясаты. Либерализм идеялык негизин түзгөндөр:

Ушул шарттардын комплекси конституционализмди түзөт. Конституционализм
системасы:

Экинчи дүйнөлүк согуштан кийин либерализм көп касиеттерин жоготкон. 70–80-ж.
консенсустун бузулушу, глобалдык проблемалардын күчөшү либерализмди өзгөрүүлөргө
дуушар кылды. Либерализм айрым принциптерин өзгөртүп, ыңгайлашууга туура келип
жатат – жаңы неолиберализм либерализм агымдын пайда болушу байкалууда.

"Саясат таануу: энциклопедиялык окуу куралы". Башкы редактор: Ү.Асанов, жооптуу
редактор: А.Акунов. Бишкек - 2004. ISBN 9967-14-011-9[[zh-yue:自由主義]



https://ky.wikipedia.org/wiki/%D0%9B%D0%B5%D0%BD%D0%B8%D0%BD_(%D0%A3%D0%BB%D1%8C%D1%8F%D0%BD%D0%BE%D0%B2),_%D0%92%D0%BB%D0%B0%D0%B4%D0%B8%D0%BC%D0%B8%D1%80_%D0%98%D0%BB%D1%8C%D0%B8%D1%87

Ленин (Ульянов) Владимир Ильич (10 (22). 4.1870, Симбирск, азыркы Ульяновск –
21. 1. 1924, Москва губерниясы Горки кыштагы) – орустун коомдук-саясий ишмери,
Советтик Союздук коммунисттик партиясын жана Совет мамлекетин негиздөөчү, Совет
өкмөтүнүн алгачкы жетекчиси (1917–24), К. Маркс, Ф. Энгельс тарабынан
негизделген коммунизм жөнүндө илимий-теориялык окуунун улантуучусу. 1887-ж.
Симбирск гимназиясын алтын медаль менен бүтүрүп, 1887-ж. Казан университетинин
юридикалык факультетине өткөн. Ошол эле жылы декабрь айында студенттердин
революциячыл жыйындарына катышканы үчүн университеттен чыгарылып, Казан
губерниясынын Кокушкино кыштагына айдалган. 1891-ж. Санкт-Петербург
университетинин укук факультетине экзаменди экстерн тапшырып, Самарада
адвокаттын жардамчысы болуп иштеген. 1893-ж. Петербургга келип, марксисттик
ийримдерге катышкан. Анын түздөн-түз демилгеси жана жетекчилиги менен 1895-ж.
күзүндө Петербург шаарындагы марксисттик ийримдер бир уюмга – «Жумушчу табын
эркиндикке чыгаруу үчүн күрөш союзуна» бириккен. Падышалык бийликке каршы
кыймылдарга катышып, бийликти кулатууга үндөгөнү үчүн 1895-ж. декабрда камакка
алынып, 1897-ж. Енисей губерниясынын Шушенский кыштагына 3 жылга сүргүнгө
айдалган. Сүргүндөн кийин 1900-ж. чет өлкөгө кетүүгө мажбур болуп, В. Г.
Плеханов, П. Б. Аксельрод, В. И. Засулич, Ю. О. Мартов жана А. Н. Потресов менен
бирге «Искра» гезитин чыгара башташкан. 1900-ж. декабрь айында «Искра» гезитине
басылган бир макаласын «Ленин» деген псевдоним менен чыгарып, бул анын түбөлүк
ысмына айланган (мындан тышкары В. Ильин, В. Фрей, Ив. Петров, К. Тулин, Карпов
жана башка псевдонимдери болгон). 1903-ж. РСДРПнин 2-съездинде (Брюссель,
Лондон) добуш берүүдө социал-демократиялык кыймыл большевиктер (көп добуш
бергендер) жана меньшевиктер болуп бөлүнүп, мындан ары большевиктер партиясын
Ленин, меньшевиктерди Мартов жетектей баштаган. 1904-ж. Лениндин демилгеси жана
жетекчилиги менен Женевада большевиктердин биринчи «Вперёд» гезити (1904–05)
чыгарыла баштаган. Бул мезгилде Ленин РСДРП БКнын курамынан чыгарылган (7
(20).2. 1905). 1905-ж. 8 (21)-ноябрда Ленин эмиграциядан Петербургга келип,
большевиктер партиясын куралдуу көтөрүлүшкө даярдоо планынын үстүндө иштеп,
«Жаңы турмуш» гезитин чыгара баштаган. Полициянын куугунтугуна байланыштуу
1906–08-ж. кайрадан чет өлкөлөрдө (Финляндия, Швейцария, Франция) эмиграцияда
болгон. 1917-ж. Февраль революциясынан кийин Ленин эмиграциядан Петроградга
кайтып келип, 4-апрелде социалистик революциянын жеңиши жөнүндө сүйлөгөн
(«Апрель тезистери»). 1917-ж. июль айында өлкөдө кош бийлик жоюлуп, бийликке
келген Убактылуу өкмөт Ленинди камакка алуу тууралуу буйрук берген. 1917-ж.
7-октябрда жашыруун түрдө Выборгдон Петроградга келип, Смольныйда штаб уюштуруп,
24-октябрда башталган куралдуу көтөрүлүштү жетектеген. Советтердин бүткүл
россиялык 2-съездинде Л. ЭКСтин төрагалыгына шайланып, 1918-жылдан
жумушчу-дыйкандардын коргонуу советинин төрагасы, Бүткүл союздук БАК (ВЦИК)
менен БАКтын (ЦИК) мүчөсүнүн кызматын аткарган. 1918-ж. Германия менен
Брест-Литовск тынчтык келишимин түзүүдө чоң салым кошкон. Мындан тышкары
Лениндин жетекчилиги менен СССР мамлекети, Совет өкмөтү, Кызыл Армия (к.
Советтик армия) жана башка түзүлгөн жана жаңы бийликти чыңдоо үчүн «согуш
коммунизми», жаңы экономикалык саясат (НЭП) жана башка иш-чаралар жүргүзүлгөн.
1918–19-ж. Германия жана Австрия-Венгриядагы монархиялык бийликтин кулашын Ленин
жана анын тарапкерлери дүйнөлүк пролетардык революциянын башталышы катары
эсептешкен. Ленин башка мамлекеттерде революциялык процесстерди күчөтүү үчүн
Коммунисттик интернационалды түзүүнү сунуштап, 1919-жылдын 2–6-июнунда Москвада
өткөн Коммунисттик интернационалдын 1-конгрессинин ишин жетектеген. 1923-жылдан
кийинки негизги эмгектерине «Эл достору деген эмне жана алар
социал-демократтарга каршы кандай күрөшүп жатат» (1894), «Россияда капитализмдин
өнүгүшү» (1899), «Эмне кылуу керек?» (1902), «Бир кадам алга, эки кадам артка»
(1904), «Материализм жана эмпириокритицизм» (1909), «Империализм – капитализмдин
жогорку стадиясы» (1916), «Мамлекет жана революция» (1917), «Биздин революция
жөнүндө», «Аз болсо да жакшы болсун» жана башка макалалары жана «Съездге кат»,
«Улуттар жөнүндөгү же “Автономиялаштыруу” жөнүндөгү маселеге карата» жана
башкалар каттары кирет. Лениндин өмүр таржымалын жана жасаган иштерин изилдөө
үчүн РСФСРде жана СССРде атайын мекемелер түзүлгөн: В. И. Ленин атындагы
Коомдук-тарыхый музей (1919), Партиянын тарыхы алдындагы Лениндин музейи (1920),
В. И. Ленин институту (1923; 1931- жылдан ВКП(б) БКнын алдындагы Маркс – Энгельс
– Ленин институту, 1956-жылдан КПСС БКнын алдындагы Марксизм-Ленинизм
институту), кийин Москвада ушул институттун алдында В. И. Лениндин Борбордук
музейи ачылган. СССРде Ленин жашаган үйлөр музейлерге айланган. Мындай
үй-музейлер Ульяновскиде (1923), Казанда (1937), Татарстан Республиканын
Пестречинск районунун Ленино-Кокушкино айылында (1939), Куйбышевде (азыркы
Самара, 1939), Шушенский кыштагында (1938) жана башка жерлерде ачылган. Лениндин
эмгектери дүйнө жүзүндө эң көп нускада жарык көргөн. СССРде Лениндин
чыгармаларынын биринчи басылышы 1920–26-жылдары (1–20-т.) чыккан. Лениндин
атынан Ленин чокусу, Ленин мөңгүсү, Ленинакан платосу, Москвадагы Ленин (азыркы
Воробьёвы) дөңсөөсү, Ленинград (Санкт-Петербург), Ульяновск, Ленинск,
Ленинск-Кузнецк, Лениногорск, Ленинабад (азыркы Хожент), Ленинакан (азыркы
Гюмри) шаарлары, көптөгөн кыштактар, Москва метрополитени жана башкалар аталган.
Лениндин урматына Ленин ордени жана Ленин атындагы сыйлык түзүлгөн.



https://ky.wikipedia.org/wiki/%D0%9B%D0%B5%D0%B9%D0%B1%D0%BD%D0%B8%D1%86,_%D0%93%D0%BE%D1%82%D1%84%D1%80%D0%B8%D0%B4_%D0%92%D0%B8%D0%BB%D1%8C%D0%B3%D0%B5%D0%BB%D1%8C%D0%BC

Готфрид Вильгельм Лейбниц (1646—1716) — немец философу. Анын турмушу жана
ишмерлиги Германия үчүн оор мезгилде өткөн. Отуз жылдык согуш өлкөгө көптөгөн
кыйратууларды, бүлүнүүнү алып келди, бул мезгилде Германия саясый жактан
бытыранды болуп калат. Диний идеология үстөмдүгүн улантып, философиялык турмуш
солгундап кеткен эле. Лейбниц — бардык жагынан өнүккөн философ жана окумуштуу,
математик, физик, юрист, тарыхчы , тилчи жана ойлоп чыгаруучу болгон. Ал Лейпциг
жана Йен университеттеринен билим алат, анда юридика билимдерин жана философияны
окуйт.

Лейбництин философиялык-адабий мурасы өтө зор. Жогоруда айтылган макалалардан,
трактаттардан, диалогдордон башка да анын өзүнөн кийин өзү жеке тааныш болгон же
сырттан тааныган ар түрдүү окумуштууларга жана философторго жазган 15000 каты
калган. Лейбництин негизги философиялык чыгармалары төмөнкүлөр: «Метафизика
жөнүндө ой жүгүртүү» (1685), «Адам акыл-эси жөнүндө жаңы тажрыйба» (1705),
«Теодицея» (1710), «Монадология» (1714).Лейбництин философиясында ошол ченде
европалык философияда иштелип чыккан дээрлик бүткүл философиялык идеялар
чагылтылган. Анын философиялык системасы — байыркы мезгилден өз заманына чейинки
философиянын — Платондун, Августиндин, Декарттын, Гоббстун, Спинозанын жана
башкалардын философиясынын негизги концепцияларын кайрадан иштеп чыгуу боюнча
көп жылдык эмгегинин натыйжасы. Лейбництин философиясында ага чейин жетишилген
рационалдуу ой-пикирлер синтезделген, ал европалык рационализмди аягына
жеткирген. Өткөндүн философиялык концепцияларына ал булардын бардыгы олуттуу
баалуулуктар болуп саналат, анткени «көпчүлүк мектептер өзүлөрүнүн
ырастоолорунун олуттуу бөлүгүндө туура пикирлерди айтышкан, бирок танган
нерселеринде жаңылышат» [Чыгарм. 1-т. 531-6.] деген тургудан мамиле жасаган.
Ошол эле убакта Лейбниц өзүнөн мурдагы философтордун концепцияларын абдан кунт
коюп изилдеп үйрөнүп, алардын көбү менен макул болгон эмес.

Ошентип, перцепцияга, кабылдоого бардык монадалар ээ, бирок иерархиянын эң
жогорку баскычынын монадалары гана өздүк аң-сезимге жетишкен индивидуалдуу
программага ээ. Өнүгүүнүн биринчи баскычынын монадалары жансыз жаратылыштын
телолорунан, экинчи баскычтыкы — биологиялык жаратылыштын телолорунан, үчүнчү
баскычтыкы аң-сезими жана өздүк аң-сезими бар адамдан өз көрүнүшүн табат.
Монадалар перцепция, элестетүү жөндөмдүүлүгүнө ээ деп эсептеп, Лейбниц бүткүл
жаратылыш жандуу деген пикирге келет. Монада ушинтип микроорганизмге окшош болуп
чыгат. Монадалар физикалык касиеттери жок руханий түзүлүш болгондуктан биз
аларды жөнөкөй сезим менен биле албайбыз, биз аны акыл-эс менен гана биле
алабыз. Лейбництин философиясында Жаңы заман доорунда биринчи жолу өнүгүүнүн
универсалдуулугу жөнүндөгү идея көтөрүлөт. Лейбництин пикирине ылайык, ар бир
монада — кыймылдын жана өнүгүүнүн булагы, анткени алар активдүү күчкө ээ.
Дүйнөнү бир бүтүн нерсе катарында түшүнүп, Лейбниц бүткүл дүйнөнүн динамикалык
мүнөзүн баса көрсөтүүгө умтулат. Максатка ылайык аракеттенген монадалар улам
көбүрөөк өркүндөгөн түзүлүштү карай такай өнүгө бере турган дүйнөнү түзөт.
Дүйнөнүн ушундай тынымсыз өркүндөшү өзүнүн акыркы чегине таанып-билүүгө
жөндөмдүү адам рухунда жетет. Монадалар ар түрдүү себептердин таасири астында
өнүгөт: телодо өзгөрүүлөрдү пайда кыла турган себептерди ал аракеттенип турган
себептер деп атайт, ички себептерди ал «максаттуу» жана «финалдык» себептер деп
айтат. Монадалардын өнүгүшү чексиз кичине чоңдуктарды — «кичи перцепцияларды»
жеңип чыгып отуруу аркылуу тынымсыз ишке ашып турат. Ошондуктан монаданын ар бир
белгилүү учуру келер чакты да, өткөн чакты да өзүндө камтып турат, башкача
айтканда өнүгүү — монаданын түпкү мазмунунун ырааттуулук менен кеңири
жайылышында турат.

Факт акыйкаты — бул сезимдик, эмпирикалык таанымдын натыйжасында келип пайда
боло турган акыйкаттар. Булардын айрым жеке, конкреттүү нерселер менен гана иши
болот, тажрыйбага негизденет жана логикалык корутундулардын жардамы менен
далилденбейт, ошондуктан карама-каршы акыйкаттардын болушун жокко чыгарбайт.
Мында бир кубулушту экинчи бир кубулуш менен байланыштырып турган себептик
байланыштар гана аракет кылат. Бул типтеги акыйкаттар үчүн жетиштүү негиз
мыйзамы аракет кылат, бул мыйзамдын жардамы менен биз бир фактынын экинчи
фактыга салыштырмалуу жашап тургандыгы жөнүндө жыйынтык чыгарабыз. Ал эми
метафизикалык (түбөлүктүү) акыйкаттар акыл-эстин жардамы менен ачылат, аларды
таануу үчүн тажрыйба аркылуу ырастоо талап кылынбайт. Алардын акыйкаттыгы
буларга карама-каршы келбей турган абалдын бар болуп жашап турушу менен эле
ырасталат. Акыл-эс акыйкаттарына, Лейбництин пикирине ылайык, математика менен
логиканын бардык негизги жоболору таандык. Лейбниц логиканы өнүктүрүү үчүн көп
иштерди иштейт, логиканы ал мүмкүн болуучу бардык дүйнөлөр жөнүндөгү илим
катарында түшүнгөн. Ал ыктымал (вероятность) түшүнүгүнө чоң маани берген.
«Комбинаторика искусствосу жөнүндө» деген эмгегинде азыркы замандагы
математикалык логиканын айрым бир жоболорун алдын ала айтып салган экен.
Лейбницке, атап айтканда, азыркы логикада кабыл алынган бирдейлик (тождество)
мыйзамынын аныктамасы таандык. Ал ошондой эле анализ жана синтез жөнүндөгү
окууну да өнүктүргөн..

Лейбниц «зарылдык» түшүнүгүн иштеп чыгууга чоң салым кошкон. Зарылдыкты ал
сөзсүз болууга тийиш болгон нерсе катарында түшүнөт. Эң биринчи зарылдык
катарында метафизикалык, абсолюттук, ошондой эле логикалык жана геометриялык
зарылдыктар чыгат. Зарылдык бирдейлик жана карама-каршылык мыйзамдарына
негизденет, ошондуктан окуялардын бир гана жолу болуп өтүү мүмкүндүгүнө жол
берет..



https://ky.wikipedia.org/wiki/%D0%9B%D0%B5%D0%B1%D0%B5%D0%B4%D0%B8%D0%BD%D0%BE%D0%B2%D0%BA%D0%B0,_%D0%90%D0%BB%D0%B0%D0%BC%D2%AF%D0%B4%D2%AF%D0%BD_%D1%80%D0%B0%D0%B9%D0%BE%D0%BD%D1%83

Лебединовка (орус. Лебединовка) — Кыргыз Республикасынын Чүй облусунун Аламүдүн
районундагы кыштак. Лебединовка айыл аймагына караштуу. Бишкек – Балыкчы
автомобиль жолунун боюнда, деңиз деңгээлинен 760 м бийиктикте жайгашкан. Бишкек
шаарына батышынан туташат. Кыштактын түндүгүнөн Чоң Чүй каналы өтөт. Кыштак
1891-ж. негизделген. Калкы 20 709 (2009); негизинен дыйкан чарбаларында
эмгектенет. Эки орто мектеп, китепкана, бала бакча, маданият үйү, клуб бар. Учук
оорулар диспансери, турмуш-тиричилик кызматынын бөлүмдөрү, Аламүдүн тери өндүрүш
бирикмеси, соода түйүндөрү, тамактануу жайлары иштейт. Улуу Ата Мекендик согушта
курман болгондорго эстелик тургузулган. Кыштакта Социалистик Эмгектин Баатырлары
А. Я. Семёнистова жана А. Т. Бочкарёва туулган.



https://ky.wikipedia.org/wiki/%D0%9B%D0%B0-%D0%9C%D0%B0%D0%BD%D1%88

Ла-Манш (фр. La Manche, сөзмө-сөз – салаа), Англис каналы – Европанын материктик
бөлүгү (Франция) менен Улуу Британия аралынын ортосундагы кысык. Па-де-Кале
кысыгы менен бирге Түндүк деңизди Атлантика океаны менен туташтырат. Узундугу
578 км, жазылыгы батышында 250 км, чыгышында 32 км. Фарватердеги тереңдиги 23,5
м, эң терең жери 172 м. Сайроондор (айрыкча чыгыш бөлүгүндө) көп. Суусу
суткасына эки жолу ташкындайт; ташкындын бийиктиги айрым бөлүгүндө 12,2 мге
(Сен-Мало булуңунда) жетет. Көбүнчө туман басып турат. Кысык аркылуу Түндүк жана
Балтика деңиздеринин жээктериндеги өлкөлөрдү Түндүк жана Түштүк Америка, ошондой
эле Африка, Азия, Австралия өлкөлөрү менен байланыштырган маанилүү жол өтөт.
Балык кармалат. Порттору: Портсмут, Саутгемптон, Плимут (Улуу Британия), Гавр,
Шербур (Франция). Ла-Манш кысыгынын түбү менен Францияны Улуу Британия менен
байланыштырган темир жол тоннели курулган (1994-ж. 6-майда ачылган); анын жалпы
узундугу 51 км, анын 39 кми кысыктын таманынын асты менен өтөт.



https://ky.wikipedia.org/wiki/%D0%9A%D3%A9%D1%82%D3%A9%D0%BD_%D1%87%D1%83%D1%87%D1%83%D0%BA

Көтөн чучук — тамак сиңирүү системасынын акыркы бөлүгү. Кичине жамбаш чарасынын
ичинде куймулчактын алдында жайгашкан. Көтөн чучук — тамак сиңирүү системасынын
акыркы бөлүгү. Кичине жамбаш чарасынын ичинде куймулчактын алдында жайгашкан.
Көтөн чучук куймулчак туштан башталып, арткы тешик аркылуу тышка ачылат,
узундугу 15—20 смге жетет.

Көтөн чучуктун узуну боюнча куймулчак жана чаткаяк иймектери жайгашкан, ошондой
эле чара бөлүгү жана арткы тешик бөлүгү болуп бөлүнөт. Көтөн чучуктун чара
бөлүгүнүн жазылыгы 7,7 смге жетип, ампула деп аталат. Ампуланын ички бетинде
туурасынан кеткен былжырлуу кабыкчанын үч бүктөмөсү бар. Ал эми арткы тешикке
жакын жерде былжыр чел узунунан кеткен бүктөмөлөрдү түзөт да, алардын арасы
чуңкурчалар менен ажырап турат. Былжыр челдин астында веналардын жакшы өөрчүгөн
торчосу бар. Ошол веналардын сезгенип, кеңейип кетиши геморрой деп аталат.

Көтөн чучуктун капталы узунунан кеткен сырт жана тегерете жайгашкан ички
булчуңдуу эки катмардан турат. Ички булчундуу катмардын арткы тешикке жакын жери
жооноюп ички кыскычты түзөт, ал адамдын сезимине баш ийбейт. Ал эми скелет
булчуңунан турган сырткы кыскыч адамдын сезимине баш ийип, анын эрки менен
керектүү учурда ачылып, кайра жабылып турат.

Кыргыз Совет Энциклопедиясынын Башкы редакциясы. «Ден соолук» Медициналык
энциклопедия. - Ф.:1991, ISBN 5-89750-008-8



https://ky.wikipedia.org/wiki/%D0%9A%D1%8B%D1%87%D0%BA%D1%8B%D0%BB%D1%82%D0%B5%D0%BA

Кычкылтек (лат. Oxygenium),– Д.И.Менделеев мезгилдик системасы VIА группа
элементи, к.н. 8, ат. м. 15,9994. Жаратылышта кычкылтек массалык сандары 16О,
17О жана 18О болгон 3 туруктуу изотобу кездешет. Эркин түрүндө эки модификацияда
О2 жана О3 (озон) болот. К. металл эместер ичинен эң активдүүсү (фтордон
кийинки). Электронго тектештиги 1,467эВ ; коваленттик радиусу 0,066 нм ; мол-сы
эки атомдон турат. XVII-к. К. Дреббель К. бөлүп алып, бул газдын дем алуу үчүн
өтө зарыл экендигин аныктаган. Таза түрүндөгү К. биринчи жолу (1772-ж.) К.Шееле
KNO 3, NаNO3, Mg(NO3)2, 1774-ж. Ж.Пристли HgO бөлүп алган. 1775-ж. А.Лавуазье
абанын курамын аныктап, ал К. менен азоттон турарын айткан жана к-талар курамына
киргендиктен oxygene – «к-та пайда кылуучу» деп атаган. К. эң кеңири таралган
элемент. Атм-да массасы б-ча 23,10 %, көлөмү б-ча 20,95 % чейин болот жана ал
азоттон кийинки экинчи орунду ээлейт. Гидросферада 85,82 %, литосферада 52,8 %
түзөт. Курамында К. бар 1400 ашуун минералдар белгилүү. Окистенүү, күйүү, чирүү
жана дем алуунун натыйжасында атм-да К. санынын азайышы, өсүмдүктөрдө жүрүүчү
фотосинтез кубулушунда бөлүнүп чыгуучу К. менен толукталат. К. жытсыз, даамсыз,
түссүз газ. Кайноо темп-расы 90,188К. Абадан бир аз оор. Нормалдуу шартта К. 1 л
массасы 1,43 г/см3 ; 0 оC 100 көлөм сууда 4,9 көлөм, ал эми 20оС 3,1 көлөм К.
эрийт. Сууда жашаган тирүү организмдер үчүн К. эригичтигинин мааниси өтө зор.
-182,9оС жана нормалдуу басымда К. көгүлтүр түстөгү, тыгызд. 1,14 г/см3 болгон
суюктук; - 218оС көк түстөгү катуу кристаллга айланат. К. гелий, неон жана
аргондон башка бардык элементтер менен хим. бирикмелер пайда кылат. Au, Pt, Xe,
Kr жана галогенди башка элементтер менен түздөн-түз аракетенет. Фтордон башка
жөнөкөй заттар менен болгон реакцияларында окистендиргич болуп саналат. Кээ бир
заттар, мис., азот оксиди кан гемоглобини К. менен бөлмө темп-расында биригишет.
К. катышуусундагы реакциялардын мүнөздүү өзгөчөлүктөрү-жылуулукту жана жарыкты
бөлүп чыгаруусу болуп саналат. Мындай процесс күйүү деп аталат. К. суутек менен
реакцияга кирип сууну пайда кылат. Реакция катализатор катышуусунда 80о-100оС
тез жүрөт. 500оC жогорку темп-рада К. аталган реакция жарылуу менен жүрөт.
щелочтуу металлды (литий башкасын) К. атм-сында күйгүзгөндө пероксиддер М2О2
жана супероксиддер МО2 пайда болот. К. мезгилдик системанын II группа
элементтери менен реакцияга кирет. Мис., Ba 20-25оС, Mg жана Be 500оС жогорку
темп-рада күйөт. Реакция натыйжасында оксиддер жана пероксиддер пайда болот. Zn,
Ca, Hg менен жогорку темп-рада гана аракеттенет. III группа элементтери
темп-ранын таасиринде гана аракеттенет да оксиддер пайда кылат. Ti, Zr, Hf К.
таасирине туруктуу. К. көмүртек менен реакцияга киргенде СО2 пайда болуп, көп
жылуулук бөлүнүп чыгат (394 кДж/моль). Алмаз, графит менен 700оС жогорку
темп-рада аракеттенет. Азот менен 1200оС жогорку темп-рада гана аракеттенип NO
пайда кылат. NO андан ары NO2 чейин окистенет. VI группа элементтери S, Se, Te
К. менен бир аз ысытканда эле аракеттенет. W жана Mo окистениши 400оС байкалат.
Лаб-яда К. оксиддер, пероксиддер, оксокислоталар туздарын (KNO3, KClO3, KMnO4)
термиялык ажыратуу менен алышат:



https://ky.wikipedia.org/wiki/%D0%9A%D1%8B%D1%80%D0%B3%D1%8B%D0%B7_%D1%81%D0%B0%D0%BD%D0%B6%D1%8B%D1%80%D0%B0%D1%81%D1%8B

Кыргыз санжырасы – кыргыз элинин түпкү тегин, келип чыгышын, таралышын баяндаган
тарых илиминин бир тармагы. Негизинен баштапкы формасында жети атасынын тегин
билип жүрүү үчүн оозеки түрүндө бир муундан экинчи муунга айтылып, сакталып
жүрүп отурган.

Кыргыз санжырасы өз башталышын мифтик Адам ата, Обо энеге байланыштырып, ирети
менен раса, эл жана кээ бир уруулардын таралышын камтыган. Адам атадан Ноо (Нух)
пайгамбар, андан Хам, Сам, Жапас (Яфас), Жапастын кийинки тукумунан Түрк,
кыргыздар анын уулдарынын бири (кээ бир санжырада 8-мууну) Өгүз (Огуз, Угуз,
Ууз) хандан тарайт деп эсептелинет. Анын андан кийинки тукумунун (көбүнчө 20, же
андан ашыгыраак) бири Долон бий болгон. Мындай санжыраларды өз эмгегинде
Абу-л-Гази Бахадур хан, Рашид ад-Дин, Хондемирлер да кенен пайдаланган. Орто
кылымдагы санжыраларда кыргыздардын башка элдер менен байланышы, белгилүү
адамдарды тарыхый окуялар аркылуу чагылдырып, аларды изилдеп, жазуу иштери
жүргүзүлө баштаган («Мажму ат-таварих», «Тарих-и Рашиди»). Кыргыздардын
20-кылымдан мурунку санжырасында алардын жашаган аймактар негизинен Борбордук
Тянь-Шань, Алтай экенин көрүүгө болот. Байыркы кыргыздарга тиешелүү Кыргыз
санжырасынын ичинен көрүнүктүү орунду Балыкооздун санжырасы ээлейт. Анын негизги
басымы тарыхый окуяларга жасалып, кыргыздардын коңурат, казак, кыпчак, курама,
маңгыт, тайчык, жедигер, ногой, кытай, катаган, калча сыяктуу уруулар менен
бирге 12 ата өгүз болуп, урааны да «Өгүз» болгон жана Алтайга сүрүлөрдөн мурун
Талас, Фергана, Сыр-Дарыянын бойлорун жердеп турган. Анда: «Ай ааламды алган
Аланча кан болгондо, 40 сан Крым болгону, кой үстүнө боз торгой жумурткалаганда,
аты чуулу Атылакан атын чыгарам дегенде», кыргыздар Жийделүү-Байсынды жайлап,
Оторду хан көтөрүп, огуз элин куткарып, Отор шаарын салганы тууралуу айтылган.
Дүйнөлүк маанидеги эң чоң «Манас» эпосу да санжыранын негизинде баяндалган.
Кийинки орус тилдүү тарыхчылардын (мисалы, В. Бартольд, Ч. Валиханов ж. б.)
таасирине байланыштуу сабаты ачылган санжырачыларда Түштүк Сибирь (Енисей)
жөнүндө түшүнүк кире баштаган (мисалы, Тоголок Молдо, Талип Молдо, Мухамедалы
Кыпчаков ж. б.). Ал эми Бала Айылчы, Үмөт молдо, ж. б. санжыраларында уруулардын
таралышынан башка, кыргыздардын кытай, казак, калмактар менен болгон мамилеси
баяндалат. Калмак жапырыгы, кыргыздардын Ысар, Көлөпкө кириши, Үчүкө-Түлкү, хан
Кудаян тууралуу манасчылар Сагымбай Орозбаков, Шапак Ырысмендеев, изилдөөчүлөр Ы
Абдырахманов, О. Сыдыков ж. б. айтып, жазып калышкан. Жуңгар хандыгы жоюлуп,
кыргыздардын биригиши, алардын азыркы жерине отурукташып калышы ата-бала А.
Акылбеков, Т. Алымбековдордун санжырасында так мааниде, кеңири берилген.
Санжыраны илимий багытта кароого аракет кылгандардын бири Үсөйүн ажы болуп
эсептелет. Анда кытайлык кыргыздардын санжырасы аркылуу байыркы кыргыз
урууларынын тарашы, алардын башка элдер менен байланышы каралган. Совет доорунда
Кыргыз санжырасын жыйноодо бир катар иш жүрүп, тарыхчылар (С. Абрамзон, Я.
Винников ж. б. ), ышкыбоздор (Ы. Абдырахманов, Н. Бөөмбаев, М. Байгаринов ж. б.)
тартипке салып, жыйнакташкан. Аны илимий негизге салыштыруу 20-к-дын
90-жылдарынан башталып, Кыргыз санжырасына арналган бир нече эмгек жарык көргөн.
Учурда чогулган Кыргыз санжырасындагы генеологиялык уламыштарды башка жазма
маалыматтарга салыштырууда кыргыздардын түпкү тегинин жарымынан көбү жашап өткөн
адамдар болгону ырасталат жана ал уруулардын аталышынын дээрлик көбү атасынын
атынан калып, өз учурунда алар да улам майда уруктарга тарап келген. Азыркы
кыргыз элинин пайда болушу Долон бий жана анын уулдары Ак уул (Агул), Куу уул
(Куул) менен байланышкан. Ошондуктан кыргыздар оң канат (Ак уул, оң), сол
канатка (Куу уул, сол) жана ичкилик деп аталган өзүнчө чоң топторго бөлүнгөн.
Оңго адигине, тагай жана муңгуш кирип, өз учурунда адигине жору, бөрү, баргы,
кара багыш, сарттар; тагай сарыбагыш, бугу, солто, тынымсейит, саяк, чекир саяк,
жедигер, черик, азык, багыш, моңолдор, баарын сыяктуу уруулардан турат. Муңгуш
жагалмай жана кош тамга деген эки топко, алар да кезегинде бир нече майда урукка
тарайт. Солго кушчу, саруу, мундуз, жетиген, кытай, басыз, төбөй, чоң багыш;
ичкилик найман, тейит, кесек, жоо кесек, каңды, бостон, нойгут, дөөлөс, ават,
кээ бир учурда кыдырша урууларынан турат. Булардан тышкары өз алдынча (мис.,
коңурат) жана кыргыздар менен тектеш эмес уруулар (калмак, сарт-калмак, чала
казак ж. б.) да аталат. Кыргыз санжырасындагы кыргыздардын уруулук тобу же
алардын урууларга ажыроо, генеологиялык ата-бабасынын аталышынын бир нече
варианты бар экенине карабастан, анын жалпы түзүлүшү бирдиктүү, текши берилгенин
жана көптөгөн географиялык аталыштардын дал келүүсүн көрүүгө болот. Өзгөчө
кыргыздын өткөн тарыхын изилдөөдө санжыранын мааниси чоң. Бирок Кыргыз санжырасы
бизге толук түрүндө так жетти деп кесе айтууга болбойт, көбүнчө айтуучу,
жазуучулар тигил – бул социалдык, же диний көз караштарына жараша ар кайсы
мезгилде өзгөрүүлөргө дуушар болуп, хронологиялык жылдарды эсептөөдөн да
жаңылыштык көп кеткен. Өзгөчө Октябрь революциясынан кийин андагы маалыматтарга
маани берилбей, оозеки фольклордун бир бөлүгү катары каралып калган.



https://ky.wikipedia.org/wiki/%D0%9A%D1%8B%D1%80%D0%B3%D1%8B%D0%B7_%D0%BC%D1%83%D0%B7%D1%8B%D0%BA%D0%B0%D1%81%D1%8B

Кыргыз музыкасы ноталарда жазылбаганы менен байыртан муундан муунга, оозеки
формада өтүп келген. Кыргыз музыкасында кыргыз элинин кубанычы, кайгы-муңу,
сүйүүсү, эрдиги, азаттыкка умтулуусу камтылган. Бүгүнкү муунга чейин өзөктүү
калыбын жоготпой келген кыргыз музыкасындагы негизги вокалдык музыка
(«Шырылдаң», «Кыз оюну», «Жарамазан» жана башкалары) жалгыз үн менен ойнолгон.
Музыкалык окуу – угуу аркылуу жана көрпп отуруп үйрөнүү болгон. Кыргыз музыкасы
түрк элдеринин маданияты, Орто Азиядагы коңшулаш элдердин музыкасы менен да
тыгыз байланышта болуп келген. Байыркы элдердин жашоо шартына, эмгегине жараша
музыкалары чыккан. Ошондону улам эмгек ырлары пайда болуп, элдерди эмгекке үндөп
турган. Байыркы элдердин түшүнүгүндө обондор сырткы дүйнөгө катуу таасир этет
деп кабыл алынган. Ошонун негизинде шаманчылар, бакшылар, дербиштер чыккан.

Кыргыздардын маданиятындагы музыкасы тууралуу 9-10-кылымдардыга кытай жазма
булактарында жана башка авторлордун эмгегинде жазылган. Мисалы Тан династиясынын
булактарында эле кыргыздарда чоор менен шыңгыратма деген музыкалык аспаптар бар
экендиги эскерилет. Ал эми XI кылымда жашаган перс окумуштуусу Гардизи да
кыргыздардын музыкалык маданияты тууралуу кызыктуу маалымат берип кеткен. Ал
кыргыз обончуларынын жылда бир жолу чоң жыйын өткөрүп, шапар тээп, бий
бийлегендигин баса белгилейт. Андан мурда, X кылымда жашап өткөн Абу Дулаф,
Кыргыздар дастандарды ыр түрүндө айтып, ал эми лирикасы обон формасында айтылат
деп эскерет. Обондуу поэтикасынын өнккөндүгү «Манас» айтуучулук өнөрүндө да
көрүнөт. «Манас» жана башка дастандарда, тарыхый-этнографиялык эмгектерде
керней, сурнай, жезнай, чымылдак, чыңыроон, сыбызгы (созолонткон аспаптар);
сокку аспаптары; добул, добулбас, нагыра, дап, чилдирман, жекесан (барабандар)
аскердик жүрүштөрдө, конокторду тоскондо жана аш тойлордо ойнолгону айтылат. М.
Кашгаринин «Түрк элдеринин сөздүгүндө» да кобуз, чан, буг, икома, боргун,
субучу, урма, куюрук, томурк, товел (добулбас), туч деген музыкалык аспаптар
жазылган. Ошондой эле Жусуп Баласагындын «Кут берчү билим» деген эмгегинде кобуз
деген музыкалык аспап тууралуу сөз кездешет. Азыркы кыргыз тилинде да комуз, кыл
кыяк, чоор, сурнай, керней, добулбас, чопо чоор, жекесан, жылаажын, шылдырак,
коңгуроо, асатаяк, доол, чымылдак, зуулдак деген музыкалык аспаптардын аттары
сакталган. Булардын ичинен эң байыркысы болгон комуз «Китаби Деде Коркут» (8—9
кк) деген эмгекте кобуз деп эскерилген. Ал эми ооз комуз менен жыгач ооз комуз
археологиялык табылгаларда 12-кылымдын экинчи жарымында болгондугун ырастаган.

Өткөн кылымга чейин кыргыз музыкасынын тарыхында эч бир обон жазылып нотага
түшүрүлгөн эмес, ал эми Октобүр төңкөрүшүнүн алдында жана андан кийин жазыла
баштаган. 1889-жылкы «Этнографические обозрения» деген журналда Г.А. Пфеннигдин
кыргыз жана өзбек музыкасы тууралуу жазганы бар. 1970—80-жылдары немец
А.Ф.Эйхгорн Ташкенке келип иштеп, аны менен катар өзбек, кыргыз, казак жана
башка Орто Азиянын музыкалык аспаптарын чогултуу менен бирге бир катар обондорун
жазган. Чогулган музыкалык аспаптар Москва жана Вена шаарларындагы Бүткүл
дүйнөлүк көргөзмөдө коюлган. Ал өз эмгегинде ошол доордогу «Бүркүт салуу» өңдүү
кыргыз ырларын эскерет. 1880-жылы француз окумуштуулары Г.Каню, Г.Бон Орто
Азияны, анын ичинде кыргыз жерин саякатташат. Парижде чыгуучу “Ревюд этнографии»
деген журналдын 3 томунда (1884-жылы) «Музыка кыргызов и сартов Средней Азии»
деген макаласы жарыяланган. Ал макалада авторлор кыргыз ырлары менен обондоруна
жогору баа бергендиги жазылган.

Кыргыз ырчылык өнөрүндө ырчы-аткаруучу, обончулардын орду да абдан чоң. Булардын
эң көзгө басарлары Боогачы, Токтогул Сатылганов, Сыртбай, Сартбай Белекбаев,
Эсенаалы Кушчуев, Исакан Табалдиев, Шаршен Термечиков, Атай Огомбаев, Муса
Баетов, Калмурат Нурдавлетов болуп эсептелет. 50-60-жылдары элдик музыкага
К.Жакшылыков, Т.Турдалиев, ААйталиев, Ж.Чоробаев, С.Мамбетбаев, О.Асановдор
келген. Алардын артынан жаңы муун: Р.Абдыкадыров, К.Тагаев, А.Атабаев,
У.Сыдыков, Б.Жандаров, М.Алмакунов, М.Рыскулбеков, Ж.Алыбаев, К. Досмамбетова
аттуу аткаруучу, ыр жазуучулар кыргыздын элдик музыкасына жаңы дем берген.
Ошондой эле Т.Казаков, А.Керимбаев, М.Акматов, Т.Эшпаев, С.Жумалиев, К.Эралиева,
А.Бодошев, кийин— М.Аманбаев, И.Жунусов, К.Коробаев, К.Букалаев жана башкалар
өздөрүнүн кайталынгыс чыгармачылыгы менен, эски муундун өнөрүн уланткан жана
маданиятка баалангыс салымын кошушкан. Элдик ырлардын элге сиңирилишине чоң
ролун ойногон аткаруучулар М.Өмүрканова, А.Жумабаев, Б.Какишева, Ш.Мукашева,
Ж.Исакова, Ж.Чабалдаев, кийинки аткаруучулар мууну — С.Суранчиева, З.Шакеева,
Г.Момушева, Г.Мамашева, Н.Табалдиева, С.Сыдыкова, Р.Аманова, М.Аликеев. Улуу
муундун ырчы-аткаруучудары сөздөрүн жана обонун өздөрү жазышкан. Ортоңку
обончулар мууну, ырларга обонун гана жазышкан, ал кийинчерээк салтка айланып
калган.

1936-жылы 7-октябрда Т. Сатылганов атындагы мамлекеттик филармония ачылган.
Баштапкы группа 41 адамдан турган: элдик ырчылар, обончулар, манасчылар,
мыскылчылар, элдик аспап оркестри, кыргыз мамлекеттик хору, комузчулар ансамбли
ж.б. 1938-жылы ага Т. Сатылганов аты ыйгарылган. Жыл сайын Филармония өнөрлүү
бүтүрүчүүлөрдү чыгарат. Чыгармачыл коллектив республиканын алыскы аймактарына,
КМШ жана алыскы өлкөлөргө гастролго чыгышат. Оркестрдин биринчи аткаруучуларынан
болуп Муратаалы Курөңкеев, Карамолдо Орозов, Молдобасан Мусулманкулов, Атай
Огомбаев, Калык Акыев, Муса Баетов, Шаршен Термечиков, Адамкалый Байбатыров,
Чалагыз Иманкулов, Шекербек Шеркулов, Ыбырай Туманов, Сайид Бекмуратов,
Бсйшенаалы Кулболдиев ж.б. Алар чыгармаларды нотасыз аткарган. Оркестрди
уюштурган жана анын биринчи чыгармачыл жетекчиси, негизги дирижер П.Ф.Шубин
(1936-49) аркылуу элдик ырларга жаңы оркестрдик аранжировка жана жаңы жаңыруу
берген. Оркестрге Сыртбайдын ырлары жана обондору түшүрүлгөн: «Куңөтай»,
Эсенаалы «Ой тобо», Атай «Эсимде», Абдылас «Кызыл атчандар», «Гул турмуш»;
Муратаалы «Ботой»; Ыбырай «Жаш тилек», Токтогул «Алайдын миң кыялы»,
«Токтогулдун кербези»,«Карылардын муңдуу куу» ж.б.

Кыргыз таланттары 1921-жылдан баштап эле музыкалык билим ала башташкан. 40 жаш
студен жыл сайын Москвалык Театралдык Жогорку окуу жайында окуп келип жатышса,
1967-жылы Кыргызстанда биринчи жолу Б.Бейшеналиева атындагы Исскуство Институту
түптөлгөн. Андан кийин атайын 1993-жылы музыкалык жай ачылып, 1998-жылы
“улуттук” консерватория деген статус берилген. Азыркы учурда Кыргызстанда
көптөгөн таланттуу эстрада ырчылары бар. Омар, Арсен, Мирбек Атабеков, Гүлнур
Сатылганова (Сатылганова, Гулнур) ж.б.с.у. таланттуулар намысыбызды коргоп
келет.



https://ky.wikipedia.org/wiki/%D0%9A%D1%8B%D1%80%D0%B3%D1%8B%D0%B7_%D0%A0%D0%B5%D1%81%D0%BF%D1%83%D0%B1%D0%BB%D0%B8%D0%BA%D0%B0%D1%81%D1%8B%D0%BD%D1%8B%D0%BD_%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B8

Кыргыз Республикасынын президенти - Президент мамлекет башчысы болуп саналат.
Президент элдин жана мамлекеттик бийликтин биримдигин көрсөтүп турат. Президент
Кыргыз Республикасынын жарандары тарабынан 6 жылга шайланат. Бир эле адам эки
жолу Президент болуп шайлана албайт. Кыргыз Республикасынын президенти болуп 35
жаштан төмөн эмес жана 70 жаштан жогору эмес, мамлекеттик тилди билген жана
республикада жалпысынан 15 жылдан кем эмес жашаган Кыргыз Республикасынын жараны
шайлана алат.

Кыргыз Республикасынын Президентинин штандарты Кыргыз Республикасындагы
Президенттик бийликтин айырма белгиси жана символу болуп саналат. Кыргыз
Республикасынын Президентинин штандарты Кыргыз Республикасынын Президенти
кызматка киришкенде тапшырылат. Кыргыз Республикасынын Президентинин
штандартынын түп нускасынын турган жери Кыргыз Республикасынын борбор шаары -
Бишкек шаарында Кыргыз Республикасынын Президентинин резиденциясындагы кызматтык
кабинет болуп саналат. Кыргыз Республикасынын Президентинин штандартынын
дубликаты республиканын борбор шаарындагы Кыргыз Республикасынын Президентинин
резиденциясынын үстүнө, Кыргыз Республикасынын Президенти аларда болгон убакта
башка резиденциялардын үстүнө, Кыргыз Республикасынын Президентинин транспорт
каражаттарына Кыргыз Республикасынын Мамлекеттик желеги менен катар орнотулат;
Мамлекет башчысынын катышуусу менен болгон салтанаттуу жана башка аземдерде
Кыргыз Республикасынын Мамлекеттик желеги менен катар орнотулушу мүмкүн.

Кыргыз Республикасынын Президентинин штандарты (желеги) кеңдиги 50 мм алтын
тасма жана алтын чачыктар менен жээктелген кызыл түстөгү (Кыргыз Республикасынын
Мамлекеттик желегинин түсүндөгү) кездеме болуп саналат. Кездеменин кеңдиги анын
узундугунун бештен үчүн түзөт. Геометриялык борборунда алтын тегерек орун алып,
анын диаметри желектин кеңдигинин бештен үчүн түзөт. Алтын тегеректин борборунда
Кыргыз Республикасынын Мамлекеттик гербинин стилдештирилген сүрөттөлүшү
жайгаштырылат: алтын түстөгү айлананын борборунда жайгаштырылган канаттары
жайылган ак шумкар жана арткы планда жайгаштырылган көл, Ала-Тоонун кыркалары
жана алтын сымал түстөгү шоолалары бар чыгып келе жаткан күн. Айлананы тегерете
алтын менен: "Кыргыз Республикасынын Президенти" деген жазуу жайгаштырылат.
Жазуунун тамгаларынын өлчөмү алтын тегеректин диаметринин жетиден бирин түзөт.
Штандарттын сабына мамлекеттик тилде Кыргыз Республикасынын Президентинин
фамилиясы, ысымы жана атасынын аты менен анын шайлануу мөөнөтүн көрсөткөн дата
чегип түшүрүлгөн күмүш тээк бекитилет. Штандарттын сабы найзанын учу түрүндөгү
алтын түпөк менен бүтөт.

Кыргыз Республикасынын Президентинин белгиси Кыргыз Республикасындагы
Президенттик бийликтин айырма белгиси жана символу болуп саналат. Кыргыз
Республикасынын Президентинин белгиси Кыргыз Республикасынын Президенти кызматка
киришкенде тапшырылат. Кыргыз Республикасынын Президентинин белгисинин турган
жери Кыргыз Республикасынын борбор шаары - Бишкек шаарындагы Кыргыз
Республикасынын Президентинин резиденциясындагы кызматтык кабинет болуп саналат.



https://ky.wikipedia.org/wiki/%D0%9A%D1%8B%D0%BF%D1%87%D0%B0%D0%BA%D1%82%D0%B0%D1%80

Кыпчактар – орто кылымдардагы Борбордук Азиядан тараган түрк элдердин бири. Алар
орто кылымдардагы күч-кубаттуу уруулук бирдик. Кыпчактар жөнүндөгү алгачкы
маалыматтар кытай жылбаяндамаларынан кездешет. Анда (биздин заманга чейин
201-жылы) хунндар багындырган жана алардын мамлекетинин курамына кирген «кюсше»
аттуу (кытай транскрипциясында) журт катары баяндалат. Айрым булактарда
«кюс-ше», «кин-ча», «хи-би-са» аталыштар менен да кезигет. Кыпчактар енисейлик
кыргыздардын батыш тарабында (Иртыш) турушкан. Уйгур каганы Моюн Чурдун
эстелигинде (751-жылы) кагандын түрк-кыпчактар мамлекетинде 50 жыл такта
олтургандыгы баяндалат. Махмуд Кашгари Кыпчактарды кыргыз, огуз, тухси, ягма,
чигил жана чаруктардай эле таза түрк тилинде сүйлөгөнүн белгилейт. Кыпчактар
мусулман жазма булактарында «кыфчак», «кыбчак», орус жыл баяндарында «половец»,
«половцы», батыш жазма булактарында «куман», «коман» формаларында эскерилет.
Түрк тилдеринин генеалогиялык классификациясында батыш хунн тобундагы кыпчак
бутагынын болушу орто кылымдагы бул элдин кийинки казак, кыргыз, түркмөн, уйгур,
каракалпак, татар, башкыр, кумук, карача, балкар, көчмөн өзбектер, коңурат,
катаган, лакай жана башка элдердин калыптанышына чоң таасир тийгизгенин
белгилейт. Болжолу, 7-кылымдын аягынан Кыпчактар Саян-Алтай тоолоруна жакын
жерлерди мекендешкен же коңшу аймактардан журт которушкан.
Г.Е.Грумм-Гржимайлонун кыпчак уруулары алтай динлиндеринин батыш канатын
түзүшкөн, биздин заманга чейин 3-кылымда хунндар тарабынан баш ийдирилген деген
көз карашын М.И.Артамонов колдоп чыккан. Бул аймак Иртыш дарыясынын жогорку жана
ортоңку агымдарына чейин жеткен. Чыгыш мусулман булактарында Кыпчактар Ибн
Хордадбек тарабынан алгач ирет 11-кылымда эскерилет. Бул уруулук бирикме
8–9-кылымда кимактар менен этносаясий карым- катнашта болуп турушкан.
10–11-кылымдарда Кыпчактар эки багытка – түштүккө (Мавераннахр), батышка – Волга
боюна журт которушкан. Кыпчак урууларынын күч алып батышты көздөй журт которуусу
печенегдерди түштүк орус талааларына көчүп кетүүгө аргасыз кылган.
11–13-кылымдарда Кыпчактар борборлошкон мамлекет түзүшпөгөнү менен Иртыштан
Дунайга чейинки эбегейсиз зор аймакка үстөмдүк кылышкан, ал жерлер «Дешт
и-Кыпчак» – «Кыпчак талаасы» деген ат менен белгилүү. Моңгол жапырыгынын тушунда
кыпчак урууларынын бир бөлүгү басып алуучуларга баш ийип беришсе, айрымдары
Паннонияга ](азыркы Венгрия), Балкан жарым аралына көчүп өтүшкөн. Батый хан
негиздеген Алтын Ордонун негизги бөлүгүн кыпчак уруулары түзүшкөн жана анын
батышка карай жортуулуна кыпчактар өтө жигердүүлүк менен катышкан. Шаман динин
тутушкан Кыпчактардын, алар ээлеген аймактын этностук абалы бир кылка болгон
эмес жана бул ири уруулук бирикме өз курамына кимак, кыргыз, печенег, булгар,
хазар, берендей, истяк жана башка угрофин этнокомпоненттерин сиңиришкен. Азыркы
казак, каракалпак, башкыр, лакай, кыргыз, түркмөн, алтай, ногой, крым татарлары
жана башка түрк тилдүү элдердин курамындагы кыпчак уруулары эң ири
этнокомпоненттер болуп эсептелет. Кыргыз тилинин калыптанып өнүгүшүндө кыпчак
тили чоң таасирин тийгизген. Кыргыз тили түрк тилдеринин генеалогиялык
классификациясында чыгыш хунн тобундагы кыргыз-кыпчак бутагына кирет. Кыргыздын
кыпчак уруусунун курамындагы урук аталыштары, эн тамгалары менен казак-кыпчак,
каракалпак-кыпчак, ногой-кыпчак, башкыр-кыпчактардын курамдарындагы этнонимдер,
эн тамга белгилеринин ортосунда этногенетикалык жалпылыктар бар.

Кыпчак — этноним. «Манас» эпосунда К-тар кыргыз эли менен тектеш (Кыргыз, кыпчак
уругум, кыз үчүн балам кетем деп; Сагымбай Орозбаков, 2. 153) уруу катары
айтылат. К. биринчи жолу 8-кылымда уйгур башкаруучусу Моюн-Чурга арналган
эстеликте кездешет. Ал доордо К. Саян-Алтай тоолорунда жашашкан. 11 — 13-кылымда
болсо Алтайдан Кырым жана Дунайга чейинки аралыкта көчүп жүрүшкөн. Махмуд
Кашгаринин «Сөздүгү» боюнча К-тын бөлүгү Талас өрөөнүндө жана Кашкар шаарынын
жанында да жашашкан. Ферганалык автор Сейф ад-Дин Аксыкентинин «Мажму
ат-таварихи» (16-к.) боюнча Таластагы Каркара өрөөнүн К-тар ээлешкен. Манастын
атасы жана чоң атасы да ушул аймакты башкарган. Манас баатыр Каркарада төрөлгөн,
анын чоролору да каркаралык болушкан. Кыргыздар менен К-тар чектеш, аралаш
жашагандыгын далилдейт. Ошол себептен Манас баатырдын теги айрым убактарда
кыргыздардын К. уруусунан чыккан болуп көрсөтүлүп калышы ыктымал. К. бир топ
түрк элдеринин анын ичинде кыргыздардын курамына кошулган. Эпостун бүгүнкү
күндөгү варианттарында бир катар белгилүү каармандар (Мисалы, Төштүк, Үрбү жана
башкалар) К. уруусунан деп берилет.

“Мамлекеттик тил жана энциклопедия борбору” “И.Арабаев атындагы Кыргыз
мамлекеттик Педагогикалык университети” “Башкы ред. Ү.А.Асанов, жооптуу ред.
А.А. Асанканов”. “Ред кеңеш: Ө.Ж.Осмонов (төрага) Т.Н Өмүрбеков”

Кыпчактар – Борбордук Азиядагы байыркы түрк урууларынын бири. Кээ бир
синологдордун (мисалы, Ф. Хирт, П. Будберг) көз карашы боюнча Кыпчактар тууралуу
алгачкы маалыматтар кытай хроникаларында «сйе» жана «яньто», Тонйукукта «сир»
түрүндө кездешет. Кийин сйелер яньтолорду багындырып сйеяньто (Сыр-Тардуш)
уруусун түзгөнү жана алар уйгур, байегу, тунло, пугу сыяктуу эле хунндардын
тйелэ (телес, теле) уруусунун бир бутагы экени айтылат. Махмуд Кашгари кыргыз,
огуз, тухси, чигил, ягма ж. б. менен бирге Кыпчактар да таза түрк тилинде
сүйлөгөнүн белгилесе, мусулман жазма даректеринде «кыфчак», «кыбчак», орус жыл
баяндарында «половцы», батышта «куман», «коман» түрүндө берилген. Бирок кээ бир
окумуштуулардын (мисалы, Султанов Т. И., Кляшторный С. Г.) ою боюнча байыркы
кытай хроникаларында кездешкен «кюеше» («цзюше») этноними фонетикалык жактан
Кыпчактарга эч кандай тиешеси жок. Жазма маалыматтарда алгачкы жолу уйгурлардын
каганы Моюн Чурдун эстелигинде эскерилип (751-ж.), уйгурлар 50 жыл аларга көз
каранды болгону айтылат. Кытай хроникалары боюнча жужаңдардын империясы
кулагандан кийин (552) сеяньтолор Түрк, анан Батыш Түрк кагандыгына карап, башка
түрк уруулары менен Чыгыш Тянь-Шандан баштап, Түштүк-Батыш Алтай аймагын
ээлешкен. Түрк каганатынын кыйрашы менен (630) саясий аренага сеяньто жана
уйгурлар чыгып, көп өтпөй эле кээ бир түрк урууларына (тогуз-огуз) бириккен
сеяньтолор Ильтэр тукуму башында турган өз алдынча мамлекет түзүүгө жетишкен.
Кыпчактардын күчөп баратышы Тан империясын кооптондуруп тургандыктан, алар
630–640-жылдары уйгур жана огуз уруулары менен союз түзүп, сеяньтолорду катуу
кырышкан. 735-жылдан баштап сир этноними жоголуп, 8-кылымдагы руника тексттери
менен араб маалыматтарында (Ибн Хордадбек, Гардизи, Ибн ал-Асир) Кыпчактар
(кыбчак, хифджак ж. б.) түрк урууларынын бири экени жана алар кара, ак, сарылар
болуп бөлүнгөнү тууралуу айтылат. Бул уруу бирикмеси 8–9-кылымдарда кимактар
менен этносаясий карым-катнашта болуп, 10–11-кылымдарда эки багытка – түштүктө
Мавераннахр, батышта Волга боюна тараган. Бул мезгилде Кыпчактардын кайрадан күч
алышы менен печенегдер Дон, Дунай дарыясынын жээктерин карай чегинет. Махмуд
Кашгаринин эмгегинде 9-кылымда Кыпчактар имак, карабөрүк, субар, каңлы, токсаба,
бөрүлүү сыяктуу уруулардан турган. Кээ бир араб, фарси даректери боюнча
12–13-кылымдарда Иртыштан Дунайга чейинки эбегейсиз зор аймакка үстөмдүк
кылышкандыктан, ал жерлер Дешт и-Кыпчак (Кыпчак талаасы) деп аталып калган.
13-кылымда моңголдордун чабуулуна байланыштуу Кыпчактардын бир бөлүгү аларга баш
ийип калышса, айрымдары Балкан жарым аралын көздөй жылып кеткен. Батый хан
негиздеген Алтын Ордонун негизги бөлүгүн Кыпчактар түзүп, ал ыдырагандан кийин
ар кайсы улустун курамында калышкан. Негизинен Кыпчактар ээлеген аймактын
этностук абалы бир кылка болгон эмес, ошондуктан алар кимак, кыргыз, печенег,
булгар, хазар, берендей, истяк ж.б. угро-фин этнокомпоненттерине сиңип турушкан.
Мисалы, азыркы каракалпак, башкыр, лакай, кыргыз, түркмөн, алтай, ногой жана
крым татарлары сыяктуу түрк тилдүү элдердин курамында кыпчак уруулары көп
кездешет. Казак эли болсо өздөрүнүн этногенезин Кыпчактар аркылуу түзүлгөн деп
эсептешет. Кыргыздардын ичиндеги Кыпчактар санжырада бир нече уруктардан
куралат. Ичкилик (Булгачы) курамына кирип, көпчүлүк окумуштуулардын пикири
боюнча байыркы Кыпчак уруулары мненн түз байланышы бар этностук компонент болуп
саналат. Санжыра маалыматтарында Кыпчактар тогуз уруу: таз, торайгыр,
кожомшүкүр, жартыбаш, шерден, кармыш, жаманак, омонок, алтыке болуп таралат.
Көпчүлүк бөлүгү Түштүк Кыргызстанда (Фергана өрөөнү) туруп, кыргыздар менен
жашагандар жалпы жонунан «кыргыз кыпчак» («тору кыпчак»), өзбектерге жакындар
«сарт кыпчак» («сары кыпчак»), казактар менен аралаш тургандар «казак кыпчак»
(«кара кыпчак») деп аталып калган деп айтылат. Бирок илимий көз караштар боюнча
аларды өзбек, каракалпак ж. б. курамындагы Кыпчактар менен салыштырууга болбойт,
алардын түзүлүшү башкача экени байкалып, ал эми казактардын ичиндеги Кыпчактарда
да торайгыр тобу кездешет. Ошондуктан алардын теги алтайлык уруулар менен
байланышта болгон деп кароого болот. Негизинен Түндүк Кыргызстандын Чүй
(Аламүдүн, Кант, Чүй, Кемин ж. б. районндор), Нарын (Нарын, Ак-Талаа, Ат-башы,
Кочкор ж. б.), Ысык-Көл (Тоң, Түп) өрөөндөрүнүн кээ бир айылдарында уруу-уруу
болуп чогуу турушат. Негизинен бул аймактарда жашаган Кыпчактар өздөрүнүн түпкү
тегин Түштүк Кырггызстандан чыккан деп эсептейт жана кыргыз эпосторунун башкы
каармандары Эр Төштүк, Курманбек, Жаныш, Байыш, Эр Үрбү, Шырдакбек сыяктуу
баатырлардын уруусу Кыпчак экени айтылат. Ал эми Мажму ат-Таварихте 92 боолуу
өзбектин (илатийа) бири катары эскерилип, башка бир оозеки санжыраларда да
Абубакир Садык деген адамдан 92 уул болуп, анын чоң атасы Кыпчак болгон. Түрк
тилдеринин классификациясы боюнча батыш хунн тобундагы кыпчак бутагы орто
кылымдан баштап кийинки кыргыз, казак, түркмөн, уйгур, каракалпак, татар,
башкыр, кумык, карачай, балкар, көчмөн өзбек, коңурат, катаган, лакай ж. б.
элдердин калыптанышына чоң таасир тийгизгени белгиленет. Кыргыз тилинин
өнүгүшүнө да кыпчак тилинин таасир тийген. Ал эми ар кайсы элдин курамына кирген
(мисалы, каракалпак-кыпчак, казак-кыпчак, ногой-кыпчак, башкыр-кыпчак ж. б.),
кыпчак уруу аталыштарындагы эн тамга, этноним, тамга белгилеринин ортосунда
этногенетикалык жалпылыктар бар.



https://ky.wikipedia.org/wiki/%D0%9A%D0%BE%D0%BC%D0%BE%D1%80_%D0%90%D1%80%D0%B0%D0%BB%D0%B4%D0%B0%D1%80%D1%8B

Комор аралдары , Комор Аралдар Союзу – Инди океанындагы мамлекет. Мозамбик
кысыгынын түндүгүндө, Африканын чыгыш жээгине жакын жайгашкан. Аянты 1862 км2.
Калкы 627,0 миң (2008). Административдик-аймактык жактан 3 аралга [Нгазижа
(Гранд-Комор), Нжуани (Анжуан), Мвали (Мохели)] бөлүнөт. Борбору – Морони шаары
(Нгазижа аралында). Акча бирдиги – комор франкы. Комор аралдары – Бириккен
Улуттар Уюмунун (1975-жылдан), Эл аралы Валюта Фонду (1976), Эл аралык
реконструкция жана өнүгүү банкынын (1976), Араб өлкөлөрү лигасынын (1993) жана
Африка Союзунун (1975; 2002-ж. чейин ОАЕ) мүчөсү. Комор аралдары – союздук
мамлекет. Башкаруу формасы – президенттик республика. Мамлекет башчысы жана
аткаруу бийлигин президент аткарат (Комор Аралдар Союзуна караган аралдардын
биринен ротациялык негизде 4 жылга шайланат). Мыйзам чыгаруучу жогорку органы –
бир палаталуу парламент (33 депутаттан турат). Көп партиялуу. Башкы партиялары –
Автономия аралдар партиясы, Комордун кайра жаралышы үчүн конвенция партиясы.
Калкынын негизин анталоатра (95%; жергиликтүү африкалыктар менен арабдардын,
малагасилер менен европалыктардын никелешүүсүнөн пайда болгон) түзөт; ошондой
эле арабдар, индейлер, кытайлар, француздар да жашайт. Расмий тили – комор
(аралдын диалекти менен), француз жана араб тилдери. Ислам динин тутат. Орточо
жыштыгы 1 км2 жерге 300 киши. Ири шаарлары: Морони (22 миң), Муцамуду (14 миң).
Аралдары тоолуу; Аракеттеги бир нече жанар тоо бар. Эң бийик жери – Картала
тоосу (бийиктиги 2360 м). Климаты тропиктик [нымдуу жана ысык (ноябрь–май)] жана
пассаттык (кургак, салыштырмалуу салкын). Эң суук айынын орточо температурасы
23–24°С, эң ысык мезгилде –27... –28°С, тоолорунда 14–15°Сге чейин төмөндөйт.
Жылдык жаан-чачыны 1100 ммден 3000 ммге чейин (жанар тоо массивинин айдарым
беттеринде). Нгазижа аралында туруктуу аккан суусу жок, башка аралдарында кыска
жана тез-тез соолуп калуучу агын суулары бар. Кратерлерде көлдөр кездешет (суусу
таза). Флора менен фаунасы эндемиктер. Айдарым капталдарында бийик өскөн
тропиктик токойлорунда лианалар менен жыгач сымал папоротниктер жана орхидеялар,
токойлорунда жылаңач уруктуулардын байыркы өкүлдөрү, тоолордун этегинде жана
түздүктөрүндө сейрек токой, саванна, жаш платолорунда чөп жана суу жээктеринде
мангр өсүмдүктөрү өсөт. Сүт эмүүчүлөрдүн 20дан ашык (анын ичинде мангуст лемуру,
тенрек), канаттуулардын 100гө жакын (анын 40%тейи эндемик; комор ача
куйруктуулары, комор ак көзү ж. б.), сойлоп жүрүүчүлөрдүн 20дан ашык түрү
(хамелеондор, жашырын көздүүлөр, фельмузалар) жана Нгазижа аралынын жээктеринде
жоголуп бараткан латимерия (чеңгел канаттуу балык) кездешет. Мохели деңиз паркы
уюштурулган. Анжуан аралында калк б. з. 5-кылымда эле отурукташкан. Архипелаг
12-кылымда Килвы султандыгынын (Танзаниянын аймагында арабдар уюштурган)
бийлигинин астында болгон. Арал жөнүндө алгач 1598-ж. голландиялык саякатчы К.
Хаутман жазган. 1600-ж. Африкадан, Чыгыш Араб өлкөлөрүнөн, Индонезия жана
Мадагаскардан элдер көчүп келип отурукташа баштаган. 15-кылымдан 19-кылымга
чейин мусулмандардын ээлиги болуп келген. 1912-ж. Франциянын колониясы деп
расмий жарыяланган. 1946-ж. Франциянын «деңиздеги алыскы аймагы» статусун алган.
1975-ж. арал көз каранды эместикке ээ болуп, бирок Майотта аралы Франциянын
бийлигинин астында калган. 1978–79-жылдары бир нече жолу мамлекеттик төңкөрүштөр
болгон. 1978-ж. октябрда жаңы конституция кабыл алынып, Комор аралдары Ислам
Республикасы (ФИРКО) аталган. 2007-ж. кайрадан шайланган президент аралдардын
баарына көз каранды эместикти берген. Комор аралдары – агрардык өлкө.
Экономикасы чет өлкөлүк жардамга көз каранды. Жардамды негизинен Франция,
Япония, Сауд Арабиясы, Бириккен Араб Эмирликтери жана Кувейттен алат. Ички дүң
продукциясынын (ИДП) көлөмү 1,26 млрд доллар (2007; аны киши башына
бөлүштүргөндө 1100 доллардан туура келет), андагы айыл чарба секторунун үлүшү
40%, өнөр жайыныкы 4%, тейлөө чөйрөсүнүкү 56%. Өнөр-жай начар өнүккөн. Эфир май,
копра, тамак-аш өнөр-жай ишканалары иштейт. Самын кайнатылат. Сыртка эфир майын
(иланг-иланг, жылына 45 тга жакын эссенция алынат, дүйнөдө 1-орунда), чеге гүл
(дүйнөдө 4-орунда), ваниль (6-орунда), кокос пальмасы (Мвали аралында; 77 миң т,
жаңгагы), корица (татымал), кофе жана какао чыгарат. Керектөөлөрү үчүн банан,
маниок, күрүч, таро, батат, ямс, жүгөрү жана бал камыш өстүрүлөт. Аймагынын 7%ин
жайыт ээлейт. Бодо мал, эчки, кой жана эшек асыралат. Балык кармалат. Жыгач
даярдалат. 2006-ж. 20 млн кВт.с электр энергиясы өндүрүлгөн. Айыл чарба
продуктулары экспорттолот. Автомобиль жолунун узундугу 880 км (анын ичинде 673
кми асфальтталган). Негизги порттору: Морони, Муцамуду. Деңиз соода флоту 144
кемени камтыйт (анын ичинде 70и башка өлкөнүн желеги менен жүрөт). Морони
шаарында эл аралык аэропорт бар. Туризм өнүгүүдө (жылына 20 миң турист келет).
Негизги сырткы соода шериктештери: Нидерланд, Франция, Италия, АКШ, Сингапур,
Түркия жана Пакистан.



https://ky.wikipedia.org/wiki/%D0%9A%D0%BE%D0%BB%D0%B4%D0%BE%D0%BD%D1%83%D1%83%D1%87%D1%83%D0%BD%D1%83%D0%BD_%D0%B8%D0%BD%D1%82%D0%B5%D1%80%D1%84%D0%B5%D0%B9%D1%81%D0%B8

Колдонуучунун интерфейси иштетүү системинин элементи болуп колдонуучу менен
компьютер ортосундагы өз ара аракетти аныктайт. Иштетүү системи жана програмдык
жабдыктар колдонуучу менен компьютер ортосундагы аракеттерди уюштурууга
багытталып түзүлөт. Колдонуучунун интерфейси маалыматтарды компьютерде көрсөтүү
жана аракеттерди аткартуу жолдорун програмдык жабдык аркылуу компьютерге
кабарлап турат. Иштетүү системинин элементи болгон колдонуучунун интерфейси
компьютер менен болгон өз ара аракетти аныктайт. Буйруктар сабы, меню жана
графиктик башкаруу болуп, интерфейс үч типке бөлүнөт. Графиктик интерфейс
колдонуучунун жалпы интерфейси болуп эсептелет. Графиктик интерфейс текст жана
графикти бириктирүү менен програмдык жабдыктарды пайдаланууну жеңилдетет.
Колдонуучунун графиктик интерфейси икон, терезе, меню жана баскычтардын жардамы
менен аткарылат. Иштетүү системдеринин көпчүлүгү бул типтердин комбинациясын
пайдаланышат.

Компьютер жана интернет: Энциклопедиялык окуу куралы, У.Н. Бримкулов, А.С.
Өмүралиев, В.Ф. Бабак, Бишкек 2004. ISBN 9967-14-014-3



https://ky.wikipedia.org/wiki/%D0%9A%D0%B5%D0%BB%D1%8C%D1%82%D1%82%D0%B5%D1%80

Кельттер, галлдар – тили жана маданияты жагынан индиевропа тилине жакын байыркы
уруулар тобу. Биздин заманга чейинки 1-миң жылдыктын 2-жарымында Альп тоолорунун
Түндүк жана батыш тарабында (Франция, Бельгия, Швейцария, Түштүк Германия,
Австрия, Чехия, Венгрия, Болгария, Түндүк Италия, Түндүк жана Батыш Испания,
Британ аралынын азыркы аймагы) жашаган. Римдиктер кельттерди галлдар деп
аташкандыктан, алар жашаган жерлер Галлия деп аталып калган. Биздин заманга
чейинки 6–5-кылымда кельттерде уруулук түзүлүш ыдырап, уруу ак сөөктөрү бөлүнүп
чыккан. Кельттер гальштат маданиятын (Биздин заманга чейинки 900–400) жана латен
маданиятын (Биздин заманга чейинки 1-миң жылдыктын 2-жарымы) түзгөн. Кельттер
кийин ибер, иллирия, фракия жана башка уруулар менен аралашкан. Биздин заманга
чейинки 2-кылымда кельттер Түндүк Италиядагы римдиктердин кысымынан улам
Чехиянын азыркы аймагына отурукташкан (ал уруулар бойа, алар отурукташкан жер
Богемия деп аталган). Кельттер бойа, гельвет, белг, секван, лингон, эду,
битуриг, арверн, аллоброг, сенон, тревер, белловак сыяктуу уруулардан турган.
Кельттер дыйканчылык жана мал чарбачылык менен кесиптенишкен. Кельттерди
римдиктер караткан соң (Биздин заманга чейинки 1-кылымдын ортосу)
романдаштырылган. Англия, Франция жана Бельгия элдеринин калыптанышында К-дин
этнос элементтери маанилүү роль ойногон.



https://ky.wikipedia.org/wiki/%D0%9A%D0%B2%D0%B5%D0%B1%D0%B5%D0%BA

Квебек – Канаданын чыгыш бөлүгүндөгү шаар. Квебек провинциясынын
административдик борбору. Ыйык Лаврентий дарыясынын чатында жайгашкан порт
(2006-жылы 23 млн тонна жүк ташылган). Калкы 668,5 миң (2008; шаар айланасы
менен 695,8 миң); калкынын саны боюнча өлкөдөгү 7-шаар. Ири жол тоому. Эл аралык
аэропорту бар. 1535-жылы француз деңиз сүзүүчүсү Ж. Картье чоң кыштак бар экенин
байкаган. 1663–1759-жылдары Франция ээлигинин борбору, 1674-жылдан епископтуктун
резиденциясы болгон. 1867-жылдан ушундай аталыштагы провинциянын
административдик борбору. Архитектура эстеликтери: цитадель (1820–31), Отель-Дьё
(1644; Түндүк Америкадагы алгачкы оорукана), семинария (1663; учурда музей),
классицизм стилиндеги базилика – Жаңы Франциянын башкы католик собору (1647),
Ыйык Троица англикан собору (1800–04), Шевалье чарбагы (17–18-кылым) жана башка
Эстеликтер тургузулган. Жеңил, тамак-аш, жыгаччылык, целлюлоза-кагаз, кеме куруу
өнөр жай ишканалары иштейт. Лаваль университети, китепканалар, улуттук музей,
театр бар. Жыл сайын кино жана театр фестивалдары, карнавалдар өткөрүлүп турат.
Туризм өнүккөн (жылына 6 млн турист келет).



https://ky.wikipedia.org/wiki/%D0%9A%D0%B0%D0%BD%D1%82,_%D0%AB%D1%81%D1%8B%D0%BA-%D0%90%D1%82%D0%B0_%D1%80%D0%B0%D0%B9%D0%BE%D0%BD%D1%83

Кант, Ысык-Ата району — Чүй облусунун Ысык-Ата районундагы шаар (1985-жылдан),
райондун борбору (1998-жылдан). Республиканын борбору Бишкектен 20 км чыгыш,
облустун борбору Токмок шаарынан 40 км батыш тарапта. Бишкек — Балыкчы
автомобиль жана темир жолунун боюнда жайгашкан. Шаар 1929-жылы кыштак катары
негизделген. Калкы 21,6 миң (2007). Темир жол бекети. Кант шаары — Чүй облусунун
өнөр жайлуу борборлорунун бири. Шаарда тогуз өнөр жай ишканасы бар. Алар: «Кант
цементшифер комбинаты», «Кант типография», «Кумшагыл», «Дан-азык» АК, «Абдыш
ата», «Кант-сүт», «Блиц-1», «Кыргызмунайзат» ЖЧКлары, тажрыйба-ремонт —
эксперименттик-механикалык жана нан заводдору. Шаарда кесиптик-тех. окуу жайы,
лицей, 5 орто жана муз. мектеп, китепканалар, 5 бала бакча, балдарды эстетикалык
жактан тарбиялоо борборлору, маданият үйү, клуб, стадион жана башка бар.
Үй-бүлөлүк дарыгерлер тобу, санитария-эпидемиол. станциясы, балдардын
кардиоревматология санаторийи, оорукана, бейтапкана, «Экофарм», аптекалар,
мончо, сауналар, турмуш-тиричилик кызматынын бөлүмдөрү, базар, ресторан,
кафе-барлар жана башка иштейт. Шаардын чегинде бир нече мечит жана 2 чиркөө
жайгашкан.



https://ky.wikipedia.org/wiki/%D0%9A%D0%B0%D0%BB%D1%8B%D0%B3%D1%83%D0%BB_%D0%91%D0%B0%D0%B9_%D1%83%D1%83%D0%BB%D1%83

Калыгул Бай уулу (1785, азыркы Ысык-Көл району, Кара-Ой айылы — 1855,
Чолпон-Ата) — кыргыз элине кеңири белгилүү ойчул, нускоочу акын; «Замана»
агымынын өкүлдөрүнүн бири. Калыгулдун өмүр жолу, чыгармалары жөнүндө так
маалыматтар аз. Октябрь революциясына чейин Калыгулдун мурастары эл арасында
оозеки айтылып келген. Совет доорунун биринчи жылдарында анын чыгармалары аздап
жыйнала баштаган, илимий жактан изилденип, мектептерде жана педагогикалык
институтта окутулуп келген. Бирок совет мезгилинин, айрыкча 1947жылдан анын
чыгармачылыгы реакциячыл деген жалаа менен катуу сынга алынган. Ал жөнүндө
изилдөөлөр токтотулуп, чыгармалары пайдаланууга тыюу салынган. Калыгул 6—7
жашынан айылындагы Сопу ата деген чоң молдодон таалим алган. Чыгармаларындагы
маалыматтарга караганда Чыгыш элдеринин адабиятынан, маданиятынан, тарыхынан
кабардар болгон. Айрыкча Орто Азиянын Кулкожо Акмат (Кулкожоакмат), сопу Алдаяр
(Сополдаяр) сыяктуу белгилүү инсандардын чыгармалары, философиялык көз
караштары, сопучулук (суфизим) түшүнүктөрү менен терең тааныштыгы байкалат.
Калыгул жаш кезинен эле эл оозуна алынып, кадыр-баркы артат. Калыгул өзү жашаган
тарыхый доордун улуу өкүлү катары кыргыз жергесинде болуп жаткан орчундуу
окуялардын дээрлик бардыгына катышып, көпчүлүк учурларда активдүү роль ойногон.
Түндүк кыргыздар менен Кокон хандыгынын иш алакаларында элчи, кеңешчи катары өз
уруусунун жана элинин таламын коргогон. Сарбагыш, бугу урууларынын, жалпы эле
Көл чөлкөмүнүн Кокон хандыгына баш ийбей калышында Калыгулдун ролу чоң делет. Ал
Ормондун хан шайланышына активдүү катышат. Калыгул акылман, олуя катары кыргыз
жергесин басып алууга умтулуп, каптап келе жаткан орус падышачылыгынын
баскынчылык саясатынын коркунучун алдын ала көрө билген. Ал коом, турмуш, жашоо,
каада-салт, тиричиликтин түрдүү учурлары жөнүндө ой-пикирлерин, корутундуларын,
кеп-кеңештерин «маселдер» деп атап, накыл сөз түрүндө, уйкаштыкка келтирип
баяндаган. Ал башка акындардан айырмаланып, чоң жыйындарда ырдабай, айтышка
түшпөй, комуз чертпей, ырларын маселдетип, жорго, накыл сөз түрүндө куюлуштуруп,
обонсуз айткан. Калыгулдун масел сөздөрү ар кыл багытта, тематикада болуп, өз
алдынчалыкка, жеке өзгөчөлүккө ээ. Акындардын айрымдары анын идеяларын
улантышса, бир даары анын «Акыр заманынын» нугунда чыгармаларды түзгөн.
Калыгулдун маселдери бир бүтүн чыгарма эмес, ар бир ыр түрмөгү кыска-кыска
жыйынтыктуу, корутунду түрүндө кыска айтылып, ар башка мазмундагы, багыттагы бир
канча ойду өзүнө камтыйт. Аларда турмуштун ар кандай жактарына ой чаптырылып,
коом менен адамдардын жашоосундагы социалдык мааниси терең маселелер козголот.
Ал жамандык-жакшылык, марттык-сараңдык, өмүр-өлүм, айкөлдүк-пастык, жүрүм-турум
адеби, үй-бүлөлүк жана тууганчылык мамиле, турмуш мыйзамы, сулуулук жана
көркөмдүк, кооздук жана башка темада, ар башка башытта терең ойлорду айткан.
Калыгулдун чыгармачылыгын мүнөздөй турган, өзүнө гана таандык турмуштук,
коомдук-социалдык көз караштары, философиялык ой толгоолору,
жыйынтык-корутундулары бар. Анын чыгармалары мазмуну, башыты гана эмес, түрү
жана түзүлүшү жагынан да төкмөлүк поэзиядан айырмаланат. Муун өлчөмүндө, саптык
түзүмүндө да -ырчылар поэзиясындагы салттуу 7-8 муун өлчөмү ар дайым сактала
бербейт. 4-5 муундук түзүлүш басымдуу. Калыгулдун чыгармаларын мазмундук
өзгөчөлүктөрүнө, идеялык маңызына карап шарттуу түрдө эки топко бөлүүгө болот:
1) нукура элдик, салттуу поэзиянын нугунда түзүлгөн санат, терме ырлары. Акындын
ырларында адамдын бийик жана асыл сапаттары даңазаланып, адамгерчиликке,
боорукерликке, кайраттуулукка, дос-тууганга кайрымдуу, жолдошчулукка туруктуу
болууга үндөйт. Калыгул салттуу поэзиянын нугунда түзүлгөн санат ырларында элдик
көз караштын айрым жактарын өз байкоолору, ой тизмеги менен толуктап, кеңейткен,
калк тарабынан калыпка түшкөн ойлор менен катар акындын өз жекечелигин көрсөткөн
жагдайлар арбын; 2) Калыгулдун масел сөздөрү. Калыгул нускоочу акын
болгондуктан, анын ойлору турмуш-тиричилик жагдайдын тегерегинде гана болбостон,
коом, замана, анын келечеги, өлкөнү башкаруу иштери, рухий дүйнөгө кире турган
өзгөрүүлөр сыяктуу социалдык курч маселелерге багытталган. Анын «Акыр заманында»
(«Масел сөздөрүндө») кыргыз коомунун келечек тагдыры тууралуу ой жүгүртүлөт.
«Акыр заман» — маселдердин, накыл сөздөрдүн жыйындысын түзүп, бир мазмунга, бир
бүтүн композициялык түзүлүшкө ээ эмес, уйкаштыгына караганда накыл сөзгө
көбүрөөк жакын. Олуя акын кыргыз коомчулугунун келечек тагдыры, адеп-ахлагы,
социалдык өзгөрүүлөр жөнүндө алдын ала ой жүгүртүү деңгээлине көтөрүлгөн.
Калыгул өз учурундагы көчмөн кыргыз коомунда үстөмдүк кылган патриархалдык
нарк-насил, адат-салттын ыдыроо алдында тургандыгын билген, келечекте анын
социалдык маңызында, адамдардын кулк-мүнөзүндө, жүрүм-турумунда өзгөрүүлөр
болорун туура баамдаган. Калыгулдун чыгармаларына Совет мезгилинде тыюу
салынгандыктан, анын чыгармалары толук жазылып калбаган, изилдөөлөр да жок. Анын
чыгармалары кылдат текстологиялык талдоого муктаж, ага тиешелүү маалыматтар,
чыгармалар тактоону жана изилдөөнү талап кылат. Белгилүү маалыматтарга
караганда, Калыгулдун чыгармаларынын айрым үлгүлөрү 1922-жылы Нарын уездинде К.
Мифтаков тарабынан белгилүү манасчы С. Орозбаковдун айтуусунда биринчи жолу
кагаз бетине түшүрүлгөн. Айрым маселдери И. Арабаевдин 1925-жылы жарыкка чыккан
«Сабатсыздыкты жоюу алиппеси» аттуу окуу китебинде «Калыгул бийдин сөзү» деген
тема менен берилген. Олуянын белгилүү чыгармалары жана ал жөнүндө эскерүүлөр,
илимий пикирлер топтолуп, «Акылман Калыгул» деген аталыштагы жыйнак 2000-жылы
жарык көргөн. К-дун Чыгармачылыгы кыргыз ад-тында, а. и. ырчылар поэзиясынын
тарыхында зор из калтырган. 1999-жылы 30-октябрда туулуп-өскөн айылында күмбөзү
орнотулган.



https://ky.wikipedia.org/wiki/%D0%9A%D0%B0%D0%BB%D0%BF%D0%B0%D0%BA

Калпак - кыргыздын улуттук эркек баш кийими. Көбүнчө ак кийизден жасалгандыктан,
ак калпак деп аталат. Ал алгач агыш (боз) кызгылт түстөгү кылчык, кийин ак уяң
жүндөн жасалган. Бышык басылгын кийизден төбөсү бийик, этеги тегерек бычылып,
оймо-чийме түшүрүлбөй, төбөсүнө чок чыгарылбай, астарсыз, бир гана тигиш менен
бириктирилип, ошол жери маңдай жагы деген. Бара-бара бычымы менен формасы
өркүндөтүлүп, көркөмдөлө баштаган. Калпак – бул кыргыздардын кийим-кечектеринин
ичинен эң ыйыгы. Анын касиетин аны кийип жүргөндөр сезе алышат. Бул байыркы баш
кийимди кийген адам илгерки бабаларынын тарыхына тамырлашып, калайык калкынын
тагдырына бекем байланат. Калпак - кыргыздын улуттук көркөм дөөлөттөрүнүн
көрөңгөсү. Ата-бабадан кастарланып келе жаткан асыл мүлк. Кыргыз эли эл болуп
тузүлгөндөн бери жашоонун, улуулуктун, тазалыктын, улуу күндүн символу, ыйык
белгиси катары кастарлап, сүр тутуп, сөөлөт санап, көрк катары маанилүү шаң
-салтанатка кийип жүргөндүгү жалпы дүйнө элине белгилүү. Кыргыз өмүрү 40- 35
кылымга созулса, кыргыз калпагынын өмүрү да дал ошондой, узак уламалуу санжыра.

Калпакчанды өлтүрүүгө болбойт.. Калпакты жерге койбо.. Калпагыңды жоготсоң,
башыңды жоготосуң.. Калпагыңды сатсаң, акылыңды сатасың. Калпакчан жүрсөң
оорубайсың; калпак кышкысын жылытат да, жайкысын сергитет. Түнкүсүн калпагың ар
дайым бут жагыңда эмес, баш жагыңда болсун.

Калпакты ак кийизден жасайт. Формасы да ар урууду ар башкача жасалган. Калпактын
кийизине уяң ак жүндү жууп-тазалап, тытып, андан соң гана пайдаланган. Кийиз
даяр болгондон кийин көркөмдөлүп бычылып, кийин кыркылып алынат. Бычымдарды
бири-бирине беттеп тиккен. Оюлуп алынган кийиздин кырларын ак, кара, көк, жашыл
тукабадан, чийбаркыттан, сатинден, макмалдан, баркыттан, кыжымдан кыюу коюп
тигип чыккан. Калпактын кырына коюлган түстүү кыюулар адамдын жаш өзгөчөлүгүнө
болгон: Балдардын калпагынын кыюусу кызыл, жашыл кездемеден; Жигиттердин
калпагынын кыюусу – көк кездемеден; Азаматтардын, орто жашка чейинкилердин
калпагынын кыюусу – күрөң, кара кездемеден; улгайып калган карыялардын,
аксакалдардын калпагынын кыюусу – ак же ала кездемеден жасалган. Кийинчерээк
калпактын турдүү формасы бычылып, бооруна оймо, түр салынып, өзгөчө кооздоп
тигиле баштады. Азыркы күндө калпакты синтепондон да жасашат. Бул материалдан
жасалган калпактын баасы кийизден жасалган калпакка салыштырмалуу бир топ арзан.
Бирок сапаты жана пайдалуугу жагынан табигый жүндөн жасалган калпакка жетпейт.

А) Калпактын төбөсүндөгү кайчы сызык (кошуу формасындагы ): 1. Күндүн аян
белгиси. 2. Өмүрдүн, тиричиликтин, жалпы жашоонун символу. Б) Төбөсүндөгү топ
чачы: 1. Тукумдун, тамыры тереңге жайылуунун аян белгиси. 2. Тынчтыктын, жаркын
турмуштун, токпейил жашоонун символу. 3. Күлгун жаштыктын, оттуу курактын аян
белгиси. Ал эми калпактын төбөсүн басып же түшүрүп кийүүнүн тарыхы уламышка
барып такалат. Чынгыз хандын тун уулу Жөчүнүн аскерлеринин өзөгүнкыргыздар
түзгөн. Жөчү да кыргызга таянып, атасынын айрым буйруктарынан баш тарткан.
Согушта дайыма чон чабуулдун учунда, алгы сапта болгон. Ошол себептүү Жөчү ар
дайым женишке жетишип турган. Жеңишке текеберсинген Жөчү каяша айта баштаганда
Чыңгыз хандын жашыруун буйругу менен Жөчү хан кан чыгарылбай өлтүрүлгөн. Жөчүнун
оң колу болуп турган кыргыз жоокерлери туш тарапка тараган. Чыңгыз хан бул баш
тартууну угуп, бүтүндөй кыргыздарды чаап талкалап, тирүүсүнө салык салып
басынткан. Менден бир белги болуп калсын деген Чыңгыз хандын буйругу менен анын
жоокерлери кыргыздардын калпагынын төбөсүн басып, ичине капшыртып койгон: Дал
ошондон бери кыргыз калпагынын төбөсүн түшүрүп, ичине капшырып, басып кийип
калган делет. Төбөсү түшкөн белги: 1. Баш көтөрөөр эр бүлө үйдө жок калды.
Кимдин бийлиги күчтүү болсо, ошонун үйүтүндө, үйрүсүндө болом деген аян белги.
Элдеги “Төбөңдөн ургур!”, “Төбөң түшүп калгыр!”, “Төбөң түшкүр!”, “Төбөң
түшкүрдүкү” – деген сыяктуу каргыш сөздөр да ошондон калган. 2. Калпактын оң
кыргагын басып кийсе (төмөн түшүрүп же шыпырып) аялынан (эгер эркек үй бүлөлүү
жан болсо), ата- энеден, зор дөөлөттөрдөн айрылуу белгиси, аяны деп эсептелген.
3. Калпактын сол ныптасы көтөрүлбөй төмөн шыпырылып (оң кыргагы төмөн каралып
жапырылса) өтө күчтүү аза күтүү аян белгиси. Анда айылдын, элдин куттуу
баатырынан тектүүсүнөн, кадырман аксакалынан айрылып, аза күтүү аян белгиси. 4.
Калпактын төбөсүн түшүрүп, эки кырын тең терең жапырып (шыпырып) кийсе: “Мен
кулак кести кул катары жүрөмүн. Артымдан издеп алаар каруу – күч калбады”, деп
жедеп, тукулжурап, мүңкүрөп, мөгдөп калуунун белгиси. 5. Калпактын кыры менен
кырбуусундагы манат, баркыт, чый баркыт сыяктуу кездемелердин кара, көк, кызыл,
күрөң түсү жаш өзгөчөлүгүн билдирсе, көбөөлөнгөн кыргактын өзү - таяныч, өбөк,
жөлөк колдоонун ыйык символу.

Биздин эранын 5-кылымдарында Алтайдан тартып, Грек, Рим мамлекеттерин
багындырган Атилла (Бизде Адил) баатырдын жоокерлери бүтүндөй ак калпакчан
жүргөндүгүн тарыхый булактардан көрөбүз. Анын далилдүү күбөсү катары 15-кылымда
жарык көргөн Француз энциклопедиясында Атилланын атчан чабуул коюп бара жаткан
калпакчан жоокерлеринин сүрөтү бар.

Калпак тууралуу дагы бир маалымат Искендер Зулхайнайын (Александр Македонский)
жөнүндөгү уламышта кездешет. Күндөрдүн бир күнүндө түн ичинде Искендер
Зулхарнайын жаткан чатырга эки жоокер кыз келип, күзөтчүсүнө кош миздүү бир
кылыч, бир калпак жана адамдын куу мүсөн баш сөөгүн тапшырат. "Тан агарганча
бизге жообун бергиле", деп талап коюшат. Ошондо Искендер Зулхарнайын өзүнүн
акылгөй аярларын чакырып бул эмненин жышааны экендигин чечкиле дейт. Аярларынан
жөндүү жооп болбогон соң, кыздарды алдырып,оң тарабына отурган аярларынын
биринен суратат: ”Айткылачы, силер кайсы элденсинер? Мобуреки алып келген куу
баш, калпак, кылычтын мааниси эмнени туюнтат? Өзүңөр чечмелеп бергиле”, деп
аларга жайдары жүз көрсөтөт. Эл кыйырын сактап, ат жалында шамал менен жарышып
өскөн жоокер кыздар Искендерди теше тиктеп, түз качыра жообун айтат: ”Биз кыргыз
деген элденбиз, ушул улуу тоону мекендеп өмүр кечиребиз. Бизге катылган
душмандын башы, алдагы куу мүсөн баштай алынып, ач бел, куу жондо куурап жок
болот, бу куу башты мобуреки кош миздүү кылыч алган, ал эми бул баш кийим –
Кыргыз калпагы. Анын төбөсүндөгү кайчылашкан кош сызык – Күндүн аян белгиси,
кыргыз урпагы күндүн тукуму болуп саналат. Биз күндөн тараганбыз. Жүйөө билген
кас- душман ыкка көнсө биз күн нурундай мээрим төгөбүз, жок, кыл чайнашып, бет
буруп жоолашам деген душманга биздин эл бул кош миздүү кылычтай чабылат. Калпак
биздин кыргыз ажобуздун сүр- сөөлөтү, сыймыгы, абийири, кадыр сыйы, душманына
сес берээр опол тоодой олбур сүрү, биздин силерге алып келген жышааныбыз ушул!
Буга эмне деп жооп айтасыңар?”

Сөзгө кулак төшөп турган Искендер Зулхарнайын башын силке отурган акылгөйлөрүнө
карады. Акылгөйлөрү кыздарга жооп таппай отуруп калышты. Күзөтчүлөр жоокер
кыздарды сыртка алып чыгып кетти. Көп өтпөй Искендердин бир жигити жоокер
кыздарга калпак менен кылычты алып келип берди дагы: “Ажоңорго айта баргыла,
ойлонууга азыраак убакыт берсин, үч төбөлүк бурсаттан соң жообун айтабыз”, - деп
кыздарды узатып койду.



https://ky.wikipedia.org/wiki/%D0%9A%D0%B0%D0%B0%D0%B4%D0%B0-%D1%81%D0%B0%D0%BB%D1%82_%D1%8B%D1%80%D0%BB%D0%B0%D1%80%D1%8B

Каада-салт ырлары - кыргыз элинин оозеки чыгармачылыгындагы өз алдынча салттуу
жанр. Негизинен үч чоң топко бөлүнөт, алар өз ара бир канча түрлөргө ажырайт. 1)
Үйлөнүү үлпөтүнө, бүлөчүлүккө байланыштуу ырлар: той баштаар, токмок салуу-жар
көрүштүрүү, жар-жар, көрүшүү, келиндин бетин ачуу, отко киргизүү, бешик ыры. 2)
Үрпадат ырлары: нооруз, жарамазан, ырым-жырым (эм-дом), алкоо, бата-каргыш. 3)
Жоктоо ырлары: керээз, угузуу, кошок, көңүл айтуу. Мындан башка жар чакыруу,
саламдашуу, коштошуу сыяктуу салттык ырлардын башка да түрлөрү бар.

Каада-салт ырларынын багытына, мазмунуна карата аткарыла турган орду жана
жанрдык мүмкүнчүлүгүнө ылайык көтөрө турган социалдык-турмуштук, көркөм
эстетикалык жүгү болуп, салт-санаалык жөрөлгөлөр менен коштолуп аткарылат.
Саламдашуу, коштошуу, жар чакыруу, каргыш, алкоо-бата (к. Алкыш) сыяктуу түрлөрү
“Манаска” да кирип, эпостун жанрдык табиятына ылайык баатырдык темага баш
ийдирилип, чыгарманын идеялык-мазмундук өзөгүнө сиңип кеткен. Айрыкча керээз,
угузуу, көңүл айтуу сыяктуу жоктоо ырларынын эпоско киришин чыгарманын мазмундук
өзөгүндө орчундуу орунду ээлеп, чыгарманын идеясын тереңдетип угуучуларга
жеткирүүдө, көркөм, эстетикалык таасирин арттырууда мааниси зор. Дегеле
манасчылардын К.-с. ы-н пайдалануусу жөн жай кооздук же ар түрдүүлүк үчүн эмес,
белгилүү бир чыгармачылык максатты көздөйт. Бул же тигил окуянын маңызын ачып,
эмоциялуулугун арттырууга, турмуштук көрүнүштөрдү көтөрүңкү эпикалык-баатырдык
маанайда баяндоодо пайдаланылат. Мындай жагдай кандайдыр бир деңгээлде салттык
ырлардын жанрдык табиятынын жаңыланышын аныктайт. Саякбай Каралаевдин варианты
нда Манас баатырдын Алмамбет , Сыргак, Чубак баштаган чоролорунун теңдешсиз
кармашта шейит болгонун элге, алардын жесирлери Арууке, Бирмыскал, Бурулчага
өкүрүп ыйлап угузуп турганы армандуу жоктоосу, жесирлердин муң-зары жана
айкөлүнөн ажырап, жалгыз уулу Семетейди каякка качырып баш калкалатарын билбей
жан алакетке түшүп турган Каныкейдин армандуу кошогу, эл атасы Кошойдун Манасты
жоктоосу, Алмамбет менен Манастын армандуу керээзи жогорку көркөмдүктө, терең
психологизм менен берилген. Философиялык терең мазмунга ээ Көкөтөйдүн керээзи
(Сагымбай Орозбаковдун вариантында) да угуучуларды кайдыгер калтырбайт. Бирок,
“Манастын” бардык эле варианттарында К.-с. ы-нын алган орду, көтөргөн жүгү
бирдей эмес. Ал ар бир манасчынын талантынын күчүнө, чыгармачылык баамынын
кеңдигине жараша ишке ашат. Мисалы, Радлов жазып алган вариантындагы К.-с. ы-нын
стили турмуштук ырларга көбүрөөк жакын болуп, баатырдык тема ачык көрүнбөйт. Бул
Манастын өлгөнүн (биринчи өлүшүн) Алмамбеттин Жакып канга угузуп турган жеринен,
Манастын керээзинен көрүнөт. Тескерисинче Саякбай Каралаевдин варианты нда
жоктоо ырлары күчтүү айтылып, салттык ырлардын чегинен чыгып, баатырдык эпостун
табиятына баш ийдирилип, багыты, стили жаңыланган. Буга Саякбай Карала уулунда
Манастын Алмамбетти жоктоосу ачык күбө. Мисалы, Алтын айдар чок белбоо Алмамбет
достум, ала жат, Колоттогу карагат, Кол кармашып кеткенге Кокуй күн Алмам, ала
жат сыяктуу салттуу ыр саптарын баатырдык эпостун салмагын көтөрө турган:
Алакем, кара жаак айбалта Кайкалатпай ким аштайт? Каран түн түшкөн Бээжиндин
Кадимки жолун ким баштайт? өңдүү ыр жолдору менен бекемдеши чыгармадагы
баатырдык идеяны тереңдетет. Армандуу ыргакта айтылган Кошойдун Манасты жоктоосу
да баатырдык теманы тереңдетип, көркүнө чыгарат. Кошой Манастан мурун өлбөй,
айкөлдүн артында калганына, башчысыз калган кыргыздын тагдырына жаны кейип,
аңгырап ыйлап, муңдуу жоктойт: Манасым, кара жаак айбалта Кайкалатпай ким
аштайт? Алакандай журтумду, Муну капа кылбай ким баштайт? Долоно саптуу айбалта
Толгондурбай ким аштайт? Тозок келсе кытайдан Береги толкуп жаткан журтумду
Тополоң кылбай ким баштайт (Саякбай Каралаев, 2.246). Каныкейдин кошогу да
кадимки салттуу поэзиянын нугунда айтылат: “Кара чачы жайылып, кандуу бети
жыртылып”, кара кийип кайгыга баткан кан баатырдын жесири асылынан айрылгандагы
армандуу күйүтүн кошокто чагылыштырат. Саякбай Каныкейдин күйүтүн төрт сап ырда
эле апыртуу ыкмасы менен таасын тартат. Айкөлүнөн ажыраган Каныкей “тарак тийбес
кара чачынан” жулуп ыргытканда “тал-тал токой бүтөт”, көз жашынан “дайра болуп
кара суу агат”. Бирок, кантсе да кошокто аялдын жеке кайгысына караганда
баатырдын артындагы туягы жаш, башчысыз калган кыргыз калкынын тагдыры, келечеги
жөнүндөгү ой, ата журт темасы алдыңкы катарга чыгат: А дүйнө кеткен сен болдуң,
Азапты тарткан мен болдум. Береги кара жаак айбалтаң, Кайкалатпай ким аштайт?
Сурап ичсе тойбогон, Сугалагын койбогон, Аргын кыргыз элиңди Тополоң кылбай ким
баштайт? (Саякбай Каралаев, 2.249). Эпосто өз орду жана чыгармачылык чеберчилик
менен колдонулган жоктоо ырлары окуянын кульминациялык чегин, башкача айтканда
жалпы кыргыз журтчулугунун башына күн түшүп тургандыгын угуучулардын сезимине
жеткирүүдө зор роль ойнойт. Эпосто берендерден ажырап, казаттан кайгылуу кайткан
Манаска Каныкейдин көңүл айтуусу кадимки каада-салт ырынын нугунда, салтында
түзүлгөн. Мазмуну, формасы жагынан элдик көңүл айтуу ырына жакын. Саякбай
Каралаевдин варианты нда окко учкан чоролорунун сөөгүн жерге тапшырып, алапайын
таппай жер жаңыртып, өкүрүп турган Манаска Каныкей нускалуу сөз таштайт.
“Телегейи тең да өтүп, ааламды гана бузган шер да өтүп” дүйнөгө түркүк болгон
адамдын жоктугун, Чубак, Сыргак, Алмамбет айта берсе түгөнбөс асыл эрлерден
экендигин баяндай келип: Эчен бир дөбө жер өткөн, Баатыр ай, ал эмес атабыз Адам
тең өткөн. Өткөнгө өксөгөн менен айла жок, Кеткендерге кейиген менен пайда жок
(Саякбай Каралаев, 2.225),— деп, баатырдын көңүлүн жубатат. К.-с. ы-нын байыркы
түрүнөн болгон керээз (Көкөтөйдүн, Алмамбеттин, Манастын) көпчүлүк манасчылардын
репертуарынан орун алса да, ар бир вариантта ар кандай көлөмдө, ар башка
көркөмдүк деңгээлде, мазмундук айырмачылыктары менен айтылат (к. Керээз).
Сагымбай Орозбаковдун вариантында Көкөтөйдүн керээзи лирика-эпикалык деңгээлге
көтөрүлсө, Саякбай Каралаевдин варианты нда Манастын керээзи көлөмдүү, мазмундуу
жана көркөм айтылып, эпостун корутунду бөлүмүнүн окуясынын өнүгүшүндө ролу чоң.
Радлов жазып алган вариантта Манастын бир уядан жалгыздыгына басым жасалып,
керээз турмуштук эпостун стилине жакыныраак айтылат. “Манаста” алкыш-бата,
каргыш, ант берүү сыяктуу байыркы каада-салттык ишенимдерге байланыштуу түзүлгөн
афоризмдик курулмалардын поэтикалык формалары кеңири орун алып, эпостун
табиятына ылайык көбүнесе баатырдык мүнөз алып, алардын жанрдык мүмкүнчүлүгү бир
топ кеңейген. Мисалы, Кабылан болгун, шер болгун, Казына мүлкүң тең болсун,
Касташкан жооң кем болсун. же Ок өтпөгөн тондуу бол, Ок жетпеген аттуу бол. же
Жолуң кыдыр шар болсун, Жолдошуң кызыр эр болсун, Телегейи тең болсун,
Теминишкен душманың Теги кырылып, кем болсун жана башкалар. Кан Кошойдун
Каныкейге берген батасында айтылыш формасында, структурасында салттуулук толук
сакталгандыгына карабастан, айрыкча Саякбай Каралаевдин варианты нда батанын
багыты, мазмуну бир топ кеңейип, көркөмдүгү арткан: Бу Семетей эр болсун, Кара
кулак шер болсун, Эңкейиштен эр сайсын, Эченди катар бир сайсын! Телегейи тең
болсун, Теңиз Манас тукуму Атасындай шер болсун! Белеске күйгөн от болсун! Бет
алган душман жок болсун (Саякбай Каралаев, 2. 46). “Манас” эпосунда саламдашуу,
коштошуу сыяктуу К.-с. ы. негизинен чыгарманын мазмундук өзөгүнө сиңип,
каармандардын өз ара пикир алмашуу, сүйлөшүү каражатына айланып, стили да ошого
ылайыкташып кеткен. Айрым учурда салттык саламдашуу ырлары эпостун
каармандарынын кулк-мүнөзүнө, пикир алмашуунун багытына ылайык поэтикалык мүнөз
алып, байыркы формасын сактап калган. Урааның ким, дайның ким? Уругуң ким, айлың
ким? Тукумуң ким, дайның ким? Балам, туура чыккан айлың ким? Балам, киндигиң
кескен жериң ким? Балам өнүп өскөн элиң ким? (Саякбай Каралаев, “Семетей”,
1.226). Жар чакыруу — салттык ырдын калк арасына кеңири тараган түрлөрүнүн бири.
Манасчылардын көпчүлүгүнүн репертуарынан орун алып, Көкөтөйдүн ашында чабыла
турган тулпарлар, аштагы оюн-зооктун сыпатталышы, жеңүүчүлөргө берилүүчү
байгелер жөнүндө кабарлоо өзүнчө бир социалдык, таанытуучуэтнографиялык жана
эстетикалык мааниси бар көркөм дүйнөнү түзөт (к. Жар чакыруу). Эпостун
идеялык-мазмундук, поэтикалык системасында К.-с. ы-нын ээлеген орду, көтөргөн
жүгү ачык көрүнүп турат.



https://ky.wikipedia.org/wiki/%D0%97%D0%B8%D0%BC%D0%B1%D0%B0%D0%B1%D0%B2%D0%B5

Зимбабве, 3имбабве Республикасы Африканын түштүк бөлүгүндө жайгашкан өлкө.
Түндүк-чыгышынан жана чыгышынан Мозамбик, түндүк-батышынан Замбия, түштүгүнөн
ТАР, батышынан Ботсвана менен чектешет. Аянты 390,8 миң км2. Калкы 12,4 млн
(2007). Борбору Хараре шаары (1982-ж. чейин Солсбери). Расмий тилдери анлис,
шона жана ндебеле тилдери. Акча бирдиги 3имбабве доллары. Администрация-аймагы
жактан 8 провинцияга бөлүнөт; ошондой эле Хараре, Булавайо шаарында да
провинциялык статуска ээ. Провинциялар 59 округга, округдар 1200 муниципалитетке
бөлүнөт. БУУнун (1980), Африка союзунун (2002), ЭВФтин (1980), Бүткүл дүйнөлүк
саламаттыкты сактоо уюмунун, Бүткүл дүйнөлүк соода уюмунун (1995), Африка
биримдиги уюмунун (1980), Чыгыш жана Түштүк Африка жалпы рыногунун (1994),
Түштүк Африка өнүгүү коомдоштугунун (1992), Эл аралык реконструкция жана өнүгүү
банкынын (1980), ЭВФтин (1980) жана башка уюмдардын мүчөсү.

Калкынын басымдуу бөлүгү (97,9%) африкалыктар бантулар (шона, матабеле, ндебеле,
лоза, тонга жана башка), ошондой эле европалыктар (100 миңге жакын), мулаттар да
бар. Христиан (30%) жана салт болуп калган жергиликтүү динди (60%) тутат.
Калктын табигый өсүүсү ИЖОС (СПИД) эпидемиясына байланыштуу (15—54 жаштагылардын
20%ке жакыны ВИЧке чалдыккан) төмөн (0,6%; 2007). Бала төрөлүү (1000 кишиден
27,7) өлүм-житимден бир аз гана (21,8) жогору. Курактык структурада эмгек
жашындагылар (15—64) басымдуу, 59,3%; өспүрүмдөр (15 жашка чейинкилер) 37,2%;
65тен ашкандар 3,5%. Орт. жыштыгы: 1 км2 жерге 32,2 киши. Калкынын жашынын
күтүлгөн орточо узактыгы 39,5 жаш (эркектериники — 40,6, аялдарыныкы — 38,4).
Шаар калкы 32%. Ири шаарлары: Хараре (1607 миң), Булавайо (713,3 миң), Гверу
(148,9), Читунгвиза (352,2), Мутаре, (193,6). Экономикалык активдүү калктын (4
млн) 66%и айыл чарбасында, 24%и тейлөө чөйрөсүндө, 10%и өнөр жайында эмгектенет.

Зимбабве 1990-жылдардын аягына чейин Африкадагы өнүккөн өлкөлөрдүн бири болгон;
экономикасынын негизин айыл чарба, кен казып алуу жана туризм түзгөн.
2000-жылдардын башында терең кризиске учураган. 1999—2005-ж. бүт чарба
тармактарында өндүрүштүн көлөмү 2 эсеге төмөндөгөн. 2006-ж. ИДПнин көлөмү 25,1
млрд долларды түзгөн; аны киши башына бөлүштүргөндө 2000 доллардан туура келген.
ИДПдеги тейлөө чөйрөсүнүн үлүшү 59,4%, ө. ж-ныкы 22,9%, айыл чарбаныкы 17,7%.
Зимбабведе 40тан ашык кен казып алынып, ИДПнин 4,5%ин, экспорттун 1/3 бөлүгүн
түзөт. Кен байлыгынын ичинен экономикасында платина тобундагы металлдар, алтын,
хромит, алмаз маанилүү орунду ээлейт. Зимбабве платина тобундагы металлдардын
запасы боюнча дүйнөдө 3-орунда (TAP, РФтен кийинки); жылына 12 миң т (5 миң тдан
ашыгы платина, 4 тдан ашыгы палладий) казып алынат. Негизги кендери: Мимоса,
Нгези. Алтын негизинен Квекве, Хараре, Шуругви, Булавайо аймактарынан казылып
алынат (2006-ж. 14 тдан ашык). Хромиттин запасы б-ча дүйнөдө 3 орунда (TAP,
Казакстандан кийинки). 2005-ж. 600 миң тдан ашык хромит казып алынган (TAP,
Казакстан жана Индиядан кийин 4-орунда турат). Ошондой эле алмаз (Мурова,
Чолочо; 251 миң кар), темир (Квекве; 377 миң т), литий (Масвинго; 37,5 миң т),
көмүр (Хванге) 2,9 млн т) ж. б. казылып алынат. 2004-ж. 9,4 млрд кВт саат электр
энергиясы өндүрүлгөн; эң ири ГЭСи Замбези дарыясындагы Кариба ГЭСи; ошондой эле
ЖЭСтер да иштейт. Негизги өнөр жай ишканалары: металлургия жана металл иштетүү,
автомобиль химия, нефть ажыратуу, тамеки, тамак-аш, текстиль, кийим тигүү,
булгаары-бут кийим, эмерек ж. б.

Айдоо жер өлкөнүн аймагынын 8,2% ин ээлейт; 1,7 миң км2 жери сугарылат.
Экспорттук негизги өсүмдүгү тамеки; ал 2000-ж. 227,8 миң т жыйналса, 2005-ж. 65
миң тга чейин (кирешеси 75%ке) кыскарган. Башка экспорттук маанилүү өсүмдүктөрү:
пахта, бал камыш; маанилүү азыктүлүк өсүмдүктөрү: жүгөрү, ошондой эле маниок,
жер жаңгак, буудай, соя, жашылча жана жемиш, негизинен апельсин, банан), чай,
кофе, күн карама, арпа ж. б. Келечекте экспорт үчүн гүл (негизинен чеге гүл,
атыргүл) өстүрүүгө багыт алды. Эт жана сүт багытындагы мал чарбасы өнүккөн.
2004-ж. 5,4 млн бодо мал, 3 млн эчки, 0,6 млн кой болгон. Кургакчылык жана цеце
чымынын көптүгү а. ч-на көп зыян келтирет.



https://ky.wikipedia.org/wiki/%D0%96%D1%8B%D0%BB%D0%B0%D0%BD%D0%B4%D0%B0%D1%80

Жыландар (лат. Serpentes) — хордалуулар тибиндеги сойлоочулар. Денеси узун,
буттары жок, мезгили менен түлөп туруучу мүйүздөнгөн кабырчык менен капталган.
Ачаланган ичке, узун тили сезүү милдетин аткарат. Жыландар чөптүн, бадалдардын
арасында, таштын астында, жердин жаракасында, бакта жана башка жерлерде жашайт.
Бардык түрү сууда жакшы сүзөт, жаныбарлар менен азыктанат. Ири жыландар
омурткалуулар (балык, бака, куштар, майда сүт эмүүчүлөр), майдалары
курт-кумурскалар, моллюскалар жана башка менен азыктанат. Табылгасын уусу менен
(уулуу Ж.), кысып же башы менен уруп өлтүрөт. Уулуу Жыландардын үстүңкү жаагында
башка тиштеринен чоңураак 2 уулуу тиши бар. Уу чыгаруучу каналга уулуу безден уу
агып келет. Жыландар тынч турганда уулуу тиши үстүңкү жаагынын алдына кайрылып
турат. Чакканда тишин алдыга чыгарып, күч менен табылгасына матырат. Уулуу
жыландар уусуз жыландардан сырттан караганда тишинен башка айырмаланбайт.
Кадимки шартта Жыландын тишин ачып кароо мүмкүн болбогондуктан Жыланды көргөндө
чочутпоо, ага тийбей өзү сойлоп кетүүгө мүмкүндүк берүү керек. Алар кишиден
коркот, өзүн коргоо үчүн чагып алат.

Дүйнөдө белгилүү 2500дөй түрдүн 200дөн ашык түрү уулуу. Талаа кара чаар жыланы
Кавказ, Казакстан жана Орто Азиянын талаа зонасында; кавказ кара чаар жыланы
Түндүк Кавказ жана Закавказьеде, гюрза Кавказдын чыгыш бөлүгүндө жана Орто
Азиянын түштүгүндө; кумдак эфа Орто Азиянын чөл жана жарым чөлдөрүндө,
чырылдактар тукумундагы калкан тумшуктар Казакстан, Орто Азия, Сибирдин түштүгү
жана Ыраакы Чыгышта кезигет. Кавказ, Орто Азияда кезигүүчү муунткуч жыландар
Азия, Африкада жана Америкада жашоочу узундугу 10 метрге жеткен анаконда, питон
жыландар булардан айырмаланып, узундугу 1 м.ден ашпайт.

Кыргыз Совет Энциклопедиясынын Башкы редакциясы. «Ден соолук» Медициналык
энциклопедия. - Ф.:1991, ISBN 5-89750-008-8



https://ky.wikipedia.org/wiki/%D0%96%D1%83%D1%81%D1%83%D0%BF%D0%BE%D0%B2,_%D0%9A%D0%B5%D2%A3%D0%B5%D1%88

Кеңеш Жусупов 1937-жылы 14-апрелде Кыргызстандын Нарын облусундагы Нарын
районуна (мурдагы Тянь-Шань районуна) караштуу Он-Арча айыл өкмөтүнө кирген
Эчки-Башы айылында туулган. Кыргызстандын заманбап жазуучусу жана публицисти,
Кыргыз эл жазуучусу, коомдук ишмер.

Жазуучу Кеңеш Жусупов 1937-жылы 14-апрелде Кыргызстандын Нарын облусундагы Нарын
районуна (мурдагы Тянь-Шань районун) караштуу Он-Арча айыл өкмөтүнө кирген
Эчки-Башы айылында туулган.

Жусуп Иманалиев айылдагы көрүнүктүү агартуучулардан жана жетекчи кызматкерлерден
болгон.

Ал ойноп-өскөн жайлоолордун арасында Солтон-Сары, Терс-Суу, Жакшына, Тепши,
Көк-Торпок сыяктуу кооз жерлер болду.

Оболу, 1954-жылы, Бишкектеги Кыргыз улуттук университетинин юридика (укук)
факультетине тапшырып, өтпөй калат.

1961-жылы Кыргыз мамлекеттик университетинин тил жана адабият факультетин
бүткөн.

1978-жылдан Нарын облусу боюнча Жазуучулар союзунда адабий консультант болуп
иштеди.

Кеңеш Жусупов Теңир-Тоо койнундагы Он-Арча кыштагында (аны "Эчки-Башы" айылы деп
да аташат) бала чагын өткөрүп жатканда, айыл турмушун астейдил үйрөнгөн.
Ала-Тоодогу согуш доорундагы жана андан кийинки кыйчалыш турмушту,
пост-сталиндик айылдыктардын тагдырын жаңыча баяндаган кыргыз карасөз өнөрүнүн
өкүлү.

Ал жазган согуш ардагери, көзү көрбөй калган Аянкул, өмүрүн жаңы төрөлүп жаткан
бала үчүн багыштаган Акылбек жана анын аты менен аталып калган кыя, тагдыр
ириминен туура нук табууга умтулган карапайым карагайчылар тууралуу чыгармалар
1960-80-жылдардагы Теңир-Тоо турмушун чагылдырат.

Кеңеш Жусуповдун совет доорундагы публицисттик чыгармалары, асыресе, тээ
Италиядан Жапонияга чейин кыдырган сапарын чагылдырган китептери
кыргызстандыктарды алардын көзү жеткен теребелдин ары жагындагы турмушка,
бейтааныш маданиятка үңүлүүгө чакырып турду.

Жазуучунун 1975-жылы жарык көргөн “Ыр сабындагы өмүр” китеби залкар акын
Алыкулдун улуу сүйүүсүн, инсандык терең кайгысын, калемгердик эрдигин
чагылдырган тарыхый-биографиялык жана ой-таанымдык чыгарма болуп калды. Бул
китеп Кыргызстан Ленин Комсомолу сыйлыгына татыды.

1980-жылдары Кыргызстандын расмий бийлиги улуттун карт тарыхынын Эне-Сай доорун
жерип турган чакта, Кеңеш Жусупов жетектеген “Алатоо” ("Ала Тоо") журналы көөнө
тарыхты көшөрө иликтеген басылмага айланды.

Академик В.Бартольд, этнограф С.Абрамзон, археолог Юлий Худяков, хакас
окумуштуусу Астай (Виктор) Бутанаев жазган эмгектердин орчун бөлүктөрүнүн
кыргызча котормосу, чыгыш таануучу Өмүркул Караев, манас таануучу Имел
Молдобаев, ошондой эле Мурат Кожобеков, Кыяс Молдокасымов, Арслан Койчиев
сыяктуу жаш тарыхчылар жазган нечендеген макалалар “Алатоого” ырааттуу
жарыяланды.

Кеңеш Жусупов өзү 1980-жылдардын этегинде тарыхчы Белек Солтонкелди уулу
Солтоноевдин мурасын кайра көтөрүп чыкты. 1955-жылы тарыхчы өзү акталганына
карабастан, Солтоноевдин чыгармасы советтик адабияттагы “кара тизмеде” кала
берген болчу.

“Байыркынын издери” (2001) аттуу көп тарамдуу, бир чети публицистикалык, экинчи
чети илимий иликтөөчүлүк усул колдонулган, үчүнчү жагынан улуу тарыхтын чоң
жомокчусу катары фольклордук мурастын ширендисин жуурулткан чыгармасында Кеңеш
Жусупов Кыргыз баласынын эзелтеден ХХ кылымдын башына чейинки тарыхынын урунттуу
учурларын саймедирлеп жазып берет.

Жусуповдун китебинин ар сабынан жаңы муундун кыргызы өзү үчүн чоң милдетти
табышы мүмкүн. Маселен, Белек Солтоноевдин чыгармалары тууралуу эскерген
жеринде, Армениядагы Матенадаран кол жазма эстеликтер институту – китептер
ажайыпканасы тууралуу сөз козгойт. (Караңыз: “Байыркынын издери”, 294-бет).

“Манас таануу” жаатына Кеңеш Жусупов кошкон жекече салым – “Манас” дастанынын ал
өзү жазган кара сөз түрүндөгү варианты болду. Ал чыгарма түрк, казак тилдерине
да жарыяланды.

Кеңеш Жусупов көп жылдык мээнет терин төгүп, кашыктап чогултуп жарыялаган,
эки-үч томдуктан он томдук жана он төрт томдук басылмаларга чейин жеткирилген
“Кыргыздар” жыйнагы (1990-2011) эгемен Кыргызстандын маданий турмушундагы өзгөчө
бурулуш учурлардан болуп калды.

1981-жылы Эне-Сайга досу Кубатбек Жусубалиев (Кердегей) менен чогуу барган. Ал
жерден хакас этнографы Астай (Виктор) Бутанаев менен Хакасия жана Тываны чогуу
кыдырган.

1975-жылы Алыкул Осмонов тууралуу "Ыр сабындагы өмүр" китеби үчүн Кыргызстан
Ленин комсомолунун сыйлыгын алган.

«Эмгектеги каармандыгы үчүн» медалы, Кыргыз ССР Жогорку Советинин Ардак
грамотасы менен сыйланган.

2004-жылы Кыргыз Республикасынын Токтогул атындагы мамлекеттик сыйлыгы
ыйгарылган.

Эшеналы Арабай уулу атындагы Кыргыз мамлекеттик педагогикалык университеттин
профессору.

"ХХ кылымдын башынан санай келсек, кыргыз рухий маданиятына зор салым кошкон
инсандар Белек Солтоноев, Касым Тыныстанов, Жусуп Абдрахмановду биринчи ата
уулдары дээр элем. Азыр бул ысымдар улуттук тарыхта белгилүү болуп калды. Алар
отуз жаштын ичинде, кыркка жетпей атылып кетишти. Белек Солтоноев кыргыздын
алгачкы тарыхчысы, маданият изилдөөчү (культуролог) инсаны. Өзүн өзү тарбиялап,
орусча мыкты үйрөнүп, дүйнөлүк адабият, маданият, тарых китептерин окуп, билимин
өстүрүп, кыргыздын атамзамандан берки тарыхын алгач жазды. Кыргыздын маданиятын,
салтын, тилин ооз эки чыгармаларын изилдеп ыр, санжыра жазды. Анын миң беттен
ашуун жазган этнографиялык эмгеги илимдер академиясынын архивинен уурдалып
жоголду. Өзү жалган жерден элди сүйгөндүгү үчүн эл душманы болуп атылып кетти.
Алма-Атадагы Казакстан Илимдер Академиясынын архивине аманат калтырган кол
жазмасы акыры жазуучу Мухтар Ауэзовдун жардамы менен кызынын колуна тийип,
сакталып калды. Сексенинчи жылы Белек Солтоноевдин кол жазмасын таап, “Ала-Тоо”
журналына биринчи жолу жарыяладык. Ошого дейре кыргыз окумуштуулары,
изилдөөчүлөрү, тарыхчылары илипоздун кол жазмасынан коркушуп, изилдешкен эмес.
Мына советтик идеологиянын каргашасы.

Ушундай эле жалган жалаага К. Тыныстанов, Ж. Абдырахмановдор кабылган. Экөөнүн
аракетинен “Манас” эпосу басмадан жарыяланган, илимий изилдөөгө жол ачылган,
дүйнө элдеринин тилдерине которула баштаган. Кыргыз тарыхын, рухий маданиятын
жазууга, изилдөөгө В.В.Бартольд сыяктуу дүйнөлүк окумуштуулар, музыка
изилдөөчүлөрү, сүрөтчүлөр Кыргызстанга чакырылган. 1916 – жыл жөнүндө
изилдөөлөр, чындыктар жазылган.Булар эч убакта өзүлөрү жөнүндө, дүр -дүйнө,
мансап туурасында ойлонгон эмес. Улуттун келечегин гана ойлонушкан, элибиздин
маданияты, рухий дүйнөсү өссө экен деп Жараткандан зар тилешкен, өмүрүнө,
жыргалына кайыл болушкан. Коомду алдыга жылдырып, турмушун оңдоп, элдин көзүн
ачышкан, эмгегин калтырышкан. Мына ушулар ата уулдары (патриоттор)".

"Мобу комуздун күүсү XIII кылымда чыккан. Күүнү кыргыздар "Кет, Бука" деп
атаган. Бука деген кыргыздарды эзген монголдордун ханы болуптур. Кыргыздар ага
оор салык төлөгөн. Монголдор шаарларды кара жерге теңеген, эркек аттууну аскан,
аялдарына кара кийгизген. Эл азаптуу, кордукта күн кечирди. Монголдорго акарат
кылган кыргыздардын башы кеткен. Күч колдо жокто эл кантип баскынчылар менен
күрөшүш керек эле. Ок менен, күч менен кыргыздар душманга теңеше албайт эле.
Ошондо эл комуз менен күрөшкө чыкты. Монголдорго каршы күү чыгарды. Чыгарылган
күү монголдордун аскериндеги мыкаачы жол башчысын арбаган күү, элибиздин жат
душманга болгон каргышы, жек көрүүсү, күрөшү эле. Элдик күү момундай окуяны
айтат. Бука хандын баласы аңчылыкка чыгат. Ал ойдогу-тоодогу көзгө илинген
жерден кийикти калтырбай кырып салат. Акыры ачкөз, таш боор неме кайберенден
мерт болгон. Эми каардуу ханга суук кабарды батынып, жандан кечкен кандай пенде
угуза алмак?! Угузган адамдын башы кетери маалым эле. Акыры ким болсо да салт
боюнча угузуу керек да. Эми бул ажалга ким барат деп, элдин шамы өчүп турганда,
айылдын аксакалы азиз комузчуну чыгыптыр. Карыя суук кабарды кантип угузду
дебейсизби? Ошондо карыя комузун алып эл жыйынында, хан алдында отуруп күү
чертет. Сиз дагы комуз күүсүн бирпаска угуп туруңузчу, мейманым. …Бейпил жашоого
магдыраган талаага бүлүк түштү. Кара ниет киши сулуулукту, тирүүлүктү башкаларга
ыраа көргүсү жок. Ал өзүнүн күчүнө дөөгүрсүйт. Көзү эч нерсеге тойбойт, баарын
сором, тыптыйпыл кылам деп оолугат. Акыры кара ниет ойлогондой болбоду. Тирүүлүк
менен сулуулук кара ниет адамдын өзүн мерт кылды… Элдин муң-зарын капар албаган
мерез, зулум хан ушу саам комуз күүсүнө түшүнгөн экен. Күү менен элдин кайгысын,
муң-зарын айткан. Комуз аркылуу баласынын өлүмүн угузган, элдин каргышын айткан
комузчуну хан кечирбеди. Ал ого бетер жинденди. Хан эң оболу комузга, андан соң
комузчунун кулагына эритип туруп коргошун куйдурган. Ошону менен комуздун
сайраганы жоголмок беле?! Комуздун күүсүн кандай хан акими токтото алат дейсиз!
Запкы чегип, дүлөй болгон азиз комузчу жетелетип айылдан-айыл кыдырып,
белден-бел ашып, жер безип, күү тагдырын улам неберелерине чертип берип жүргөн.
Комузчунун армандуу күүлөрү чагылган үнүндөй ой-тоого тараган эле. Ошондо дүлөй
комузчу комуз черткенде асмандан учкан куш комузга келип кончу дешет. Соолуган
гүл тирилген дешет. Дүлөйдүн коргошун куюлган комузу ого бетер күүгө келип, дагы
эле эл ичинде колдон колго өтүп жүрөт дешет".

Анын бир катар чыгармалары дүйнөнүн ар кыл (орус, украин, казак, түрк, француз,
чех, арап, татар ж.б.) тилдерине которулган.

Андан тышкары, Жусупов түзүп, жарыялаган кыргыз тарыхына, этнографиясына,
маданиятына жана жалпы эле ой мурасына арналган кыргыз жана орус тилдериндеги
баалуу жыйнактар пост-советтик Кыргызстандын орто мектептеринде жана жогорку
окуу жайларында хрестоматия милдетин аткарып келет.

"Устатыбыз чындыкты жалтанбай бетке айткан киши эле. Борбордогу шовинисттик
саясатты, (коммунисттик) партиянын кемчилигин жана жергиликтүү өкмөт
жетекчилерин катуу сынга алды. Кыргыз жазуучуларынан мындай эрдикке эч ким
баралбады". ("Кыргыз туусу", 2002-жыл).

Ал эми анын мыкты досторунун арасында Салижан Жигитов, Мурза Гапаров, Кубатбек
Жусубалиев, Ашым Жакыпбеков, Саадабай Сырдыбаев, Өскөн Даникеев, Дайырбек
Казакбаев, ж.б. аталат.



https://ky.wikipedia.org/wiki/%D0%94%D1%83%D0%B1%D0%BB%D0%B8%D0%BD

Дублин – Ирландиянын борбор шаары. Ирландия аралынын чыгышында, Лиффи дарыясынын
чатында жайгашкан. Калкы 1 045 769 киши (2006). Өлкөнүн башкы порту. Эл аралык
аэропорту бар. Алгач 3-кылымдан эскерилет. 1922-ж. Эркин Ирландия мамлекетинин,
1949-жылдан Ирландия Республикасынын борбору. Машина куруу (анын ичинде кеме),
металл иштетүү, тамак-аш –татымал, текстиль, тигүү өнөр жай ишканалары иштейт.
Сепил-сарай (учурда Юстиция сарайы, 13-кылым), готика стилиндеги Крайст-чёрч
(11–13-кылым) чиркөөсү жана Сент-Патрик (12–14-к.) собору, ратуша сакталган. Бир
нече музей (анын ичинде улуттук, заманбап искусство, сүрөт жана башка),
китепканалар, университет, Улуттук галерея, королдор музыкасы жана Ирландия
королдор академиялары, театрлар (1948-жылдан театр фестивалдары өткөрүлөт) бар.
Шаардан 48 км аралыкта Египет пирамидаларынан 700 жыл илгерки Ньюгрэж эң эски
кабырстаны сакталган.



https://ky.wikipedia.org/wiki/%D0%94%D0%B8%D1%81%D0%BD%D0%B5%D0%B9,_%D0%94%D0%B8%D1%81%D0%BD%D0%B8_%D0%A3%D0%BE%D0%BB%D1%82

Дисней, Дисни Уолт (5. 12. 1901, Чикаго – 15. 12. 1966, Бербанк) – америкалык
кинорежиссёр, продюсер. Чикагодогу көркөм искусство академиясынан окуган.
1919–22-ж. сүрөтчүлүк кесипти аркалаган, кийин кино тармагына өткөн. 1922-ж.
Голливудга келген. 1933-ж. англис жомогунун негизинде тартылган «Үч торопой»
мультфильми үчүн Оскар сыйлыгын алган. Анын «Микки Маус», «Маугли», «Бэмби»
мультфильмдери белгилүү. «Апакай менен жети эргежээл», «Пиноккио» (1939),
«Бэмби» (1942), «Алиса шумдуктардын өлкөсүндө» (1951), «Уйкудагы сулуу» (1958)
жана башка 1950–60-жылдардын аяк ченинде Диснейстудиясы табият көрүнүштөрүн
көрсөтө турган документалдык фильмдердин сериясын тартууга өткөн: «Адамдар жана
мамлекеттер», «Турмуштагы укмуштуу окуя» (айбанаттардын жашоосуна байкоо
жүргүзүү). Телекөрсөтүү үчүн атайын программаларды, көптөгөн фильмдерди
чыгарган. 1955-ж. Анахайм (Калифорния ) шаарында «Диснейленд » паркы ачылган.
Анда техникалык аттракциондун жардамы менен Дисней фильмдеринин образдары
көрсөтүлөт. Дисней «Робин Гуд», «Казына катылган арал», «Суу астында сексен миң
мил» деген көркөм фильмдерди тарткан. Фильм дери үчүн 29 жолу «Оскар» сыйлыгын
жеңип алган.



https://ky.wikipedia.org/wiki/%D0%94%D0%B0%D1%80%D0%BE%D0%BE%D1%82-%D0%9A%D0%BE%D1%80%D0%B3%D0%BE%D0%BD,_%D0%A7%D0%BE%D2%A3-%D0%90%D0%BB%D0%B0%D0%B9_%D1%80%D0%B0%D0%B9%D0%BE%D0%BD%D1%83

Дароот-Коргон (орус. Дараут-Курган) — Ош облусундагы Чоң Алай районунун жана
Дароот-Коргон айыл өкмөтүнүн борбору, кыштак. Алай өрөөнүнүн батыш бөлүгүндө,
Кызыл-Суу суусунун боюнда, деңиз деңгээлинен 2460 м бийикте жайгашкан. Облустун
борбору жана темир жол бекети Ош шаарынан 286 км түштүк-батыш тарапта. Кыштак
1885-жылы негизделген. Калкы 4852 (2006); негизинен мал чарбасында эмгектенет.
Эки орто мектеп, бала-бакча, маданият үйү, клуб, райондук жана балдар
китепканасы бар. Оорукана, ФАП, үй-бүлөлүк врачтар тобу, мончо иштейт. Кыштактын
жанында Кокон хандыгы учурунда курулган (1821) чептин калдыгы сакталган.



https://ky.wikipedia.org/wiki/%D0%93%D0%BE%D0%BB%D0%BB%D0%B8%D0%B2%D1%83%D0%B4

Голливуд, Xолливуд – Калифорния штатынын Лос-Анжелес шаарындагы америкалык
кинематография борбору. 1908-ж. Калифорнияга «Граф Монте-Кристо» фильминин
натуралык көрүнүштөрүн тартуу үчүн У. Зелигдин Ч икагодогу фирмасынын анча чоң
эмес тобу келет. 20-кылымдын башталышында бул штатка киноаппаратурага берилген
патенттин негизинде өлкөдөгү фильмдерди тартууну жана көрсөтүүнү
монополизациялаштырып алган Т. А. Эдисондун Нью-Йорктогу «Моушн пикчерс пейтентс
компани» («МИПК») компаниясы менен соттошуудан чочуган көптөгөн майда кино
ишкерлер өтө баштайт. Акырындап ага кинорежиссёрлор, актёрлор, техникалык
кызматкерлер келишип, кино өнөр жайынын өндүрүштүк базасы курулган. 1911-ж.
мында алгачкы киностудия түзүлгөн. 1915-ж. «МИПКнын» монополиясы жоюлгандан
кийин деле Голливуд АКШнын кино өнөр жайынын борбору болуп кала берген.
20-кылымдын 30-жылдарынын 2-жарымында 8 ири фирма («Метро-Голдвин-Майер»,
«Парамаунт», «20-кылым фокс», «Коламбия», «РКО-Радио», «Уорнер бразерс»,
«Юниверсал», «Юнайтед артистс») жылына 500дөн ашуун фильм тарткан, 40-жылдардын
башында алдыңкы режиссёрлор социалдык курч маселелерге арналган фильмдерди коё
баштаган. Голливуддан көптөгөн атактуу кино актёрлор, кинорежиссёрлор чыгып,
дүйнөлүк кино искусствосун байытууга зор салым кошушкан. «Кино жылдызы» деген
түшүнүк ошол жерде пайда болгон. Голливудда 20-кылымдын 90-жылдарында Ч.
Айтматовдун «Жамийла» повестинин негизинде фильм тартылган.



https://ky.wikipedia.org/wiki/%D0%93%D0%BB%D0%B0%D0%B7%D0%B3%D0%BE

Глазго – Улуу Британиянын түндүк-батышындагы шаар, Шотландияда. Клайд дарыясынын
чатындагы порт. Стратклайд аймагынын администрациялык борбору. Калкы 675 миң
(1994). Калкынын саны боюнча Улуу Британиядагы экинчи, Шотландиядагы эң ири
шаар. Шаар айланасы менен (Дамбартон, Гринок ж. б.) Клайдсайд конурбациясын
түзөт. Жолдор тоому. Оор машина куруу (анын ичинде кеме, аскер кемеси, танкер,
лайнер ж. б.), металлургия, тигүү, кагаз, тамак-аш-татымал, полиграфиялык,
электр техникалык, авиа кыймылдаткычтар, текстиль (килем токуу) өнөр жай
ишканалары иштейт. Университет (1451), метрополитен, сүрөт мектеби жана
галереясы, музыкалык академия (1929) жана музей бар. 6-кылым ченде байыркы
кельттердин тургун жайынын ордунда пайда болгон. Готика стилиндеги кафедралуу
собор (12-кылым – 16-кылымдын аягы) сакталган.



https://ky.wikipedia.org/wiki/%D0%93%D0%B0%D0%BC%D0%B1%D0%B8%D1%8F

Гамбия, Гамбия Республикасы Батыш – Африкадагы мамлекет. Чыгышынан, түндүгүнөн
жана түштүгүнөн Сенегал Республикасы менен чектешет. Батышынан Атлантика океаны
чулгайт. Аянты 10, 7 миң км2 . Калкы 1,47 млн (2006). мамлекеттик тили англис
тили. Борбору Банжул шаары административдик-аймактык жактан 8 округга бөлүнөт.
Акча бирдиги деласи. Гамбия БУУнун (1965), Африка союзунун (1965), Бүгкүл
дүйнөлүк соода уюмунун (1953) жана башкалардын мүчөсү. Администрациялык-аймактык
бөлүнүшү (2006): Гамбия унитардык мамлекет, Шериктештиктин курамында
Конституциясы 1996-ж. 8-августтагы референдумда кабыл алынган. Башкаруу формасы
президенттик республика Мамлекет жана өкмөт башчысы президент. Мыйзам чыгаруу
бийлигинин жогорку органы бир палаталуу Улуттук ассамблея. Саясий партиялары:
Эркиндик жана социализм үчүн улуттук демократиялык уюм, Патриоттуулукка багыт
алуу жана түзүү альянсы, Көзкаранды эместик жана социализм үчүн элдик
демократиялык уюму. Гамбиянын аймагы ойдуңдуу түздүк (бийиктиги 100 мге чейин).
Түздүк Гамбия дарыясынын өйүз-бүйүз жээгин бойлой 350 кмге созулуп жатат. Өлкө
кен байлыкка жарды. Климаты субэкватордук, жайы (июнь-октябрь) жаанчыл, кышы
(ноябрь-май) кургак. Айлык ортотемпература 25ө-27°С. Жылдык жаан-чачыны 800 мм.
Негизги дарыясы Гамбия, чыгыштан батышка карай бүт өлкөнү аралап агат. Суусу мол
жана жайык. Жери токойлуу келип, акациялуу жана баобабдуу саванналар басымдуу.
Гамбия дарыясынын өрөөндөрүндө дайыма жашыл тропик токойлору бар. Жалпы аянты 40
миң га болгон коргоого алынган 90 табигый аймагы бар, андан ичкери Кианг-Вест,
Ривер-Гамбия улуттук парктары уюштурулган.Калкы көп улуттуу; көбү (80%)
мусулман, калгандары эски динге ишенет. Калкынын жашынын орто узактыгы:
эркектериники 52,3; аялдарыныкы 56 жашаары Орто жыштыгы 1 км2 жерге 137 киши.
Калктын 75% айыл чарба менен алектенет. Шаар калкы 30%. Ири шаарлары Брикама,
Банжул, Серекунда, Бакау. Гамбиянын байыркы жана о. кылымдагы тарыхы толук
изилдене элек. 13-15-кылымдарда Гамбиянын аймагы Мали империясынын, кийинчерээк
Сонгаи мамлекетинин курамына кирген. 14-15-кылымдардан Гамбияга европалык келе
баштайт. 1807-74-ж. бир катар уруу жолбашчыларына протекторат жөнүндөгү
келишимдерди таңуулап, өз колониясына айландыруу менен Улуу Британия Гамбияга
жаңы аймактарды кошот. 1902-ж. Гамбия дарыясынын өрөөнү бүт (Сента-Мэри аралынан
башкасы) Британия протектораты болуп жарыяланат. Экинчи дүйнөлүк согуштанкийин
Африка өлкөлөрүндө боштондук кыймылы күчөп, саясий партиялар түзүлөт. 1960-ж.
бир палаталуу парламент, 1961-ж. алгачкы жолу курамына гамбиялыктар кирген
Аткаруу кеңеши түзүлөт. 1963-ж. Гамбияга чектелген өзүн-өзү башкаруу укугу
берилген. 1965-ж. 18-августта Гамбиянын көзкаранды эместиги жарыяланат. 1965-ж.
Гамбия БУУга кабыл алынган. 1970-ж. 24-апрелде Гамбия республика деп жарыяланып,
Д. К. Жавара президент болуп шайланат. 1981-89-ж. Гамбия Сенегал менен бирдикте
Сенегамбия федерациясын түзүшкөн. Гамбиянын өкмөтү тышкы саясатта
аскердик-саясий блокторго кошулбоо саясатын жактайт. Гамбия Африкадагы
экономикалык жактан артта калган өлкөлөрдүн бири. 1994-ж. мамлекеттик
төңкөрүштүн натыйжасында Я. Жамме бийликке келген. 1996, 2001-ж. президенттик
шайлоолордо Жамме жеңишке жетишкен. Өлкөдө жакырчылыкты жоюу, менчиктештирүү
боюнча ЭВФ тарабынан сунушталган программа экономикалык өнүгүүгө өбөлгө түзүүдө.
2-3-жылдан коррупцияга каршы күрөшүү компаниясы жүргүзүлүүдө. Гамбия агрардык
өлкө. Экономикасы сырткы соодага көзкаранды. ИДПде айыл чарбанын үлүшү 35,5%,
өнөржайыныкы 12,2%, тейлөө чөйрөсүнүкү 52,3% . Экспорттолчу негизги өсүмдүгү
жержаңгак. Жыгаччылык, балык уулоо, тамак-аш өнөржайы бар. Шалы, таруу,
акжүгөрү, маниок, жүгөрү, буурчак, банан жана цитрус өсүмдүктөрү өстүрүлөт. Май
пальмасынын жемишин чогултушат. Деңизден балык кармалат. 2003-ж. 130,2 млн кВт с
электр энергиясы өндүрүлгөн. Автомобиль жолунун узундугу 3,7 миң км (2005).
Негизги деңиз порту Банжул шаары Негизги суу артериясы Гамбия дарыясы (390 км
чейин кеме жүрөт). Башкы дарыя порттору Фатото, Жоржтаун, Кунтаур, КауУр,
Банжул, Барра. Негизги соода шериктери: Франция, Улуу Британия, Индия, Германия
жана Италия. Билим берүү системасында балдар үчүн 8 жаштан 6 жылдык башгалгыч, 4
жылдык толук эмес орто мектеп жана 6 жылдык толук орто мектеп бар. Улуттук
университет, кесиптик жана атайын билим берүүчү жана башка окуу жайлары, Улуттук
китепкана, Улуттук музей бар. Күн сайын чыгуучу мамлекеттик гезити, мамлекеттик
радио жана телекөрсөтүүсү иштейт. Адабияты 20-кылымдын ортосунан баштап англис
тилинде өнүгүүдө. Салттык исквосу пил сөөгүн жана жыгачты көркөм оймо-чиймелөө.
Банжул шаарын курууда европалык шаар куруу жана архитектура пайдаланылган.
Гамбиянын музыкалык маданиятында Батыш Африка элдеринин ар түрдүү салттары
ширелишкен.



https://ky.wikipedia.org/wiki/%D0%93%D0%B0%D0%BB%D0%BB%D0%B8%D1%8F

Галлия - (лат. Gallia) Европадагы тарыхый аймак. Азыркы Түндүк Италияны,
Францияны, Люксембургду, Бельгияны жана Нидерланд менен Швейцариянын бир бөлүгүн
камтыган. биздин заманга чейинки 6-кылымдардан Галлияныкельттер мекендеп,
римдиктер аларды галлдар деп аташкан («Галлия» ушундан чыккан). Римдиктер биздин
заманга чейинки 220-жылдар ченде По дарыясыменен Альпынын аралыгындагы жерлерди
каратып, римдик провинцияга (Цизальпы Галлиясы) айландырган. биздин заманга
чейинки 58-51-ж. Цезарь Галлиянын калган бөлүгүн басып алып, мында 4 римдик
провинция (Нарбонн Галлиясы, Лугдун Галлиясы, Аквитания жана Белгика) түзүлгөн.
Биздин замандын 3-кылымынын орто чендеринде Рим империясынын ички жана тышкы
абалынын оорлошуна байланыштуу анын курамынан 258-ж. Галлия, ошондой эле
Британия жана Испания бөлүнүп чыгып, Постум жетектеген өзалдынча империя
түзүлөт. Галлия империясы 15 жыл өзалдынча мамлекет катары жашап, анын акыркы
башкаруучусу Тетриктин (2702-73-ж. башкарган) тушунда өлкөдө башталган
аскерлердин көтөрүлүштөрү мамлекеттин кыйроосуна алып келип, ал өзү император
Аврелианга багынып берип, ГаллияРим империясына кайра кошулган. Варварлардын
Галлияга басып киришинин натыйжасында Рейнде 406-ж. Бургунддар мамлекети
түзүлгөн. Мына ушундан кийин герман уруулары Галлияжерин улам басып ала берген
да, франк королу Хлодвиг 486-ж. Галлияны Франк мамлекетинпн курамына толук
караткан.



https://ky.wikipedia.org/wiki/%D0%92%D0%B5%D0%BD%D0%B3%D1%80%D0%BB%D0%B5%D1%80

Венгрлер - (өздөрүн мадъялар деп аташат) улут, Венгриянын негизги калкы.
Румыния, Словакия, Сербия, Черногория, Украина, ошондой эле АКШ, Канада, Түштүк
Америка, Германия, Австрия, Хорватия, Россия ж. б. өлкөлөрдө да жашашат. Жалпы
саны 15 млн адам, анын ичинде Венгрияда 9,4 млн. (2001) Венгр тилинде сүйлөшөт.
Негизинен католиктер. Б. з. 1-кылымында Венгриянын аймагында кельт уруусу,
кийинчерээк готтор, гунндар, аварлар, 6-кылымдан славян уруулары жашаган.
9-кылымдын аягында көчмөнмалчы венгр уруулары Кама дарыясынын боюн, кийин Кара
деңиздин түндүгүн мекендеп, оногур менен протоболгарлардын бийлиги астында
болушкан. 895-96-ж. В. Карпатка жер которушуп, Ортоңку Дунай дарыясынын боюна
отурукташкан. 11-кылымда Венгрия мамлекети пайда болуп, католик динин кабыл
алышкан. Венгр урууларынын мадъярлардын Дунай дарыясынын боюнда жашаган славян
ж. б. уруулар менен аралашуусунун негизинде венгр эли калыптанган. Венгриянын
аймагына кыпчактар, түрктөр, немистер, француздар, италиялыктар ж. б. ар түрдүү
элдердин өкүлдөрү көчүп келишкен. Алар менен болгон байланыш Венгрлердин
материалдык жана рухий маданиятына таасирин тийгизген. Венгрлердин көпчүлүгү
өнөр жай тармактарында иштешет. Негизги кесиби дыйканчылык жана мал чарбачылык.
Венгрлердин турак жайы өлкөнүн ар кайсы бөлүгүндө ар түрдүүчө. Мурда дубалы
сокмо ыкмасы менен топурактан, айрым аймактарда камыштан, жыгачтан тургузулуп,
сырты ылай менен шыбалган үйлөрдө, учурда кыштан, таштан ж. б. курулуш
материалдарынан салынган үйлөрдө жашашат. Кийими аялдар этеги кенен, бели
кыналган юбка, жеңи кенен, кыска тигилген көйнөк кийишкен. Элдин арасына башына
чепец же жоолук салынмайынча чыгышкан эмес. Эркектер боз кендирден жасалган
көйнөк, жилет, шым, башына чий калпак, губа (нооту пальто), сюр (арты тилик,
саймаланган плащ), тон кийишкен. Тамак-ашы негизинен эт (гуляш, паприкаша), дан
азыктары, жашылчалар. Жүзүмдөн жасалган шарап, жемиш арагы палинка, суусундук
катары кара кофе колдонулат.



https://ky.wikipedia.org/wiki/%D0%91%D1%83%D1%80%D1%83%D0%BD%D0%B4%D0%B8

Бурунди, Бурунди Республикасы – Африканын борбордук бөлүгүндөгү мамлекет.
Түндүгүнөн Руанда, чыгышынан жана түштүк-чыгышынан Танзания, батышынан Конго
Демократиялык Республикасы жана Танганика көлү менен чектешет. Аянты 27,8 миң
км2. Калкы 7,7 млн (2005). Борбору Бужумбура шаары. Расмий тили француз, рунди
тилдери. Акча бирдиги бурунди франкы. Администрациялык-аймактык жактан 16
провинцияга бөлүнөт.

Африкадагы калк эң жыш отурукташкан өлкө. Калкынын орточо жыштыгы 1 км2 жерге
277 киши. Хуту же бахуту (81%), тутси (14%), пигмейлер, тва жана башка улуттун
өкүлдөрү жашайт. Христиан (80% католик) жана салт болуп калган жергиликтүү динди
тутат. Шаар калкы 9%. Бужумбура, Гитега, Нгози, Муйинга сыяктуу ири шаарлары
бар:



https://ky.wikipedia.org/wiki/%D0%91%D0%BE%D0%BB%D0%B8%D0%B2%D0%B8%D1%8F

Боливия, Боливия Республикасы Түштүк Американын борбордук бөлүгүндөгү мамлекет.
Түндүгүнөн жана түндүк-чыгышынан Бразилия, түштүк-чыгышынан Парагвай, түштүгүнөн
Аргентина, түштүк-батышынан жана батышынан Чили жана Перу менен чектешет. Аянты
1098,58 миң км2. Калкы 9,2 млн (2005); кээ бир маалыматтар боюнча 9,0 млн.
Расмий жана сот бийлигинин борбору Сукре, анык борбору Ла-Пас шаары (өкмөт
жайгашкан). Мамлекеттик тили испан, аймара, кечуа тилдери.
Администрациялык-аймактык жактан 9 департаментке бөлүнөт (табл.). Акча бирдиги
боливиано. Боливия БУУнун, Эл аралык валюта фондунун, Америка мамлекеттери
уюмунун, Латын Америкасы интеграциялык биримдигинин, Риоде-Жанейро тобунун
мүчөсү. Боливия — унитардык мамлекет. Башкаруу формасы президенттик республика.
Мамлекет жана өкмөт башчысы президент. Мыйзам чыгаруу бийлигинин жогорку органы
эки палаталуу Улуттук Конгресс (Сенаторлор жана Депутаттар палатасы). Саясий
партиялары: Улуттук революциялык кыймыл, Социализм үчүн кыймыл, Солчул
революциячыл кыймыл, Республикалык жаңы күч. Өлкөнүн 2/3 бөлүгүн дөңсөөлүү
түздүк ээлеп түндүк-чыгышты көздөй жайык дарыя өрөөндөрү жатат. Чыгыш жагы
Пантанал ойдуңуна өтөт. Батышы менен түштүк-батышында (аймагынын У3) Анд тоолор
жатат. Тоолуу аймагынын басымдуу бөлүгүн тоо аралык Альтиплано платосу
(бийиктиги 4500 м ге чейин) ээлейт. Батыш Кордильерадан чыгышты карай Сахама
тоосу (бийиктиги 6520 м) созулуп жатат. Альтиплано платосунун түштүк жагын
бийиктиги 6020 м ге жеткен Кордильера-де-Липес тоосу, чыгышты көздөй Борбордук
Кордильера, анын ичинде Кордильера-Реаль (бийиктиги 6550 м Боливия эң бийик
чокусу, Анкоума тоосу) тоосу жатат. Тайпак тоонун климаты тропиктик бийик
тоолуу, кургак (орточо айлык температурасы 3°С ден 11°С ге чейин, жылдык
жаанчачыны 150-600 мм). Анд тоолорунун чыгыш капталдарына ландшафттык бийиктик
алкактуулугу (жаан-чачыны 2000 мм ге чейин) мүнөздүү. Чыгышындагы түздүктөрдүн
климаты тропиктик (айлык орточо температурасы 17°С ден 28°С ге чейин, жаан-чачын
800-1000 мм). Батышындагы дарыялары Альтипланонун ички алабына (Бени, Маморе,
Гуапоре) Чыгышы Атлантика океанынын алабына кирет. Туздуу Койпаса көлүнө Баррас,
Лаука жана башка суулар куят. Боливияда суусу мол Бени, Маморе, Гуапоре дарыясы
бар. Негизги дарыясы Пилькомайо. Пантанал саздуу ойдуңу менен Парагвай дарыясы
агып өтөт. Өсүмдүктөрү түштүк-батыштан түндүк-чыгышка карай (чөл өсүмдүктөрүнөн
гилеяларге чейин) өзгөрөт. Аянтынын 40%тен ашыгын баалуу жыгачтарга бай токой
массиви ээлеп, дарактын 2 миң ден ашык түрү кездешет. Коргоого алынган 17,8 млн
га жерде 36 корук бар, анын 12си улуттук парк, ирилери: Каа-Лья, Мадиди,
Ноэль-Кемпфф-Меркадо; Исиборо-Секуре Бүткүл дүйнөлүк мурастын тизмесине кирген.
Калкынын көпчүлүк бөлүгүн кечуа жана аймара индейлери түзөт. Алар Пуна
бөксөтоосунда жана бийик тоолуу өрөөндөрдө жашашат. Орточо жыштыгы 1 км2га 8,4
киши. Католик динин (95%) тутат. Калкынын жашынын орточо узактыгы: эркектериники
61,8, аялдарыныкы 66 жаш. Шаар калкы 58%. Ири шаарлары: Санта-Крус, Кочабамба,
Оруро, Потоси. Боливиянын аймагында байыртадан эле индей уруулары жашап келген.
2-6-кылымдарда бул жерлерде өнүгүү жогорку деңгээлде болгон. 4-кылымда аларды
инктер багындырып алышкан. 1523-38-ж. инктерди испандыктар басып алып, аймакты
колонияга айландырган. 1542-жылдан Перу вицекоролдугунун, 1776-жылдан Ла-Плат
вице-королдугунун курамына кирип, Жогорку Перу аталып калган. Жогорку Перу
Испаниянын Түштүк Америкадагы эң негизги экономикалык борбору эле. Потосидеги
күмүш кени ал учурда дүйнөдөгү эң ири кен болгон. Кендерде индей-митайостор
милдеттүү түрдө иштешкен. Индейлер колониячыларга каршы айыгышкан күрөштөрдү
жүргүзүшкөн (Тупак Амарунун башчылыгы менен болгон көтөрүлүш өзгөчө белгилүү).
1810-26-ж. көзкаранды эместик үчүн болгон күрөштүн натыйжасында Жогорку Перу С.
Боливардын аскерлери тарабынан колониялык эзүүдөн кутулуп, 1825-ж. анын урматына
көз каранды эмес, Боливия мамлекети жарыяланган. 19-кылымдын ортосунан өлкөгө
чет элдик, айрыкча англис капитал келе баштайт. 1879-83-ж. Боливия Чили менен
согушуп, территориясынын бир бөлүгүнөн ажырайт да Тынч океанга чыга албай калат.
19-кылымдын аягында Боливияда калай кендери ачылып, бирок аларды чет өлкөлүк
монополиялар ээлеп алган. 1932-35-ж. Боливия менен Парагвайдын ортосунда
согуштун жыйынтыгында, Боливия Чако аймагында нефть чыгуучу жерлеринен ажыраган.
Экинчи дүйнөлүк согуштан кийин ар түрдүү аскердик жана саясий топтор арасында
бийлик үчүн узак жылдарга созулган күрөш жүргөн. 1952-ж. өлкөдө революция болуп,
калай кендери мамлекеттештирилип, агрардык реформа жүргүзүлгөн. 80-жылдардын
башында Боливияда саясий туруксуз абал өкүм сүргөн. 1985-ж. шайлоодон кийин өлкө
президенттик башкарууга өткөн. 1993-ж. шайлоодо президенттикке талапкерлердин
бири да жетиштүү добушка ээ боло албай, Улуттук конгресстин чечими менен Гонзало
Санчес Бустаманте де Лосада президент болуп шайланган (2002-ж. кайра шайланган).
Ал нефть жана газ тармактарын менчиктештирүүнү баштаган. 2003-ж. көпчүлүк
боливиялыктар үчүн агрессор катары саналган, Чилинин аймагы аркылуу газды
экспорттоого каршы башталган элдик көтөрүлүштүн жүрүшүндө президент өлкөнү
таштап качып кетүүгө аргасыз болгон. Бийликке вице-президент К. Меса келген.
2004-ж. өлкөдө газ жана нефть боюнча элдик референдум өткөрүлүп көпчүлүк добуш
менен бул тармактар мамлекетке кайтарылган жана чет өлкөлөргө Перунун порттору
аркылуу экспорттоло баштаган. Экономикасынын негизин тоокен өнөржайы түзөт. Ички
дүң продукциясынын көлөмү 22,3 млрд доллар (2004; АКШ), аны киши башына
бөлүштүргөндө 2600 доллардан туура келет. ИДПдагы өнөржайдын үлүшү 33,2% , айыл
чарбаныкы 15%, тейлөө чөйрөсүнүкү 51,8% (2004). Сурьма (2,3 миң о, дүйнөдө
1-орунда), калай (13,2 миң о, дүйнөдө 5-, Латын Америкасында 2-орунда), күмүш
(460 о, 10-орунда), вольфрам (474 о), висмут, Түштүк Америкадагы казылып алынган
алтындын 10%. Жаратылыш газы (4,1 млрд м3, 2004), нефть (2,16 млн о) казылып
алынат. 2004-ж. 3,9 млрд кВт\с\ электр энергиясы өндүрүлгөн. Ири өнөржай борбору
Ла-Пас шаары Анда тамак-аш, текстиль тигүү, булгаары-буткийим, целлюлоза-кагаз,
полиграфия, курулуш материалдар өнөржай ишканалары иштейт. Боливиянын аймагынын
көпчүлүк бөлүгү айыл чарбанын өнүгүшүнө араксыз. Айыл чарбага жарактуу жери
26,6%, анын ичинде 24,4% жайыт, 2% айдоо аянты. Aйыл чарба продуктусунун 3/4
бөлүгүн жашылча өстүрүү берет. Негизги өсүмдүктөрү: соя (1,04 млн о, 2002),
балкамыш (4,3 млн о), кофе (25 миң о), жүгөрү (725 миң о), шалы (248 миң о),
күнкарама (194 миң о), пахта, жемиштер (негизинен цитрус өсүмдүктөрү, банан).
Гевея ширеси, хинна дарагынын кабыгы чогултулат. Антиплано платосунун айдөш
капталдарында тектир дыйканчылыгы (жүгөрү, арпа, буудай, таруу, буурчак,
картөшкө) өнүккөн. Бодо мал (2000, млн) 6,4; кой 7,8; чочко 1,2; бийик тоолуу
райондорунда лама, альпака, кой асыралат. Ошондой эле айыл чарбасында наркотик
өсүмдүктөрүн өстүрүү (Чыгыш Кордильеранын этегинде) маанилүү орунду ээлейт. Анын
аянты 24 400 га (дүйнөдө 3-орунда). Өлкөнүн экономикасынын 50% наркобизнеске көз
каранды. Темиржолунун узундугу 3519 км (2004), автомобилдики 53,8 миң км (анын
ичинде 13 миң кми асфальтталган). Ички суу жолунун узундугу 10 миң км (Орьенте
дарыясы). Титикака көлүндө үзгүлтүксүз кеме жүрөт [Гуаки жана Пуно (Перу)
портторунун ортосунда]. Газ куурунун узундугу 4,86 миң км, нефтиники 2,5 миң км,
азык-түлүк ташылчу куурдуку 1,6 миң км (2004). Боливияда 16 аэропорт, 3 улуттук,
11 чет өлкөлүк авиа компания иштейт. Сыртка жаратылыш газын, соя жана анын
продуктуларын, түстүү металлдарды (калай, сурьма, вольфрам, висмут), цинк,
коргошун, жез концентраттарын, алтын, иштетилбеген жыгач чыгарат. Сырттан машина
жана анын жабдууларын, чийки зат жана полуфабрикат, химиялык товарларды, нефть,
азык-түлүк алат. Негизги соода шериктештери: Бразилия (экспорт, импорт), АКШ
(экспорт, импорт), Венесуэла, Аргентина, Перу (экспорт, импорт) жана Чили.
Боливияда алгачкы мектептери 16-кылымда пайда болгон. 1825-ж. республика
орногондон кийин ак сөөктөр мектеби пайда болгон. 1874-ж. милдетүү башталгыч
билим жөнүндө мыйзам чыгарылган. 1955-ж. билим берүү жөнүндөгү реформага ылайык
7-14 жашка чейинки балдарды милдетүү түрдө окутуу киргизилген. Китепкана, музей,
опера-балет театрлары өнүгө баштаган. 18-кылымга чейин айрым тарыхый чыгармалар
гана пайда болгон. Өлкө көзкарандылыктан кутулгандан кийин гана (1826) Боливия
адабияты европалык романтизмдин таасири астында өсүү жолуна түшкөн. Р. X.
Бустаманте, Н. Галиндо, Н. Агирре, X. X. Мора жана башка ошол кездеги көрүнүктүү
акын-жазуучулары болгон. Чыгармаларында индейлердин оор турмушу, эркиндикке
болгон күрөшү, жана башка социалдык маселелери сүрөттөлгөн. Р. Хаймес Фрейре, Ф.
Тамайо, Г. Рейнольдстун ырлары башкалардан музыкалуулугу менен айырмаланган.
20-кылымда проза жанры индихенизм багытында өнүккөн. Буга А. Аргедас, X. Мендос,
А. Сеспедес, X. Лардын чыгармалары мисал боло алат. 19-кылымдан баштап сүрөт
өнөрү, живопись, графика, архитектура өнүгө баштаган. Европалык стилдеги
мекеме-ишканалардын, турак-жайлардын саны көбөйгөн. Таш жана кыштан (саман
кошулган) курулган индейлердин «кинча» тибиндеги (каркас сыяктуу) храм,
чиркөөлөрү сакталып калган. Сан-Франсиско (архитектура X. Агустин, Ф. Чаваррия),
Сан-Лоренсо (фасад,1728-44), Ла-Компанья (фасад, 1700-07) чиркөөлөрү бар. Ошол
мезгилдеги мастерлер бир эле убакта архитектуралык жана скульптуралык милдетти
аткарышкан. Кийин архитектура классицизм багытында өнүккөн. Потосидеги собор
(1809-36, архитектура М. де Санауха), Ла-Пасдагы Өкмөт үйү (1853, 1883-ж. кайра
курулган, архитектура Н. дель Прадо) ири имараттарынын бири болгон. Чукисака,
Потоси, Кольяо деп аталган үч Сүрөт борбору бар. Боливия Битти, Д. де Оканья, Д.
Киспе, Д. Нуньеса, Ф. Мартинеса, X. Пасторелло, X. Франсискус сыяктуу жана башка
таланттуу сүрөтчүлөр живопись жанрына көбүрөөк көңүл бурушкан. 1940-50-жылдары
архитектура интернационал стилине өтө баштаган, кийин 1960-70-жылдары типтүү
проектиге негизделген. Музыка өнөрүндө негизинен креоль жана индей салтын
сактаган. Перу, Эквадор, Аргентинанын Түндүк-Батыш тарабындагы элдердин
музыкасына жакын. Театрлаштырылган оюнзоок фестивалдары көбүрөөк өткөрүлөт.
«Диарио», «Пренса», «Расон», «Мундо», «Периодико опиньон» сыяктуу күн сайын
чыгуучу көлөмдүү гезиттери, «Радио насьонал де Боливиа» радиостанциясы жана
телекөрсөтүүсү (1970), өкмөттүк информациялык агентчиликтери бар. Ад.: Лукашова
Е. Н. Южная Америка. М., 1958; Сашин Г. 3. Боливия: Очерки новейшей истории. М.,
1976.



https://ky.wikipedia.org/wiki/%D0%91%D0%B5%D0%BB%D0%B3%D1%80%D0%B0%D0%B4

Белград – 1 213 000 (2 млн. катталбаган адам саны менен.) тургуну бар Сербиянын
эң чоң шаары жана борбору. 1403 жылы Сербиянын, 1918 -2003 жылдары Югославиянын,
2003-2006жж. Сербия жана Черногориянын борбору болду. Сербиянын ири
экономикалык, өндүрүштүк, жана маданий борбору. Шаар Сербиянын борбордук
бөлүгүндө дарыясынын Дунайга куйган жеринде орношкон. Белград шаар округунун
аймагы 3227 км² -ди түзөт. Шаардан батышка карай Никола Тесла аэропорту
жайгашкан. Шаар 1999 жылы Натолуктардын жардыруусунда катуу талкаланган.

Белград Сава жана Дунай дарыяларында жайгашкан. Сава Дунай дарыясына Белграддан
куят. Шаар деңиз деңгээлинде 116,75 метр бийиктикте турат. Белграддын тарыхый
борбор Саванын жээгинде жайгашкан.

Шаардын пайда болушу Сава жана Дунай дарыяларынын куюлушундагы Сингидунум
конушунун негизин түптөгөн кельттер (скордиск уруусу) дооруна алып келет.
Белград қарқынды өткен шағында 40 аскерди жеңип алып, 38 ирет кайрадан
тургузган. Шаардын эски дубалы кельттер менен римдиктерди, готтор менен
франктарды, славяндар менен түрктөрдү жолуктуруп турду.

Шаар сербче аталышы менен алгачкы ирет ІХ кылымда чыга баштады. Белградга ХІ-ХІІ
кк. болгарлар ээлик кылышты. Шаарга Византия, андан кийин болгарлар, сербдер,
венгерлер ээлик кылышты. 1427 жылдан бери Белград – 1456 жылы венгер аскер
башчысы Янош Хуньяди Түрк султаны Мехмет ІІ отурукташкан шаарындагы аскерин
талкалаган дубалы болгон венгерлердин чек аралык чеби. 1521 жылы Белградды
түрктөр басып алышты. Австриялыктар менен түрктөрдүн ортосунда болгон согушта
Белград австриялыктардын колуна үч ирет өттү. (1688—1690, 1717—1739, 1789—1791).
1806 жылы түрктөрдөн азаттык алган Белград серб княздыгынын (1882жылдан баштап –
падышалыгынын) борбору болду.

1813 – 1830 жылдарда шаар 1867 жылга чейин шаар ортосунда тургузулган чебин
бербей койгон түрктөрдүн башкаруусунда болду. Биринчи дүйнөлүк согуш учурунда
Белград эки ирет австрия аскери менен басып алынган. (18 ноябрь — 2 декабрь
1914; 26 сентябрь 1915 — 18 октябрь 1918). 1918 жылдын 1 декабрында сербдер,
хорваттар, словенецтер Падышалыгынын (1929 жылдан баштап - Югославиянын жана
Белград областынын) борбору болду.

1941 жылдын 13 апрелинде Герман баскынчылары басып алып, 1944 жылы 20 октябрында
кеңеш аскеринин жана Югославиянын элдик – боштондук аскеринин күчү менен азат
бошотулган. 1945 жылдын ноябрь айында Белград ЮФЭР борбору деп жарыяланды (1963
жылдан баштап – Югославия Социалистик Федеративтик Республикасы).



https://ky.wikipedia.org/wiki/%D0%91%D0%B0%D1%88_%D0%BE%D0%BE%D1%80%D1%83

Баш оору (новолат . cephalalgia, -грек. ἐγκέφαλος — Баш мээ + ἄλγος — оору) — ар
қандай оорулардын көп кезигүүчү белгилеринин бири.

Баш оорунун мүнөзү аны пайда қылған себептерге жараша болот. Қан тамыр
ооруларында (гипертония, гипотония оорулары, шақый(француз байыр.-грек.
ἡμικρανία же новолат. hemicrania — шақый же «жарым баш»).) баш луқулдап ооруп,
чарчағанда, алкоголь ичкилигин ичкенде, тамеки тартқанда, ошондой эле ызы-чуу,
кескин жыт, өтө жарық таасир эткенде күчөйт.

Гипертония оорусу менен ооруғандарда уқтап турғанда көбүнчө баш салмақтанып,
кежиге ооруйт. Шақыйда приступ түрүндө қармап баштын бир жағы ооруйт. Көп учурда
ички секреция бездеринин функциясы бузулғанда, аялдардын этек кири келген же
климакс мезгилинде да баш ооруйт. Қараңғы жерде иштөө, алысты начар көрүү, көз
оорулары, мисалы, глаукома баш оорунун себептери болуп эсептелет.

Желке жана үч ача нервдердин невралгиясында бет жана желке сайғылашып, ачышып
ооруйт. Мээ жана анын қабығы сезгенгенде қусуп, дене абдан ысып, баш қатуу
ооруйт. Мурундун қошумча қоңулдарынын сезгениши, баш сөөк-мээ травмасы да баш
ооруға себеп болот. Баш оору ар қандай жуғуштуу ооруларды, ууланууну, нервдин
бузулушун, ички органдардын ооруларын қоштойт.

Баш оорунун себебин билгенден кийин дарылоо керек. Тақай ооруса доғдур қайрылуу
зарыл. Анын себебин таппай, өзү билгендей ооруну басаңдатуучу дарыларды
қолдонуу, ден соолуққа тескери таасир тийгизет. Доғдур өз убағында қайрылып,
негизги ооруну дарылоо баш ооруну басат же азайтат. Күн тартибин туура уюштуруу
маалы менен тамақтануу, суу процедуралары, дарылоо гимнастикасы, желдетилген
бөлмөдө уқтоо, таза абада сейилдөө баш ооруну басууға жардам берет.

Қырғыз Совет Энциклопедиясынын Башқы редакциясы. «Ден соолуқ» Медициналық
энциклопедия. - Ф.:1991, ISBN 5-89750-008-8 Головная боль



https://ky.wikipedia.org/wiki/%D0%91%D0%B0%D1%80%D1%81%D0%B5%D0%BB%D0%BE%D0%BD%D0%B0

Барселона — Испаниянын түндүк-чыгышындагы шаар жана порт (порт аркылуу жылына 20
млн оор жүк ташылат). Жер ортолук деңиздин жээгинде. Бесос жана Льобрегат
дарыясынын ортосунда жайгашкан. Каталония автономия облусунун жана Барселона
провинциясынын администрация борбору. Калкынын саны боюнча өлкөдөгү Мадридден
кийинки 2-шаар, өлкөнүн маанилүү экономика жана маданий борборлорунун бири.
Калкы 1,5 млн (2005; агломерациясы менен 5 млн). Жолдор тоому. Эларалык
аэропорту бар. Текстиль (өлкөдөгү ири), машина куруу (автомобиль, кеме,
локомотив куруу, энергетика өнөр жайына жабдуу, станок, электр-техника,
радиоэлектроника ж. б. өнөр жай ишканалары), химия, целлюлоза-кагаз, полиграфия,
цемент, булгаары, тамак-аш ж. б. өнөржайлары бар. Улуттук жана чет өлкөлүк
банктар иштейт. Эл аралык соода, өнөр жай ярмаркалары өтүүчү жай. 1992-ж. XXV
Олимпиялык оюндар өткөн. 1888жана 1929-ж. бүткүл дүйнөлүк көргөзмө болгон. Үч
университет, музейлер (тарых, археология, геология, деңиз, асем өнөр ж. б.),
опера жана балет театры; метрополитен бар. Б. з. ч. 3-кылымда негизделген.
10—13-кылымдын көп архитектура эстеликтери, анын ичинде Сан-Пабло дель Кампо
чиркөөсү (10-кылым), готика стилиндеги собор (13-15-кылым), Санта-Мария дель Мар
(14-кылым), Нуэстра Сеньора де Белен (барокко стилиндеги, 17-18кылым), Саграда
Фамилия (19-20-кылым) чиркөөлөрү, Гуэль двореци (19-кылым), архитектор А.
Гаудинин (19-кылымдын аягы 20-кылымдын башы) курулуштары сакталган.



https://ky.wikipedia.org/wiki/%D0%91%D0%B0%D1%80%D1%81%D0%B1%D0%B5%D0%BA,_%D0%BA%D0%B0%D0%B3%D0%B0%D0%BD

Барсбек (Барс-бег Ынанчу алп Билге) – VIII к. башында Эне-Сайдагы Кыргыз
кагандыгынын башкаруучусу.

VII к. аягында – VIII к. башталышында кыргыздардын Эне-Сайдагы мамлекети
коңшуларын олуттуу эсептешүүгө мажбурлаган. Анын башында Барсбек каган турган.

Барсбек кагандын тушундагы өнүккөн мезгил кыргыз тарыхынын өзгөчө бир ажайып
барагы.

Түрк элдери (алардын ичинде кыргыздардын өзүлөрү да) жазууну үйрөнүшкөнгө чейин
ушундай болгон. XIX к. экинчи жарымында орус илимпоздору Энесайдан табылган руна
сымал жазууну окушкан. Бул жазуу VIII к. башында кыргыздар жана аларга
туугандаш, бирок кас түрктөр тарабынан жазылып, анда кыргыздардын каганы Барсбек
жөнүндө айтылган. Бул жазуу булагында кездешкен биринчи кыргыз ысымы эле.
Барсбек Ынанчу Алп Билге каган VIII кылымдын башында Энеcайдагы кыргыз
каганатынын башкаруучусу.

Анын урматына арналып жазылган эпитафияга ылайык Ажо Барсбек байыркы
кыргыздардын башкаруучу династиясынан чыккан, атасынан эрте жетим калган, төрт
бир тууганы болгон, тайган менен аң уулоону аябай жакшы көрүүчү.

Татаал тышкы саясий кырдаалдын шарттарында кыргыздардын мамлекетиндеги биринчи
орунга ал өзүнүн асыл сапаттарынын аркасында көтөрүлгөн жана Борбордук Азиядагы
эң татаал саясий кырдаалда кыргыздарга башчылык кылган.

Түрк каганаты доорундагы кыргыздардын каганы Барсбек тууралуу китептерде,
макалаларда окшош ойлор жазылып келет. Айрымдар, анын доору менен "кыргыздардын
жылдыздарга жеткен сааты" деп аталган Кыргыз каганатынын доорун чаташтырып
жүрүшөт. Чындыгында, Кыргыз каганаты 840-жылы Барсбек өлгөндөн 129 жыл өткөн соң
түптөлгөндүгү анык. рит

Түрк каганаты доорунда жазылган Орхон-Енисей жазууларында Барсбек тууралуу
маалыматтар бар. Анда Барсбек Түрк каганаты экиге: Батыш жана Чыгыш
каганаттарына бөлүнгөн соң, андагы Чыгыш Түрк каганатынын баскынчыл саясатына
каршы күрөшүп, кыргыздарды жетектеген тарыхый инсан болгондугу айтылат. Ал кезде
кыргыздар Барсбектин жетекчилигинде Чыгыш Түрк каганатына каршы түргөштөр,
кытайлар менен биримдик түзүшкөн. Муну баамдаган Чыгыш Түрк каганы Капаган кыска
мөөнөттүн ичинде Көгмен (Саян) тоолорун ашып түшүп, Барсбектин ордосуна кол
салган.

Жогоруда баяндалган кол салуу 711-жылы болгон. Бул тууралуу Монголиядагы Орхон
суусунун өрөөнүнөн табылган ташка чегилген жазууда төмөндөгүдөй баяндалат:

"Барсбек эле, каган атын мында биз бердик, ага сиңдими (карындашымы) зайыптыкка
бердим. өзү жаңылды... Каганы өлдү, эли күң менен кул болду. Сүңгүштүк,
найзалаштык эли менен".

Орхон-Энесай жазууларындагы Тонүкүккө арналган эстелик жазууда: "Табгачтын
каганы, он ок (түргөштөр) каганы биздин душманыбыз болгон. Баарыдан өткөн
душманыбыз кыргыздын күчтүү каганы болгон", - деген маалымат кездешет. Барсбек
кыргыздарды сайдан, кырдан жана тоону байырлаган аймактардан чогултуп, эл кылып,
ошол элдин өз алдынчалыгы үчүн күрөшкөн.

711-жылы Чыгыш Түрк каганаты кыргыздарга күтүүсүздөн кол салып, Сунга токоюндагы
кызыл кыргында Барсбек курман болгон. Анын сөөгүн кыргыз салты боюнча урмат-сый
менен коюуга мүмкүн болгон эмес. Ошентип, кыргыздар Экинчи Чыгыш Түрк каганаты
кулаганга (745-ж.) чейин азаттыгынан кол жууп, букаралыкта жашап калышкан.

Ички Азия аймагын камтыган, азыркы кыргыздар мекендеген чөлкөм Батыш Түрк
каганатына, ал эми ата-бабаларыбыз байырлаган чөлкөм Чыгыш Түрк каганатына карап
турган кезде Барсбек Түрк каганатына каршы саясатын жигердүү жүргүзгөн.

Барсбектин эли ал кезде бодун деп аталган, бул алардын ички биримдиги бар
экендигин көрсөтүп турат.

http://www.shookum.kg/2008-zhyl/57/962-barsbek-kyrgyz-kagany.html |Roza
Abdykulova



https://ky.wikipedia.org/wiki/%D0%91%D0%B0%D0%BB%D1%8B%D0%BA%D1%87%D1%8B_%D1%88%D0%B0%D0%B0%D1%80%D1%8B

Балыкчы (1954-89-ж. Рыбачье, 1989-92-ж. Ысык-Көл, 1992-жылдан адепки аты Балыкчы
кайтарылган) Ысык-Көл облусундагы шаар. Ысык-Көлдүн батыш жээгинде, деңиз
деңгээлинен 1620-1640 м бийиктикте жайгашкан. Республиканын борбору Бишкек
шаарынан 175 км чыгыш тарапта. Калкы 42,4 миң (2009). Шаар Ысык-Көлдүн жээгин
бойлой 12 км ге созулуп жатат. Климаты континенттик, кургак. Январдын орточо
температурасы -4°С...-6°С, жайы ысык, июлдун орто температурасы 20°С. Жылдык
жаан чачын өтө аз (115 мм түшүп, кышында кар жатпайт. «Улан» шамалы жылына орто
эсеп менен 20-60 күндөй, айрым жылдары 40-100 күнгө чейин созулуп, ылдамдыгы 40
м/сек га жетет. Калкы көп улуттуу: кыргыз, орус, украин, казак, уйгур, татар,
дуңган, өзбек ж. б. улут өкүлдөрү да жашайт. Ири ишканалары: «Ысык-Көл даназык»,
*Алтындан», «Каухар таш», «Ынтымак», «Калемгер», «Көк ойрок» акционердик
коомдору. «Ак кеме» акционердик коому Кыргызстандагы суу транспорту үчүн
кемелерди куруу жана ондоо боюнча жалгыз ишкана. Шаар автомобиль, темиржол, суу
жолдор тоому. Балыкчы аркылуу Бишкек Нарын Торугарт, Бишкек Каракол (Күнгөй жана
Тескей аркылуу) мамлекеттик маанидеги автомобиль жолдору өтөт. Луговой Бишкек
Балыкчы темир жолунун аяккы пункту. Нефть базасы иштейт. Ал Ысык-Көл, Нарын
облустарын күйүүчү-майлоочу май менен камсыз кылат. «Кумтөр Оперейтинг Компани»
ишканасын күйүүчү майлоочу май менен камсыз кылуучу жаңы нефть базасы курулган.
Көл аркылуу оор жүк ташуу кыскарган. Негизинен көлгө зыян келтирбеген жүктөр
ташылат. Шаарда ири кампа, базалар да иштейт. Балыкчы социалдык-экономика
институту (менчик), тогуз орто, башталгыч, спорт, музузыкалык мектептер,
балабакча, үй бүлөлүк тарбиялык борбор, мектепке чейинки пилоттук мекеме,
кесиптик-техникум окуу жайы, техникум, коллеж, 13 китепкана, 6 клуб бар. Шаардык
оорукана, үйбүлөлүк медицина борбору, тиш поликлиникасы,
санитария-эпидемиологиялык станция, 3 үй бүлөлүк дарыгерлер тобу иштейт.



https://ky.wikipedia.org/wiki/%D0%91%D0%B0%D0%BB%D0%B1%D0%B0%D0%B9_%D0%90%D0%BB%D0%B0%D0%B3%D1%83%D1%88%D0%BE%D0%B2

Балбай Алагушов – кыргыздын көркөм өнөрүн, музыкасын, фольклордук мурасын
иликтеген көрүнүктүү журналист, өнөр таануучу, Кыргызстандын эл артисти (2011).

Балбай Алагушов 1936-жылдын 5-майында Кыргызстандагы Ысык-Көл жергесинде Тоң
районуна караштуу Кызыл-Дөбө айылында туулган.

1959-жылы Кыргыз улуттук университетинин (ал кездеги КМУнун) филология
факультетин, 1973-жылы Муратаалы Күрөңкеев атындагы музыкалык окуу жайын
бүтүргөн.

1965-85-жылдары Кыргызстандын Илимдер академиясынын философия жана укук
институтунун эстетика жана өнөр таануу бөлүмчөсүндө (сектор) илимий кызматкер
болгон.

Алагушев 1997-жылдын 7-июнунан тартып “Азаттык үналгысы” аркылуу кыргыздын
чыгаан композиторлорун, акындарын, ырчыларын, күүчүлөрүн, комузчуларын,
кыякчыларын жана алардын көөнөргүс
[мурасын]http://www.azattyk.kg/content/article/1867357.html калайыкка
тааныштырып, алар тууралуу эл сабатын кеңейтип келет.

Балбай Алагушов КТРКдагы Алтын корду негиздегендердин бири болгон. Бул тууралуу
ал мындайча эскерет:

"Тагдыр ушундай экен, окууну бүтүп атканда 1959-жылдын 1-январынан дипломдук
ишти жазууга каникулга тарадык. Ошол учурда менин биринчи макалам чыккан
«Кыргызстан пионери» газетасында иштеп калдым. А жерде 1960-жылдын 15-августуна
чейин иштедим. Анан чакырык боюнча Кыргыз радио комитетине барып, музыкалык
редакциясында редактор болуп иштеп калдым. Ошол күндөн музыкага мурдагыдан да
кызыгып, атактуу шайырлардын баарын чакырып, күүлөрүн тасмага жаздыра баштадым.
Кыргыз радиосунун алдындагы Алтын фондуну биринчи жолу мен баштадым.
Ы.Тумановдун, М.Баетовдун, Шекербек Шеркуловдун, Асылбек Эшмамбетовдун күүлөрүн
жаздырдым. Башкы редакторубуз Асылкан Бөрүбаев деген комуз черткен, музыкага
жакын экен. Ага: «Жаңы жыл кирип келди, агай, «Эл шайырлары микрофондо» деген
берүү уюштурбайынбы?»- десем макул болду. Осмонкул Бөлөбалаев, Саякбай Каралаев,
Алымкул Үсөнбаев, Ыбырай Туманов, Саид Бекмуратов, Эркесары Бекназаров, Асылбек
Эшманбетовдорду студияга чакырдым. Райкан Шүкүрбеков экөөбүз алып бардык. Мен
кийин Алтын фондго калтырдым, грампластинка чыгардым. Кийин СДге көчүрүп койдум.
Өчпөй турган от, өлбөй турган адам жок деп Кыргыз радиосунда жүргөндө 100
сааттан ашык берүү даярдадым". (Булак: Обон. 27.9.2011.).



https://ky.wikipedia.org/wiki/%D0%91%D0%B0%D0%BA%D1%87%D0%B8%D0%B5%D0%B2,_%D0%A2%D0%B0%D0%BB%D0%B0%D0%BD%D1%82%D0%B0%D0%B0%D0%BB%D1%8B

Бакчиев, Талантаалы (1971) Кыргыз Улуттук жазуучулар Союзунун мүчөсү (2006),
Кыргыз Республикасынын "Ардак грамотасынын" ээси (2011), Кыргыз Республикасынын
Өкмөтүнүн "Ардак грамотасынын" ээси (2016), Көзкарандысыз мамлекеттердин
шериктештигинин Парламенттер аралык ассамблеясынын "За заслуги в развитии
культуры и искусства" төш белгисинин ээси (2015), Кыргыз Республикасынын
«Маданиятынын мыкты кызматкери» төш белгисинин ээси (2010), «Манас эли» Коомдук
бирикмесинин «Манас» төш белгисинин ээси (2010), Кыргыз Республикасынын "Билим
берүүсүнүн мыктысы" төш белгисинин ээси (2013), "Кыргыз тили" төш белгисинин
ээси (2012), манасчы Бакчиев Талантаалы Алымбек-уулу Ысык-Көлдун Ак-Суу районуна
караштуу Маман айылында (мурдагы Кара-Бөлтөк) 1971-жылы 2-декабрда туулган.
2010-жылдын июль-август айларында «41 күн бою «Манас» айтуу» Сөң-Көлдө өткен иш
чарасынын катышычуусу. 2014-жылы Кыргызстандын тарыхында биринчи жолу 7
күнү-түнү тынбай "Манас" айтуу руханий-маданий иш-чарасынын демилгечиси жана
уюштуруучусу. Бугунун Арык уруусунун Сарыкалпак уругунан.

Талантаалы манасчылыкка 12-13 жаш курагында келет. Бардык жаратман манасчыларга
таандык болгондой эле ал кереметтүү түш аркылуу «Манас» айтып калат. Түшүндө:
Чыйырды, Манас, Каныкей, Коңурбай, Алмамбет, Чубак, Ырамандын Ырчы уулу, Сыргак,
Семетейлерге кабылган. Мына ошол алгачкы түштөрүнүн бирин, ал өзү төмөнкүчө
баяндайт: «Адатгагыдай эле мен коюмду айдап, Жыргалаң суусунун боюна жайып
чыктым. Түш оогондон кийин бир аз тамактанып, чычырканактын түбүнө ыксырап
жатып, көзүм илинип кетиптир. Жыргалаңдан бери дебе ылдый мени эки адам жетелеп
келип, суу боюндагы чоң ак боз үйдүн ичине түртүп, киргизип жиберишти. Тизелеп
барып, отуруп калдым. Башымды көтөрүп, айланамды карадым. Коломтодо бүлбүлдөп
күйгөн оттун жарыгынан улам, керегеде илинген илбирс, жолборс, аюунун терилерин
жана алты кездей келген болот кылыч, капкадай кара калкандын илинип турганын
даана көрдүм. Аңгыча, эки аял киши жаныма басып келип, колтугумдан сүйөй,
төрдөгү жыгач тактанын үстүндө жаткан дырдай жылаңач наристенин жанына жетелеп
келишти. Мунун бири Айкөлдү тапкан Чыйырды, экинчиси Айкөлдү Айкөл кылган
айтылуу Каныкей энелер экенин баамдадым. Анан Каныкей: «О, айланайын кулунум,
айла таппай курудум. Ойной турган чагымда, ооматым келген маалында, Айкөлдү
жуттум мен шордуу. Олдо-бүлдө дүнүйө ай! Эми көкжалымдын белеги, эл- журтумдун
желеги кыймылсыз жатат дени чок, эчкирсем угар киши жок» - деп, көзүнүн жашын
көл кылып мага кайрылды. Эмнегедир ошол учурда мени кандайдыр бир күч
башкаргансып, тактанын үстүндө жаткан баланын тулку боюн ушалап, оозун ачып,
үйлөп кирдим. Үйлөгөн сайын менин оозуман көк нур чыгып, баланын оозуна кирип
жатты. Айтор, канча убакыт өткөнүн билбейм. Бир убакта эки көзү ачылып, эмелеки
кыймылсыз жаткан баланын денесине жан кирип, оозунан ак көбүк оргуштап чыгып
жатты. Мен буркурап ыйлап, тактанын үстүнөн шыпырыльш барып, жердеги аюу
талпактын үстүнө отуруп калдым. Аңгыча, башында карасы бар Каныкей эне кесе
сунду. Мен жыгач кеседеги кымызды тартып жибердим: «Кагылайын каралдым,
жомокчулукка жарадьң. Кайыптан бизге туш болдуң, карааны бийик куш болдуң. Ак
бата бердик, кабыл ал, Айкөл атаң, эрдигин, ааламга ырдап, салгын жар! Эми биз
тээтетиги аяшым Алмам түнөгөн мазарлуу дөбө Боз-Учукка барабыз» - деп, көздөн
кайым болушту». Кийинчерээк, чоң атасы Саякбай (аталаш) манасчы утур-утур түшүнө
кирип, «Манас» айтууну үйрөүп турат. Анан өз колу менен бышкан койдун башын
сунуп: «Ме айланайын, алагой, тилегиңе жетегой, аттуу-баштуу жомокчулардан бол!»
- деп, батасын берет. Дагы бир түшүндө устаты Шаабай манасчы Талантаалыга үч кап
таруу берет. Т.Бакчиев классикалык түрдөгү манасчылардын улантуучусу, азыркы
салттуу жаратман манасчылардын бири. Талантаалынын манасчылыкты аркалап
калышына, залкар манасчы Саякбай Карала уулу менен жакын тууган болуп калгандыгы
да себеп болушу мүмкүн. Ал устаты Ш.Азизовдун жанында 15 жылга жакын жүрүп,
андан айтуучулуктун сырларын, «Манас» эпосунун классикалык мазмунун өздөштүрдү.
Анын устаты Шаабай болсо, Шаабайдын устаты Саякбай. Ал эми Саякбайдын устаты
Шаабайдын чоң атасы Чоюке болгон. Ошентип, Талантаалы тээ ата-бабадан бери келе
жаткан жиптин азыркы учугу. Мындан сырткары, ал белгилуу манасчылар Кааба
Атабеков менен Кубанычбек Алмабековдун өнөрканаларына күбөө болуп, бата алган.
Т.Бакчиев Республикалык, Бүткүл союздук, Эл аралык бир катар кароо-сынак,
фестивалдардын катышуучусу, лауреаты, дипломанты болуп саналат. Ал 1988-жылы
өткөн жаш төкмө акындардын, эпос айтуучулардын Республикалык кароо-сынагында
2-орунга ээ болгон. 1989-жылы Баку шаарында өткөн III Бүткүл союздук «Кавказ,
Орто Азия, Казакстан жана Дагестандын жаш айтуучулары» аттуу фестивалынын
лауреаты. 1994-жылы өткөн манасчылардын Республикалык телесынагында 2-орунга
татыктуу болгон. 1995-жылы Бишкек шаарында өткөн «Ала-Тоо жазы - 95»
Республикалык Студенттер фестивалында 1-орунду ээлеген. 2001 -жылы
Санкт-Петербург калаасында өткөн «Что вижу - то пою» («Эмнени көрсөм, ошону ырга
салам»), 2002-жылы Улан-Батор калаасында өткөн «Мелодии Шёлкового Пути»,
2002-жылы Өзбекстанда өткөн «Воуsun Ваhori» («Бойсун көктөмү»), 2003- жылы Баку
шаарында өткөн «Аsiya Ваугаmу» («Азия майрамы»), 2004-жылы Будапешт шаарында
өткөн «Дүйнө элдеринин III фольклордук фестивалы» аттуу Эл аралык фестивалдардын
лауреаты. 2006-жылы Соң-Көлдө өткөн «Соң-Көлдү Манас жердеген» аттуу Эл аралык
кароо-сынакта 2-орунга ээ болуп, Кыргыз Республикасынын Президентинин атайын
акчалай сыйлыгы менен сыйланган. Ошол эле жылы Бишкек шаарында өткөн «Дүйнө
элдеринин эпостору» аттуу Эл аралык фестивалдын, 2008-жылы Якутск шаарында өткөн
«Шедевры Юнеско на земле Олонхо» Эл аралык фестивалдын дипломанты болуп
табылган. 2001-жылы Утрехт университетинин, 2008-жылы Тилбург университетинин
атайын чакыруусу боюнча «Манас» эпосун айтып, Голландия өлкөсүнө барып кайтат.
2010-жылдын июль айында Кытай Эл Республикасынын [[Кызыл-Суу автоном районуна
барып, манасчы Жусуп Мамай менен жолугуп, ак батасын алып кайткан. 2010-жылдын
август айында Алтай Республикасына барып, Манастын төрөлүп-өскөн жери Манас-Көл,
Манас-Тоо, Ак-Саз деген жерге барып зыярат кылып келген. 1995-жылы Т.Бакчиевдин
өзүнүн айтуусунда 6,5 басма табактан, 4617 сап ырдан турган «Манас» эпосунун ири
окуяларынын бири болуп саналган «Алмамбеттин жомогу» аттуу окуясы, китеп болуп
жарыкка чыккан. 2000-жылы Ж.Орозобекованын киносценарийи боюнча Швейцария менен
Франциянын биргелешкен кинокомпаниялары тарабынан тартылган «Манасчы» деген
даректүү кинотасмага «Гүлчоронун Үргөнч суусун кечиши» аттуу окуясы Т.Бакчиевдин
айтуусунда тартылган. 2005-2006-жылдары Т.Бакчиевдин айтуусунда Кыргыз Улуттук
телерадио компаниясынын «Алтын казынасына» «Манас» училтигинин «Манас» бөлүгүнөн
«Чубак менен Алмамбеттин чатагы», «Семетей» бөлүгүнөн «Семетейдин Букардан
Таласка келиши» аттуу окуясынан тартып, «Семетейдин төрт беренге аш бергени»
деген окуяга чейин жаздырылып алынган. 2000-жылы «Кыргызпатент» тарабынан чыккан
«Саамалык» ырлар жыйнагынын 1-китебине Т.Бакчиевдин айтуусундагы «Манас»
эпосунун «Манастын ашы» аттуу окуясынан узунду, 2004-жылы Борбордун Азиядагы
Америка университети тарабынан чыккан «КАФ, АУК, АУЦА - биздин үйүбүз» аттуу
көркөм чыгармалар жыйнагында «Каныкейдин кошогу» аттуу окуясынан үзүндү жарык
көргөн. Т.Бакчиевдин манасчылык өнөрү тууралуу:' Г.Айтпаеванын Г.Байсабаеванын,
С.Бегалиевдин, К.Дуйшалиевдин, голландиялык окумуштуу Ниенке ван дер Хейденин,
Ш.Шакитовдун, А.Эгембердиеванын илимий эмгектери кыргыз, орус, англис тилдеринде
жарык керген. Ал 1991-1992-жылдары Токтогул Сатылганов атындагы Кыргыз
Мамлекеттик филармониянын алдындагы фольклордук студиядан окуп,
1992-1995-жылдары К.Тыныстанов атындагы Ысык-Көл Мамлекеттик университетинин
«Кыргыз филология» факультетинен экстерн түрүнө окуп, артыкчылык диплому менен
аяктайт. 1998-жылы Кыргыз Республикасынын Өкмөтүнүн жана ПРООНдун «Устат-шакирт»
аттуу долбоорунун алкагында, жаш манасчылар Алмаз Эгембердиев менен Улан
Төлөгөновду окуткан. Т.Бакчиев манасчылык өнөрү менен эле бирге, илимий изилдөө
иштерин жүргүзүп, «А.Жакыпбектин адабият менен фольклордун кесилишиндеги
чыгармачылык изденүүсү» аттуу темада кандидаттык диссертациясын ийгиликтүү
коргогон (2004). Анын жеке илимий изилдөө аракеттеринин негизинде: «Манастааным.
Жомокчунун жолу» (2003), «Священный зов. Мнемоническое творчество жомокчу»
(«Аян. Жомокчунун жады чыгармачылыгы») (2005), «Ашымдын көөнөрбөс мурасы»
(2006), «Шаабай» (2006), «Введение в Манасоведение» («Манастаанууга киришүү»)
(2008), "Манасоведение" (2011), "Манастаануу" (2011, 2013), "Кыргыз өзөгү"
(2011), "Кыргызские эпические сказители" (2015), "Манасчылар" (2011, 2013),
"Манас" жана саясат" (2013) аттуу илимий, публицистикалык, окуу китептери жана
элүүдөн ашуун илимий макалалары жарык көргөн. Т.Бакчиевдин бул илимий
эмгектеринде манасчылык өнөрдүн келип чыгышы, калыптанышы, анын негизги
озуйпалары, азыркы коомдогу ээлеген орду сыяктуу маселелер кеңири козголгон.
Азыркы күндө Т.Бакчиев Манастаануучулардын эл аралык ассоциациясын жетектеп
келет.

«Маданияттын мыкты кызматкери» төш белгисинин ээси (2010), «Манас эли» Коомдук
бирикмесинин «Манас» төш белгисинин ээси(2010), манасчы, филология илимдеринин
кандидаты, доцент, Кыргыз Улуттук Жазуучулар Союзунун мүчөсү, К.Тыныстанов
атындагы Ысык-Көл мамлекеттик университетинин ардактуу профессору.

Респубиликалык "МАНАС" жаштар ордосу, "Манасчылар" Б-2010ж.
http://www.presskg.com/ad/10/0916_8.htm.



https://ky.wikipedia.org/wiki/%D0%91%D0%B0%D0%B7%D0%B0%D0%BB%D1%8C%D1%82

Базальт - [лат. Basaltes, гр. Basanos сыналуучу таш, эфиоп. Basal тамырлуу таш]
агылып чыккан жанар тоо теги. Эффузив тоотектеринен жербетине эң эле көп
таралганы (алардын ичинен базальт сапаты боюнча кургактыкта 40%, океан түбүнүн
90% ээлейт). Курамынын негизги бөлүгү плагиоклаздан (лабрадор, битовнит же
анортит), авгиттен жана оливинден турат. Адатта кошумча иретинде пироксен,
магнетит, ильменит жана башка кездешет. Тоотек, кээде тыгыз же абдан майда
бүртүкчөлүү массадан, кээде оливин, негизги плагиоклаз жана базальттык роговой
обманкалуу авгиттин порфирдик бөлүкчөлөрүнөн турат. Базальт Жерде гана эмес, жер
тобуна тийешелүү планеталарда, Айда эң кеңири таралган тектерден болуп
эсептелет. Алардын кеңири таралган түрү толлеит базальттары нормалдуу же начар
жегичтиги менен башка жегичтик жана кремнийге кедей базальттардан айырмаланып,
океандардагы дээрлик бардык аралдарда, суу алдындагы жанартоо курулмаларында,
материктердеги платформалар менен рифтерде таралышы мүнөздүү. Базальттарда жез,
никель, платина жана башка кендери учурайт. Базальт эң жакшы курулуш материалы.



https://ky.wikipedia.org/wiki/%D0%90%D1%82_%D1%87%D0%B0%D0%B1%D1%8B%D1%88

Ат чабыш - улуттук спорттун түрү. Мелдештер тегиз талаада, түз жолдо же туюк
айлампада (ат майданда) өткөрүлүп, күлүктөрдү атайын саяпкерлер таптап,
чабандеске чаптырат. Ат чабыш илгертеден эле кыргыз элинин турмушунда өтө
маанилүү орунду ээлеп, «аламан байге» деп аталган. 1952-жылдан ат чабыш
мелдешинин эрежеси тартипке салынган. Чабандестер 14 жаштан кем болбошу керек.
Мелдешке кунандан жогорку жаштагы бардык тукумдагы күлүктөр катышып, ат чабыш
аралыгы 20000 мге чейин болот. 1995-ж. «Манас» эпосунун 1000 жылдыгына карата
дүйнөлүк тарыхта биринчи жолу алыс аралыкка (Ашхабад - Талас) ат чабылган. Ат
чабышта төмөнкүдөй шарттар сакталышы керек: аттын мелдешке катышуусуна уруксат
берүүчү ветеринардык мекемеден маалым кат; чабандестин билдирмеси ж-а жеке
номурдун болушу, бир чабандестин бир гана атты чабуусу, мелдеш учурунда аралыкты
кыскартууга тыюу салынат, башка атты камчы м-н чабууга, жолун тороого болбойт ж.
б. Ат чабыш б-ча ар кандай (III, II, I) разрядтык даражалар ж-а наамдар
белгиленген.

Ат азыр көбүнчө айлампада, кээде түз жолдо чабылат. Атты токулуу да, жайдак да
чапса болот. Күлүктү минип чапкан бала чабендес деп аталат. Мелдешке 8-14
жаштагы уландар 3 жаштан жогорку бардык тукумдагы атты минип катыша алат. Ат
1200 метрден 50 километрге чейинки аралыкка чабылат. Ат чабышта жолду
кыскартууга, башка бирөөнүн атын камчы менен чабууга, жолдон тороого болбойт.
Күлүктөрдүн алдыга чыгып келгендерине жараша жеңүүчүлөр аныкталып, байге
ыйгарылат. Эгер аттар бир нече кезекке бөлүнүп чабылса, анда байге убакыт боюнча
(ээлеген орду) аныкталат. Ат чабышта күлүктүн алдыга чыгып келиши анын
саяпкерине жана саяпкердин айтканын так аткарган чабендеске жараша болот. Кыргыз
элинин өткөн турмушунда тулпар аттардын мааниси чоң болгондугун танууга болбойт.
Кыргыздын байыркы эпосторундагы баатырларынын өмүрү алардын минген тулпарлары
менен тыгыз байланыштуу болгону бизге жакшы белгилүү. Ошондуктан, Кыргыз элинде:
«Тулпар — тушунда, күлүк — күнүндө. Ат, аттан кийин жат»,-деген макалдар
бекеринен айтылып калбаса керек. Кыргыз эли байыркы замандан бери мал
чарбачылыгы менен кесип кылып, төрт түлүк малды өстүрүп келе жатат. Төрт түлүк
малдын ичинен да кыргыздар айрыкча жылкыны жогору баалашат. Өзүнүн көчмөндүү
турмушунда жана жоокерчилик заманда жылкынын тулпарларын жоого минишкен,
семиздерин союп, казы-карталарын жешкен, бээлерин байлап, кымызын ичишкен.

Кыргыздын балдары менен кыздары жаш чагынан эле ат мингенге үйрөтүлгөн. Балдары
төрт, беш жашка келгенде, аларды айырмачка таңып, атка мингизип, толтурмачтап
жетелеп үйрөтүшкөн, алар 7-8 жашка келгенде, аттын кулагы менен тең ойногон.
Кыргыз элинде ат оюн-зооктору өтө көп: кыз куумай, тыйын эңмей, кыз жарыш, келин
жарыш, улак тартыш, оодарыш, тай чабыш, кунан чабыш, ат чабыш жана башкалар.

Ат чабыш кыргыз турмушунда өтө маанилүү орунду ээлеп келген. «Манас» эпосунда да
ат чабыш жөнүндө айтылган маалыматтар көп. Манас боз улан кезинде, сексен бала
талаада жүрүп, Манасты кан көтөрүшөт да анын урматына минип жүргөн аттарын
чабышат. Манаска Алмамбет биринчи келип, ага ини болгон учурда да Манас ат
чаптырып, той берет. Манас Каныкейге күйөөлөп барганда да кырк чоросунун атын
чапканы белгилүү. Көкөтай өлгөндө, уулу Бокмурун Каркырада чоң аш берип,
дүйнөдөгү элдердин көпчүлүгүн ашка чакырат да анда чоң ат чабыш болот, ат
чабышка көп сандаган күлүктөр катышып, байге аттары Түркстан деген жерден кайра
кайтат. Кайра келе жатканда, ат чапкан балдар адашып, башка жолго түшүп кетпес
үчүн, жол бою ар бир жолдордун тоомдоруна жандоочулар коюлган. Бул ат чабышта
Манастын Аккуласы чыгып келген, бирок байгени Коңурбай, Жолойлор талап кетишкен
да, кийин Манастын «Чоң казатты» уюштурушуна ошол окуя да негизги себептердин
бири болгон. Манас өлгөндөн кийин, Каныкей Семетей менен кайненеси Чыйырдыны
Бухарага алып качып кетип, Семетейди бир тууган агасы Ысмайылга бала кылып
берет. Семетей эр жетип, он төрт жашка келгенде, Каныкей ат чаптырат да,
байгеге, төлгө кылып, алтымыш асый болгон Тайторусун кошот. Аттарды сүрөп
чапмакчы болот. Тайторусун сүрөш үчүн, эркекче кийинип, Каныкей түпкү сүрөөнгө
барат. Эжесинин бул жоругу Семетейге жакпайт. «Алтымыш асый болуп, оозунда тиши
калбаган атын байгеге кошуп, анысы аз келгенсип, эркекче кийинип алып, ат
сүрөймүн деген эмнеси? Тайторусу байгеден келсе, анда бир кеп, эгерде байгеге
илинбей калса, анда эжемдин башын аламын»-деп, Семетейдин ачууланганын
Каныкейдин кулагы чалат. Байге аттары кайра тартып, алдыңкылары Каныкейдин
жанынан зуулдап өтө баштайт, бирок Тайторусунан дайын жок. Биринин артынан бири
закымдап, кырк-элүү ат өтөт. Ошондо Каныкейдин заманасы куурулуп: Арстан Манас,
өлбөй кал! Азапты бейбак, көрбөй кал! Арбагы бийик Арстаным! Колдочу болсоң,
колдогун! Колдобос болсоң дал бүгүн Кокус болчу жолдомун! - деп, буркурап ыйлап
турса, алтымыш бир аттын аркасынан келе жаткан Тайторуну Манас, Бакай, Алмамбет,
Чубак баш болуп, кырк чоросу менен ортого алып, сүрөп келе жаткан экен. Алар тез
эле астындагы алтымыш аттан Тайторуну сүрөп, чыгарып кетишет. .

Эпостун «Семетей» бөлүгүндө: Тайбуурулдун тартуу болуп кеткени - Семетейдин
ажалынын жеткени, - деген сыяктуу учкул саптар бар. Семетей караңгыда жол тосуп
жүрүп, билбей, кокустук менен, өз бөлөсү Үмөтайды өлтүрүп коет да, таежесинен
уялгандыктан, бөлөсүнүн куну үчүн, Тайбуурулун тартууга берип жиберет. Ошондон
кийин, көп узабай, Кыяс менен болгон согушта, минген аты жүрбөй калып, Семетей
өзү каза табат. Калмактар менен болгон кагылышта Тейитбек Телтору тулпарын уулу
Курманбек баатырга бербей коюп, ал ошол чабышта минген аты баспай калып,
калмактардан өлөт. Күлүк тулпарлардын ичинде өтө акылдуулары болгондугу да бизге
жакшы белгилүү. Ажыбайдын Карткүрөңүн миң сан жылкынын ичине агытып кое берсе,
ал жылкыларды баштап алып, түз эле Таласты көздөй жөнөчү экен. Революциядан
мурда Көл башынан Анжиянга алпарып сатылган Аксур деген күлүк ат бир жылга
жетпей, чылбырын сүйрөп, Көл башындагы ээсине кайра качып келген. 1916-жылкы эл
үркүндө Ак-Суу, Турпандын базарына сатылган жумгалдык Бекболот деген саяпкердин
Нарбаш аттуу күлүгү жарым жылга жетпей, Жумгалдагы ээсине качып келген. с

Ат чабуу http://kmb3.kloop.kg/?page_id=609 «Заман-Кыргызстан» («Кыргыз гезиттер
айылы»), 24.09.2010-ж.



https://ky.wikipedia.org/wiki/%D0%90%D0%BD%D0%B8%D0%BC%D0%B5

Аниме — (жапончо: アニメ которулуш: анимация) — жапониялык анимация. Башка элдердин
анимациясына караганда, чыгарылган анименин чоң бөлүгү жаш өспүрүмдөргө жана
чоңдорго арналган, батыштын сүрөттөрүнө караганда сүрөт тартуу стили жана
жанрлардын ар түрдүүлүгү менен өзгөчөлөнөт.

Анименин тарыхы ХХ-кылымында, жапон кинорежиссерлор Франция, Германия, АКШ жана
Орусияда ойлоп табылган мультипликация техникалары менен алгачкы таржрыйбаларын
баштаган.

Азыркы жапон анимациянын негизин Осаму Тезука түзөт. Ал "манга менен анименин
кудайы" деген атакка ээ болгон.

OVA (Original Video Animation) — видеокассета же DVD сыяктуу, видео
ташымалдоочуларга чыгарууга арналган аниме. Адатта, OVA эки же алты сериадан
тураган кыска фильм же сериал.



https://ky.wikipedia.org/wiki/%D0%90%D0%BD%D0%B3%D0%B8%D0%BD%D0%B0

Анда негизинен, бадам сымал без сезгенип жабыркайт. Ангина — кеңири таралган
оору, көбүнчө балдар, ошондой эле 35—40 жашка чейинки чоң кишилер ооруйт. Аны ар
кандай микроорганизмдер, негизинен стафилакокк менен стрептококк пайда кылат.
Алар организмге оорулуу пайдаланган түрдүү буюмдардан (мисалы, идиштен) жугат.
Айрым учурларда ангинаны бадам сымал бездердин лакуналарында, ооз көңдөйүндө
жана кулкунда дайыма жашоочу микробдор пайда кылат. Ал микробдор киши үшүп
калса, өтө чарчаса, ар кандай оору менен ооруса, көбүнчө грипптен кийин
организмдин коргонуу күчү начарлаганда ангинаны козгойт. Кээ бир кишилер бал
муздак жеп, буту суу болуп же муздак сууга түшүп койсо ангина менен ооруп калышы
мүмкүн. Мурун көңдөйүнүн жана анын кошумча коңулдарынын (мисалы, гайморит), ооз
көңдөйүнүн (тиштин чириши) сезгенүүлөрү, ошондой эле аденоиддер, өнөкөт мурун
бүтүү жана башка мурун менен дем алууну бузуучу оорулар ангина менен бат-бат
ооруга түрткү берет. Балдардын скарлатинасынын чоң кишилердин ангинасы менен
жалпы окшоштугу бар. Ангина күз жана кыш мезгилинде көп кармайт. Оору капысынан
башталып, тамак кычышкансып, ачышкансып, эч нерсе жуткузбай ооруйт. Оорунун
биринчи күнү эти ысып 38—39° С, кээде 40° Сге жетет, башы ооруйт, шалдырайт,
чыйрыгат. Оорунун 2—3-күнү тамактын ооруганы күчөп, акырындап азаят. Ангина
демейде 7—8 күнгө созулат. Ангина катардык (бездер сезгенип, кызарат),
фолликулярдык (бездерди майда ириңдүү кебер каптайт) жана лакуналык (бездер бүт
ириңдейт) болуп бөлүнөт. Көпчүлүк кишилерде ангина бир нече жылда бир кармайт.
Тез-тез кармама ангина өнөкөт сезгенүү — өнөкөт тонзиллитке өтөт.

Дарылоону оорулуунун абалына жана ангинанын түрүнө жараша врач жүргүзөт. Күнүнө
5—6 жолу тамакты чайкоо зарыл. Ал үчүн бор кислотасынын 2%түү, суутектин өтө
кычкылынын 3%түү, марганец кычкыл калийдин мала кызыл, риванолдун (1 стакан
сууга бир таблетка) эритмелерин, ошондой эле ромашка менен шалфейди кайнатып
колдонсо болот. Оорулуу төшөккө жатышы зарыл. Оорулууга витаминге бай, жылуу
жана абдан эзилген тамак (сорпо, бышырып эзилген картошка, суюк ботко, кисель)
берүү керек, ачуу жана катуу тамак жешке болбойт. Суюктукту (лимон салган чай,
сүт, минерал суусу) көп ичүү сунуш кылынат. Оорулууну мүмкүн болушунча өзүнчө
жаткырып, ага идиш-аякты, сүлгүнү бөлүп коюу зарыл. Тамактангандан кийин анын
идишин жууп, 10—15 мин. кайнатуу, кийимдерин, шейшептерин өзүнчө жууп, үйдү таза
кармап, желдетип туруу талап кылынат (Оорулууну багуу). Шилекейди түкүрүү үчүн
марганец кычкыл калийдин мала кызыл эритмеси куюлган идишти оорулуунун жанына
коюу, оорулууну баккан киши колун бат-бат жууп, дезинфекциялоочу заттар (спирт,
атыр жана башка) менен сүртүп турушу зарыл. Ангина — организмдин маанилүү
органына жана системасына таасир этүүчү өтө катуу оору. Айрыкча балдарды
ангинадан сактоо маанилүү. Врачка убагында кайрылбаса, анын көрсөтмөлөрүн так
аткарбаса же өз алдынча дарыланса (Өзүн өзү дарылоо), ар кандай кабылдоолорго,
нефрит, ревматизм жана башка дуушарлантат.

Ангинанын алдын алууда системалуу түрдө организмди чыңдоочу чараларды (муздак
суу менен сүртүнүү, куюнуу, аба жана күн ваннасы, спортко катышуу, таза абада
сейилдөө жүргүзүү сунуш кылынат. Суукка урунуудан сактануу керек. Ангинаны алдын
алууда ага түрткү берүүчү ооруларды өз убактысында дарылоо чоң мааниге ээ.

Кыргыз Совет Энциклопедиясынын Башкы редакциясы. «Ден - соолук» Медициналык
энциклопедия. - Ф.:1991, ISBN 5-89750-008-8



https://ky.wikipedia.org/wiki/%D0%90%D0%BC%D0%BC%D0%B8%D0%B0%D0%BA

Аммиак – азот менен суутек жөнөкөй бирикмеси. Түссүз, кескин жыттуу,
тумчуктургуч газ. Жаратылышта А. орг. заттардын чирип ажырашынан пайда болот.
Эрүү t 80oС, кайноо t 33,35оС, сууда жакшы эрийт. Спиртте, ацетондо, хлороформдо
жана бензолдо начар эрийт. Төмөнкү темп-рада суюктукка айланат, темп-раны андан
ары төмөндөтсө кристаллды пайда кылат. Суюк А. эриткич катары колдонулат. А.
суудагы эритмеси нашатырь спирти деп аталат. Жогорку темп-рада А. азот жана
суутекке ажырайт. А. к-талар менен сууда жакшы эрий турган туздарды берет. А.
туздарын ысытканда жеңил ажырайт. А. к-лар менен аммиакаттарды, кээ бир
металлдар менен нитриттерди же амиддерди берет. А. күкүрт, көмүр кычкыл газы
менен ысытканда N4S4, HCN жана NН2COONН4 пайда болот. Пайда болгон NН2COONН4
140оС жана 150 ат. м. басымда сууга жана карбамидке ажырайт. А. кычкылтекте
күйгүзүүдөн суу, азот жана азот оксиди пайда болот. А. окистендирүүдөн азот
к-тасын, эгерде метан кошулса синил к-тасын алууга болот. А. алуу ыкмалары көп.
Мис., Несслер реактиви менен кара түстөгү заттарды пайда кылат. А. азот менен
суутек аракеттенүүсүнөн же көмүрдү кокска айландырганда бөлүнүп чыккан газдан
алууга болот. А. аба же кычкылтек менен белгилүү өлчөмдө аралашканда жарылууга
жөндөмдүү аралашмалар пайда болот. А. менен иштөө чеберчиликти талап кылат. А.
башка элемент щелочтор сыяктуу эле денеге же колго тийсе, күйгүзүп кетиши
мүмкүн, о.эле абада концентрациясы көп болсо, дем алдырбай муунтат. Мындай
учурда атайын жасалган противогаз колдонуу керек. Азот к-тасын, карбамидди, орг.
заттарды синтездөө, жер семирткичтерди даярдоодо, медицинада жана хим. ө.ж-да
кеңири колдонулат.



https://ky.wikipedia.org/wiki/%D0%90%D0%BC%D0%B5%D1%80%D0%B8%D0%BA%D0%B0_(%D1%82%D2%AF%D1%88%D2%AF%D0%BD%D2%AF%D0%BA)

Америка (түшүнүк) - Батыш жарымшардагы дүйнө бөлүгү. Чыгышынан Атлантика,
батышынан Тынч, түндүгүнөн Түндүк Муз, түштүгүнөн Түштүк океандары менен
чулганат. Эки материктен (Түндүк Америка жана Түштүк Америка) турат. Экөөнүн
ортосундагы чек Дарьен (айрым учурларда Панама) мойногу аркылуу жүргүзүлөт.
Түндүк Американын түштүгүн Борбордук Америка, Вест-Индия жана Латын Америкасына
бөлөт. Американын курамына, ошондой эле дүйнөдөгү эң зор Гренландия аралы жана
материктерге жакын жайгашкан аралдар кирет. Жалпы аянты 42,5 млн км2. Түндүк
жана Түштүк Америка бири-биринен обочо, башка дүйнө бөлүктөрүнөн алыс
жайгашкандыгына, аянтынын кыйла зордугуна, геологиялык түзүлүшү жана рельефи
бирдей болсо да табиятынын кескин айырмачылыгына карата эки материкке
ажыратылган. 10-11-кылымда Американын түндүк-чыгыш жээгине европалыктардан
биринчи жеткен нормандар болгон. 1492-1503-ж. X. Колумб тарабынан ачылган Антил
аралы жана кургактыктын жээгинин бир бөлүгү - Индия деп жаңылыш кабыл алынган.
Флоренциялык Америго Веспуччи жаңы ачылган жерлерди - Жаңы Дүйнө деп атаган.
1907-ж. лотарингиялык картограф М. Вальдземюллер өзүнүн «Космографияга кириш
сөзүндө» Батыш жарымшардагы жаңы ачылган жер дүйнөнүн жаңы бөлүгү деп болжолдоп
биринчи айткан флоренциялык Америго Веспуччинин ысымынан атаган.



https://ky.wikipedia.org/wiki/%D0%90%D0%BB%D0%B6%D0%B8%D1%80_%D1%88%D0%B0%D0%B0%D1%80%D1%8B

Алжир шаары - (ар. Аль-Жазаир) - Алжир Элдик Демократиялык Республикасынын
борбору. Алжир вилайетинин (административдик-аймактык бирдик) административдик
борбору. Алжир булуңунун батыш жээгинде, Атлас тоо системасындагы Телль-Атлас
кырка тоосундагы Журжур тоосунун капталында жайгашкан. Калкы 2,0 млн (2005; Чоң
Алжир агломерациясында 5,5 млн). Жер ортолук деңиздеги порт (жылына 23-29 о жүк
ташылат). Эл аралык аэропорт Алжир- өлкөнүн ири өнөр жай жана маданий борбору.
Машина куруу, тамак-аш (шарап, май), текстиль, химия, нефть ажыратуу өнөр жайы
иштейт. Метрополитен, университет, улуттук китепкана, архив (1971), музей
(алгачкы коомдун тарыхы жана этнографиясы), театр, ботаникалык бак бар.
Кинематографиянын улуттук борборунда 1985-жылдан театралдык фестивалдары
өткөрүлүп турат. 10-кылымда Икозиум тургун жайынын калдыгынын ордунда
негизделген. 1830-1962-ж. Франция ээлигинин административдик борбору болгон.
Касба-чеби (Бүткүлдүйнөлүк мурастын тизмесине кирген) мунаралуу (1323). Чоң
мечит (1096) мунаралары менен сакталган.



https://ky.wikipedia.org/wiki/%D0%90%D0%B4%D0%B0%D0%BC_%D1%83%D0%BA%D1%83%D0%BA%D1%82%D0%B0%D1%80%D1%8B

Адам укуктары – адамдын мамлекетке карата укуктук статусун, анын экономикалык,
социалдык, саясий, маданий чөйрөлөрдөгү мүмкүнчүлүктөрүн жана каалоо-талаптарын
мүнөздөөчү түшүнүк. Адам укуктары түшүнүгү буржуазиялык революциялар доорунда
эле пайда болгон. Азыркы дүйнөдөгү басымдуу пикирлер боюнча адам укуктары
табигый жана кайра алынбас мүнөзгө ээ. Адам укуктарынын эркин жана натыйжалуу
жүзөгө ашырылышы – жарандык коомдун жана укуктук мамлекеттин негизги
белгилеринин бири. Жалпыга таанылган бөлүнүшкө ылайык Адам укуктары жеке (эл
аралык аталгы таанууда – жарандык укуктар), саясий, социалдык, экономикалык,
маданий, экологиялык укуктар болуп айырмаланат. Адам укуктары бир катар негиздүү
эл аралык документтер (1948-жылкы Адам укуктарынын жалпы декларациясы,
1966-жылкы Адам укуктары жөнүндө эл аралык пакт ж.б.), ошондой эле
мамлекеттердин конституциялары жана мыйзамдары менен бекемделген. Азыркы учурда
эл аралык укукта Адам укуктарына арналган тармак – эл аралык гуманитардык укук
калыптанган.



https://ky.wikipedia.org/wiki/%D0%90%D0%B4%D0%B0%D0%BC

Адам(Адам Ата) – Инжил жана Куран боюнча Кудай жараткан эң алгачкы киши,
адамзаттын атасы. Инжилдин «Жаңы осуятында» Адам атаны Кудай топурактан жууруп
жасаганы, жан киргизгени айтылат. Куранда болсо Адам ата чоподон, башка бир
сүрөөсүндө топурактан жасалган делет. Адам атадан кийин Аллах Обо энени (Инжилде
Ева, Куранда Обо) жараткан. Шайтандын (башка бир аты – Ибилис) тилине кирип,
Адам ата менен Обо эне бейиштеги дарактын үзүүгө тыюу салынган мөмөсүн жеп
«күнөөгө батышкандыгы» үчүн Кудай аларды жазалап «бу дүйнөгө» түшүргөн. Ар кыл
расаларга, тилдерге, этностук топторго кирген элдердин бардыгынын тең ата-теги
Адам атага барып такалат. Мусулман уламыштарында Адам ата (алейхис салам) –
Алла-Тааланын пайгамбарларынын алгачкысы, Мухаммед(САВ) пайгамбар – акыркысы деп
айтылат.



https://ky.wikipedia.org/wiki/Opera

Opera – «Opera Software» компаниясынан жаралган эң сапаттуу жана көп тармактуу
браузерлердин бири. Алгач ал 1994-жылы норвегиялык «Telenor» компаниясынын
окумуштуулары тарабынан иштелип чыгып, 1995-жылдан тарта браузердин алгачкы
версиясынын авторлору түзгөн «Opera Software» компаниясына таандык. Анын башкы
айырмачылыгы болуп, бир терезеде көп барактуу интерфейсти ачуу мүмкүнчүлүгү
эсептелчү. Учурда бул ыңгайлуулукту башка браузерлер да колдонуп келет. Мындан
сырткары аталган браузерге виджеттер (чакан веб-колдонмолор)топтому, torrent
жана жай кошулууну трафикти кысуу жолу менен тездетүүчү программалар орнотулган.



https://ky.wikipedia.org/wiki/Instagram

Instagram - сүрөттөрдү алмашуу боюнча бекер тиркеме, колдонуучулар сүрөт тартып,
ага фильтр кошуп жана алар менен социалдык желелерде жана өзүнүнүн кызматтарынды
бөлүшүүгө жасалган. Instagram сүрөттөрдү төрт чарчы калыпта Kodak Instamatic
жана Polaroid камералындай кылып тартат. Көбүн эсе уюлдук сүрөт тиркемелери 3:2
тууралыктагы калыпты колдонушат.

Тиркеме iPhone, iPad жана iPod Touch - iOS 4.3 жана өйдөсүндүгө түрмөктөр менен
биргелешет, жана Android 2.2 жана өйдй OpenGL ES 2 колдонуучусу менен болгон
телефондордо да кодонулат. Ал App Store жана Google Play аркылуу таратылат..

2012 жылдын апрель айында Instagram Facebook компаниясы аркылуу сатылып алынган.
Сатып алынган так баасы накталай 300 миллион долларды жана компаниянын 23
миллион акциясы менен түзүлдү.



https://ky.wikipedia.org/wiki/IUCN_Red_List

The IUCN Red List of Threatened Species (also known as the IUCN Red List or Red
Data List), founded in 1963, is the world's most comprehensive inventory of the
global conservation status of biological species. The International Union for
Conservation of Nature (IUCN) is the world's main authority on the conservation
status of species. A series of Regional Red Lists are produced by countries or
organizations, which assess the risk of extinction to species within a political
management unit.

The IUCN Red List is set upon precise criteria to evaluate the extinction risk
of thousands of species and subspecies. These criteria are relevant to all
species and all regions of the world. The aim is to convey the urgency of
conservation issues to the public and policy makers, as well as help the
international community to try to reduce species extinction.

Major species assessors include BirdLife International, the Institute of Zoology
(the research division of the Zoological Society of London), the World
Conservation Monitoring Centre, and many Specialist Groups within the IUCN
Species Survival Commission (SSC). Collectively, assessments by these
organizations and groups account for nearly half the species on the Red List.

The IUCN aims to have the category of every species re-evaluated every five
years if possible, or at least every ten years. This is done in a peer reviewed
manner through IUCN Species Survival Commission (SSC) Specialist Groups, which
are Red List Authorities responsible for a species, group of species or specific
geographic area, or in the case of BirdLife International, an entire class
(Aves).

The 1997 IUCN Red List of Threatened Plants used the older pre-criteria Red List
assessment system. Plants listed may not, therefore, appear in the current Red
List. IUCN advise that is best to check both the online Red List and the 1997
plants Red List publication.

The 2006 Red List, released on 4 May 2006 evaluated 40,168 species as a whole,
plus an additional 2,160 subspecies, varieties, aquatic stocks, and
subpopulations.

From the species evaluated as a whole, 16,118 were considered threatened. Of
these, 7,725 were animals, 8,390 were plants, and three were lichen and
mushrooms.

This release listed 784 species extinctions recorded since 1500 CE, unchanged
from the 2004 release. This was an increase of 18 from the 766 listed as of
2000.Калып:Citation needed Each year a small number of "extinct" species may be
rediscovered, becoming Lazarus species, or may be reclassified as "data
deficient". In 2002, the extinction list dropped to 759 species, but has been
rising ever since.

On 12 September 2007, the World Conservation Union (IUCN) released the 2007 IUCN
Red List of Threatened Species. In this release, they have raised their
classification of both the Western Lowland Gorilla (Gorilla gorilla gorilla) and
the Cross River Gorilla (Gorilla gorilla diehli) from Endangered to Critically
Endangered, which is the last category before Extinct in the Wild, due to Ebola
virus and poaching, along with other factors. Russ Mittermeier, chief of
Swiss-based IUCN's Primate Specialist Group, stated that 16,306 species are
endangered with extinction, 188 more than in 2006 (total of 41,415 species on
the Red List). The Red List includes the Sumatran Orangutan (Pongo abelii) in
the Critically Endangered category and the Bornean Orangutan (Pongo pygmaeus) in
the Endangered category.

The 2008 Red List was released on 6 October 2008, at the IUCN World Conservation
Congress in Barcelona, and "has confirmed an extinction crisis, with almost one
in four [mammals] at risk of disappearing forever". The study shows at least
1,141 of the 5,487 mammals on Earth are known to be threatened with extinction,
and 836 are listed as Data Deficient.

The Red list of 2012 is out on 19 July 2012 at Rio +20 Earth Summit. Nearly 2000
species added, 4 species extinct, 2 rediscovered. The IUCN assessed a total of
63,837 species which revealed 19,817 are threatened with extinction. With 3,947
described as "critically endangered" and 5,766 as "endangered," while more than
10,000 species are listed as "vulnerable. At threat are 41 per cent of amphibian
species, 33 per cent of reef-building corals, 25 per cent of mammals, 13% of
birds, and 30% of conifers. Red List has listed 132 species of plants and
animals as Critically Endangered from India.

When discussing the IUCN Red List, the official term "threatened" is a grouping
of three categories: Critically Endangered, Endangered, and Vulnerable.

The tag of Possibly Extinct (PE) is used by Birdlife International, the Red List
Authority for birds for the IUCN Red List. BirdLife International has
recommended PE become an official tag for Critically Endangered species, and
this has now been adopted, along with a "Possibly Extinct in the Wild" tag for
species with populations surviving in captivity but likely to be extinct in the
wild (e.g. Spix's Macaw).

The IUCN Red List has come under criticism on the grounds of secrecy (or at
least poor documentation) surrounding the sources of data.

These allegations have led to efforts by the IUCN to improve its documentation
and data quality, and to include peer reviews of taxa on the Red List. The list
is also open to petitions against its classifications, on the basis of
documentation or criteria. A Nature editorial defended the Red List's relevance
in October 2008.

It has been suggested that the IUCN Red List and similar works are prone to
misuse by governments and other groups that draw possibly inappropriate
conclusions on the state of the environment or to effect exploitation of natural
resources.



https://ky.wikipedia.org/wiki/IPod

iPod (Айпод) – “Apple” компаниясы тарабынан иштелип чыгарылган маалымат алып
жүрүүчү медиаплеер. Аларды аудиоплеерлердин 4-мууну деп аташат. Дебюту 2001-жылы
өтүп, чү дегенде эле 100 миллиондон ашуун айпод сатылган.

Убакыттын өтүшү менен айподдун улам жаңы көп функ­циялуу заманбап үлгү­лөрү
чыгып келет. Эс-тутумунун кө­лө­­мү (флешка жана кадимкидей “жёсткий” диск бар)
10 гигабайттан 160 гигабайтка чейин болуп, бул музыка угуп гана тим болбостон,
маалымат сактоочу жана алып жүрүүчү каражат катары да кеңири колдонулат. Айпод
компьютерге уланат жана салмагы жеңил (200 граммга чейин), дайыма жанында алып
жүрүп колдонууга ыңгайлуу.



https://ky.wikipedia.org/wiki/DOS_(Disk_Operating_System)

IBM компьютерлери менен бирге жеке компьютерлер үчүн 1980-жылы иштелип чыккан
айрым маселелерди башкаруучу иштетүү системине кирет. DOSтун көп колдонулган
версияларына MS-DOS жана DOS PC киришет. IBM компьютерлери үчүн DOS PC иштетүү
системи Microsoft тарабынан иштелип чыккан. Ошону менен катар MS-DOS деп аталган
иштетүү системин Microsoft корпорациясы IBM компьютерлери менен бирдиктүү
компьютерлер үчүн иштеп чыккан. Кийин DOSтун жаңы версиялары иштелип чыгып, алар
буйрук сабынан же менюнун жардамы менен башкарууну аткарган, дискти жана эсти
башкаруу иштери жакшыртылган. Бирок, колдонуучуга толук графиктик интерфейсти
сунуш кыла алган эмес. DOS азыркы учурда кеңири колдонулбаганы менен аны
колдонгондор азыркы учурда дагы эле кездешет.



https://ky.wikipedia.org/wiki/%D0%AD%D1%83%D0%BA%D0%B0%D1%80%D0%B8%D0%BE%D1%82%D1%82%D0%BE%D1%80

Эукариоттор (Eucаryota). Эукариоттордун клеткаларынын өлчөмү 13 мкмге жакын.
Клеткасынын ичи жаргактар менен бөлүнгөн. Клетканын ичиндеги үч мүчөсү
(органелла) башка протоплазмалардан эки чел кабыгы менен бөлүнгөн: ядро
клеткасы, митохондриялар жана пластидалар (акыркы органеллар жалаң гана
өсүмдүкгө тиешелүү). Цитоплазмада ар түрдүү органеллалар жайгашкан, булардын
көбүн электрондук микроскоп менен көрүүгө болот. Ошону менен бирге, рибосомалар
пластиддерде жана митохондрияларда болот. Клеткадагы бардык органеллала
матриксте орун алышкан. Эукариотто үч түрдүү клеткалар болот: өсүмдүк, козу
карын жана жаныбар клеткалары. Эукариотторго татал түзүлүштөгү бир жана көп
клеткалуу жаныбар, өсүмдүк, балыр, козу карындар жана жөнөкөй түзүлүштөгү
организмдер кирет. Бул организмдердин клеткасында ядролору толугу менен
жайгашышкан. ДНК ядронун ичинде орун алып, гендери иреттүү түрдө тизилип ар
түрдүү түзүлүштөгү хромосомалар түзүлөт. Тиричилик дүйнөсү укмуштуудай ар
түрдүү. Азыркы учурда 500 миңден ашык өсүмдүк түрлөрү, 1,5 миллиондон ашык
жаныбар түрлөрү, бактериялардын, көк жашыл балырлар жана миңдеген козу карындын
миңдеген түрлөрү изилденип аныкталган. Организмдердин түзүлүшүндөгү кубулууларды
байкап түшүндүрүү, алардын теориялык жана иш жүзүндө кандайча пайдалуу же
зыяндуу экендигин ачуу жалпы биология илиминин негизги максаты. Бардык
эукариоттордун клеткаларында ядролору бар, алардын ядролору жаргактар менен
курчалган. Эукариоттор үч дүйнөгө бөлүнөт: татаал түзүлүштөгү өсүмдүк, козу
карындар жана жаныбар. Бул дүйнөнүн өкүлдөрү бири-биринен түзүлүшүдө көптөгөн
өзгөчөлүктөрү менен айырмаланат. Көпчүлүк өсүмдүнтөр автотрофтук азыктанат, ал
эми жаныбар жана козу карындар гетероторфтук жол менен азыктанат. Бирок бардык
татаал түзүлүштү үч дүйнөнүн арасын так бөлүү кыйын. Жаныбар клеткалары жакшы
көрүнгөн чел кабык менен капталышкан, жаныбар козу карындарга, өсүмдүкгө
караганда демилгелүү, кыймылдуу келишип, өзүдөрү ургаачысын тамагын издеп
табууга жөндөмдүү. Бирок жаныбардын ичинде жылбай, жабышып бир жерде жашагандары
бар, алар жыныс жана бөлүнүү жолу менен көбөйөт. Денесинде камдалган, белен
азыгы, углеводдор жаныбарда гликоген түрүндө топтолот.



https://ky.wikipedia.org/wiki/%D0%AD%D1%81%D1%81%D0%B5

Эссе(фр.– тажрыйба, иштелип бүтпөгөн чыгарма) – адабий жанр, очерктин өзгөчө бир
түрү, анда жазуучунун турмуш көрүнүштөрүнөн жаралган ой жүгүртүүлөрү, кыялы
берилет. Дүйнөлүк адабияттын тарыхында эссе жанр катары 12-кылымда Европада
пайда болот, анын өзгөчө өнүккөн жери Англия болгон. Эссенин стили образдуулугу,
сүйлөө речине жакындыгы жана курчтугу менен айырмаланат, философия, эстетика,
адабий сын, көркөм публицистика аралаш келет. Ф. Франс, бир тууган Манндар, Б.
Шоу ж. б. эссенин эң мыкты үлгүлөрүн жаратышкан. Кыргыз адабиятына эссе жаңыдан
кире баштады. К. Жусуповдун “Ыр сабындагы өмүр”, «Жаз» повесттери эссеге мисал
болот.



https://ky.wikipedia.org/wiki/%D0%AD%D0%BB%D0%B5%D0%BA%D1%82%D1%80-%D0%BC%D0%B0%D0%B3%D0%BD%D0%B8%D1%82%D1%82%D0%B8%D0%BA_%D0%BD%D1%83%D1%80%D0%BB%D0%B0%D0%BD%D1%83%D1%83

Электр-магниттик нурлануу Аларга радиотолкундар, инфракызыл, ультракызгылт-көк,
көзгө көрүнүүчү жарык нурлануу, рентген жана гамма нурлануу кирет.
Электр-магниттик нурлануунун биологиялык таасири толкундук жана кванттык касиети
менен аныкталат. Толкундук касиети талаанын термелүү жыштыгы жана толкун
узундугу менен мүнөздөлөт; анын абадагы таралуу ылдамдыгы 300 миң км/сек.
Термелүү жыштыгы герц (гц), килогерц (кгц), мегагерц (мгц) менен, ал эми толкун
узундугу км, м, дм, см, мм, мкм, нм менен өлчөнөт.

Электр-магниттик нурлануунун кванттык касиети квант (фотон) менен аныкталат.
Электр-магниттик квант белгилүү энергияга ээ. Энергиянын чоңдугу термелүү
жыштыгына көз каранды, ал электрон-вольт (эв) менен өлчөнөт. Электр-магниттик
нурлануунун кишинин организмине тийгизген таасири өтө татаал жана ар түрдүү.
Кишинин денесинде толкундардын таралуусу жана чыңалуусу толкун узундугуна жана
нурлануунун түрүнө жараша болуп, толкундун узундугу канчалык чоң болсо анын
биологиялык активдүүлүгү ошончо аз болот. Биол. объект менен Электр-магниттик
нурлануунун өз ара аракетинин натыйжасы толкун узундугу, квант энергиясы, убакыт
жана нур жиберүү күчү, ошондой эле ткандын касиети (морфологиясы, функциялык
абалы жана башкалар) менен мүнөздөлөт. Организмге кирген радиотолкун тканга
өтүп, энергиянын бир бөлүгү жылуулукка айланат. Электр-магниттик нурлануунун бул
касиети ткандарды жылытууда пайдаланылат (кара Электр менен дарылоо).



https://ky.wikipedia.org/wiki/%D0%A8%D0%B5%D1%80%D0%BB%D0%BE%D0%BA%D0%B8%D0%B0%D0%BD%D0%B0

Бул макалада сэр Артур Конан Дойль жараткан персонажды колдонуп башка авторлор
жараткан чыгармалардын тизмеси берилген.

(англ. The Exploits of Sherlock Holmes) Адриан Конан Дойл, Джон Диксон Карр
(1954)-жыл)

Сөзмө сөз которгондо: Илимий ойдон чыгарылган Шерлок Холмс. Редактор түзүүчү-
Роберт Питерсон (1960-жыл)

(англ. Sherlock Holmes Through Time and Space) Редактор- түзүүчүлөр:Айзек
Азимов, Мартин Г. Гринберг, Чарльз Во (1984-жыл)

(англ. Sherlock Holmes in Orbit) Редактор-түзүүчүлөр: Мартин Г. Гринберг, Майк
Резник (1995)

(англ. The Mammoth Book of New Sherlock Holmes Adventures) Редактор-түзүүчү:
Майк Эшли (1997)

(англ. The Confidential Casebook of Sherlock Holmes) Редактор-түзүүчү: Марвин
Кей

(англ. The More Holmes for the Holidays) Редактор-түзүүчүлөр: Мартин Г.
Гринберг, Джон Лелленберг, Кэрол-Линн Во (1999)

(англ. The New Adventures of Sherlock Holmes) Редактор-түзүүчүлөр: Мартин Г.
Гринберг, Жон Лелленберг, Кэрол-Линн Во (1999)

(англ.  Shadows Over Baker Street) Редактор-түзүүчү:Майкл Ривз, Жон Пилан (2003)

(англ. Sherlock Holmes: The Hidden Years) Редактор-түзүүчү: Майкл Курланд (2004)

(англ.  Ghosts in Baker Street) Редактор-түзүүчү:Мартин Г. Гринберг, Жон
Лелленберг, Дэниел Сташовер (2006)

(орус. Новые рассказы о Шерлоке Холмсе) Редактор-түзүүчү: Владимир Сафонов
(1997.)

(орус. Запредельные рассказы Шерлока Холмса) Редактор-түзүүчү: Владимир Сафонов
(2003)

(англ. The Lost Files of Sherlock Holmes) Редактор-түзүүчү:Пол Д. Гилберт (2007)



https://ky.wikipedia.org/wiki/%D0%A8%D0%B2%D0%B0%D1%80%D1%86%D0%B5%D0%BD%D0%B5%D0%B3%D0%B3%D0%B5%D1%80,_%D0%90%D1%80%D0%BD%D0%BE%D0%BB%D1%8C%D0%B4

Арнолд Шварценеггер (англ. Arnold Schwarzenegger) — 1947-жылы 30-июлда
Австриянын Таль кыштагында жарык дүйнөгө келген.

Арнолд Шварценеггер 1947-жылы 30-июлда Австриянын Таль кыштагында жарык дүйнөгө
келген. Атасы Густав жергиликтүү полиция кызматынын башчысы болсо, апасы үй
кожойкеси болчу. Арнольд менен анын жалгыз агасы Мейнхард (кийин 1971-жылы
автокырсыктан каза тапкан) балалыгында атасы Густав Шварценеггердин катуу
тарбиясынын алдында чоңоюшат. Турмуштары бир кыйла оор болгону менен балдарынын
денсоолугу чың болуусун каалаган ата-эне тазалыкты сактап, жакшы тамактандырууга
аракет жасашчу. Бирок, баары бир курсагы ач экенинен кабар берип, кичинекей
Арнольд күндөн-күнгө арыктап отуруп, кээ күндөрү эс-учун жоготуп, бир канча ирет
ооруканага да түшкөн. “Анда биздин үйдө сыналгы, радио, телефон, ванна
дегендерден эч нерсе жок эле. Эптеп нан таап жегенибизге ыраазы болчубуз”,- деп
эскерет Арнольд. Актёр алгач өзү жашаган кыштактагы Ганс Гросс мектебинде, андан
кийин Грац шаарындагы Фробель орто мектебинде билим алат. Бир тууганы
Мейнхарддан айырмаланып, Арнольд өтө эле шайыр жана элпек бала болгон. Ал эми
агасы Мейнхарддын оор мүнөзү, мыкаачылыгы мектептен айдалууга, ал гана эмес,
атасы Густавтын ичкиликке берилип кетишине алып келген. Арнольд кичинекей
кезинен эле башкаларга окшобогон өзгөчө адам болууну самачу. Бир аз убакытка
чейин футбол менен машыккандан кийин “команданын ар бир мүчөсүнө баш ийүүнү жана
жеңишимди башкалар менен бөлүшүүнү каалабайм” деп кетип калган. Атасы ар кандай
музыкалык аспаптарда кол ойноткондуктан, баласынын музыкант болуусун каалап, өз
чеберчилигин үйрөтүүгө аракет жасайт. Бирок, Арнольд музыкага таптакыр кызыкчу
эмес.

Футболдон биротоло көңүлү калган Арнольд спорттун башка түрү менен алектенүүнү
чечет. Чоң спортко жолу ачыла электе эле ар бир күнүн дене тарбия көнүгүүлөрү
менен баштаган. Ал эми 1961-жылы атактуу культурист Курт Марнул (“Австрия
Мырзасы”, “Европа Мырзасы” титулдарынын ээси) менен таанышкандан кийин
бодибилдинг менен машыгууну чечкен. Алгач спорттун бул түрүнө түз эле кирип
кетүү мүмкүн эмес эле. Анткени, Арнольд өтө эле арык жана бою узун болчу.
Кичинекей кезинен күжүрмөн, эмгекчил жаш спортсмен жумасына жети күн 3-4 сааттан
машыгып, үйүнө күндөп-түндөп келбей калышы атасынын кыжырын келтирип, үй-бүлөлүк
чыр-чатактардын келип чыгышына алып келген. Апасы болсо тескерисинче, баласынын
бул каалоосун колдоп, атасы уктагандан кийин машыгууга барып туруусуна уруксат
берген. Бир канча убакыт өткөндөн кийин кайрадан Курт Марнулга кайрылып, анын
жардамы менен жергиликтүү сынактарга катыша баштаган. Бирок, Арнольддун курсак
бөлүгүндө күч булчуңдары жок болгондуктан, ар кандай кыймылда булчуңдарын
даңазалап көргөзүүдө ичин колдору менен жаап алчу экен. Кийинчерээк
машыктыруучусу ага күч булчуңдарын чоңойтуучу дары-дармек каражаттарын ичирип,
Арнольддун дене түзүлүшүн калыпка келтирген (ал учурда мындайларга тыюу салынган
эмес). Арнольд Америкага кетүүнү кичинекей кезинен эле самачу. Себеби, кедей
болгондугу үчүн досторунун куру бекер ар кайсы шылтоолор менен шылдыңдашы, андан
тышкары, атасынын да “Золушка” деп тамашалашы жүрөгүнө катуу тиер эле. Бул
тилеги ишке аша электе 1965-жылы аскер кызматын өтөөгө чакыруу кагазын алат.
Жашы 21ден ашып калгандыгына байланыштуу танк айдоочусу катары кабыл алышкан. Ал
эми ал учурда Арнольд бир гана кичинекей масштабдагы конкурстарга катышууну
эмес, “Ааламдын Мырзасы” титулуна ат салышууну көздөп, бодибилдинг менен андан
да көбүрөөк машыга баштаган. Ал гана эмес, “Европа Мырзасы” титулун алуу үчүн
аскерден эч кимден уруксат сурабай эле кетип калган. Бул наамдын ээси болуп
кайтканына карабастан, келгенден кийин аскер кызматкерлери өз жазасын колуна
карматышат. Кийинчерээк 1966-жылы келечектен көптү талап кылган Арнольд
Германиянын Мюнхен шаарына кетип, ал жактан чакан бир фитнес-клубдун
машыктыруучусу болуп ишке орношкон. Дагы да болсо турмуш кысымына кабылып, ошол
клубдун спорт аянтчасында жерге жатып уктаган күндөрү да болот. Алган акчасын
топтоп отуруп, ижарага бир бөлмөлүү батир алып жашай баштайт. Бирок, эң
негизгиси, жашоосунда жаңы бурулуш жолду көрсөткөн немис бодибилдингчиси
Рейнхарт Сволан менен дал ушул жерден таанышкан. Анын колдоосу менен “Ааламдын
Мырзасы” конкурсуна барууга Англияга чейинки жол кире топтоого киришет.



https://ky.wikipedia.org/wiki/%D0%A7%D0%BE%D0%BA%D0%BC%D0%BE%D1%80%D0%BE%D0%B2,_%D0%A1%D2%AF%D0%B9%D0%BC%D3%A9%D0%BD%D0%BA%D1%83%D0%BB

Сүймөнкул Чокморов - советтик актёр.1939-жылы, 9 ноябрда Фрунзе шаарынын
жанындагы Чоң-Таш айылында, Кыргыз КСРинде туулган. 20-кылымдын экинчи
жарымындагы кыргыздын залкар инсаны, даңазалуу сүрөтчү жана кино актёр.

Сүймөнкул Чокморов 1939-жылы 9-ноябрда Кыргызстандын Чүй облусуна караштуу
Аламүдүн районунун Чоң-Таш айылында туулган.Үй-бүлөдө 7 бир тууган болгон, ал,
үч байкеси жана үч эжеси. Кичинекей чагында катуу ооруган. Ошол үчүн спорт менен
машыга баштаган. Кыргызстан жана Ленинград тандалма волейбол тайпасында ойногон.
Ошол эле учурда живопиське кызыгып кеттип. Мектептен кийин Ленинград Көркөм
Академиясына тапшырган, 1964-жылы бүтүргөн. Окууну бүтүргөндөн кийин Фрунзе
Көркөм окуу жайында сабак берген. 1967-жылы КСРСнун Сүрөтчүлөр Союзунун мүчөсү
болуп калган. Киного 1969-жылы келген. Биринчи ролу "Караш ашуудагы
атыш"("Выстрел на перевале Караш") тасмасында башкы каармандын ролун аткарган.
Актёр тарыхый тасмаларда ("Жетинчи ок"("Седьмая пуля"), "Дерсу Узала") жана
бүгүнкү күндөгү маселени көтөргөн тасмаларда ("Кызыл Алма") роль аткарган.
Көбүнчө кыргыз элинин улуу жазуучусу Чыңгыз Айтматовдун чыгармалары боюнча
тартылган көркөм-тасмаларда роль аткарган. 1981-жылы Чокморов КСРСнун эл артисти
наамын алган.1992-жылы Бишкек шаарында 53 жаш курагында көпкө созулган оор
оорудан кийин дүйнөдөн кайткан.

Ал 1958-жылы Фрунзедеги (азыркы Бишкек шаарындагы) көркөм сүрөт окуу жайын
аяктаган.

1964-жылы И.С Репин атындагы Ленинграддагы живопись,скульптура жана архитектура
институтун бүткөн.

Анын табият тартуулаган таланты алгачкы ирет 1968-жылы режиссер Б.Шамшиевдин
"Караш-Караш окуясы" фильминдеги башкы каарман Бактыгулдун ролун аткаруусунда
эле ажайып ачыкка чыккан.

Ал түзгөн образ 1968-жылы Ташкент шаарында өткөн Азия жана Африка өлкөлөрүнүн
фильмдеринин фестивалында эң мыкты ойногон роль катары таанылган.

"Караш-Караш окуясы" фильмине удаалаш Данияр ("Жамийла", 1969-жылы),
Хожаев("Атайын комиссар", 1970-жылы)Карабалта("Касиеттүү Ысык-Көл", 1971-жыл)
Азат ("Улан", 1977-жыл)жана башка фильмдерге негизги ролду ойногон.

Ал эми Режиссер-коюучу Төлөмүш Океевдин "Көк-жал" фильминдеги татаалдыгы, терең
психологиялуулугуменен өзгөчөлөнгөн Ахангулдун образын табиятынан таланттуу
Сүймонкул Чокморов гана терең ачып берген.

Дүйнөлүк кинематографиянын эң көрүнүктүү чеберлеринин бири Япониялык режиссер
Акира Куросаванын "Мосфильм" студиясында койгон "Дерсу Узала" кинокартинасындагы
токой каракчылары менен күрөшүүчү отрядды баштаган чынчыл, ак пейилдүү адам -
Чжан Баонун ролун ойногонго Сүймөнкулду чакырышы анын актерлук талантын
баалагандыктан, ага карата болгон зор ишеним болгон.

Адам табиятын терең ачып,кулк-мүнөзүн кылдат түзгөн көп кырдуу таланттын эмгеги
жогору бааланып ага эркектин мыкты ролун түзгөндүгү үчүн Алматыдагы Казакстан
жана Орто Азия кинофестивалында, Тбилисидеги, Бакудагы, Еревандагы Бүткүл
Союздук кинофестивалдарында 4 жолу 1-сыйлык ыйгарылган.



https://ky.wikipedia.org/wiki/%D0%A6%D0%B8%D0%BD%D0%BA

Цинк (латын тилинен Zincum),– Д.И.Менделеев мезгилдик системасы IIВ группа
элементи, к.н. 30, ат. м. 65,37; Zn64(48,89%), Zn66(48,89%), Zn67(4,11%),
Zn68(18,57%), Zn70(0,62%) болгон туруктуу 5 изотобу бар. Жасалма ыкма менен
алынган 9 изотобу белгилүү. Алардын эң маанилүүсү Zn65(T1|2 =245). Ат. радиусу,
0,139 нм, индук радиусу Э2+, 0,083 нм. Иондошуу потенциалы 17,964 эВ. Ц. –
латунь курамында болот. 2050 жыл мурда эле Ц. куймаларын алууну билишкен, бирок
таза түрүндөгү Ц. металлын алуу көп жылдар ишке ашкан эмес. Жаратылышта көп
таркалган элементтердин тобуна кирет. Жер кыртышында таралыш м. боюнча
8,3×10-3 % түзөт. Ц. негизги минералы: ZnS – сфалерит. Сфалерит көптөгөн сульфид
кендер курамында болот. Ц. минералдары менен коргошун же жез чогуу кездешет.
Жаратылыштагы Ц. башка минералдарын сульфиттер окистенген түрлөрү катары кароо
керек: ZnO – цинкит; ZnSO4×7H2O - госларит; ZnCO3 – смитсонит; Н2Zn2(SiO3)2 –
каламин. Ц. бай кендери Россия (Алтай), Кавказ, Казакстан, АКШ, Польша,
Австралияда кездешет. Ц. 1746-ж. нем. химиги А.С.Маргграф Ц. оксидин көмүр менен
абасыз отко чыдамдуу болгон шамот (чопо) ретортада ысытуу менен алган:

Ошондой эле Ц. сульфаты суудагы эритмесин электролиздөөдө алынат. Ц. - күмүштөй
жалтырак ак металл. Балкып эрүү температурасы 419,50С; кайноо температурасы
906оС. Моос шкаласы боюнча 2,5–2,9 катуулукка ээ. Ц. гексагоналдык тыгыз
кристаллдык торчого ээ. Бөлмө темп-расында морт, 100-150оС чейин ысытканда
ийилгич касиетке ээ болуп, жакшы чоюлат. Ал эми 200оС жогору ысытканда кайрадан
морт абалга келет. Ат. радиусу 1,37, тыгызд. 7,133 г/см3 (20оС). Таза металлдык
Ц. жеңил иштетилгендиктен, андан пластиналар жана фольгалар оңой эле жасоого
болот. Ачык абада оксиддик кабыкча менен капталып андан ары окистенбейт. Суу
менен аракеттенбейт, себеби беттик катмарында сууда эрибеген оксид пайда болот.
Ц. суюлтулган туз, күкүрт жана башка кислоталарда жеңил эрип, туздарды пайда
кылат:



https://ky.wikipedia.org/wiki/%D0%A5%D0%BE%D0%BB%D0%B5%D1%80%D0%B0

Холера (байыркы грек тилинен χολή «желчь» и ῥέω «теку») — адамдын ичеги-карынын
жабыркатып, организмди суусуздандыруучу катуу кармаган жугуштуу оору.

Өтө коркунучтуу (карантин) ооруларга кирет. Бул оорунун булагы болуп оорулуу
киши же анын козгогучун алып жүрүүчүлөр эсептелет. Холераны үтүргө окшогон
микроб — вибриондор козгойт, Оорулуулар жана козгогучту алып жүрүүчүлөр
вибриондорду өзүнүн заңы, кусундусу менен тышка бөлүп чыгарып, айланасындагы
тамак-аш, идиш-аяк, кийим-кече, төшөнчү-орундарды, агын сууларды булгашат. Соо
киши болсо мындай булганган сууну кайнатпай ичкенде, дааратканадан кийин колун
жуубай, тамак-аш жегенде, оорулуулар колдонгон идиш-аяктарды, жуулбаган
буюмдарын кармаганда холераны жугузуп алышат. Вибриондорду таратууда чымындардын
да ролу чоң. Оорунун козгогучтары жалаң гана ооз аркылуу кирет. Айрыкча
холеранын суу менен таралышы коркунучтуу. Агын сууларга түшкөн вибриондор тез
көбөйүп топтолот. Аларды ичкен, сууга түшкөн, кир чайкаган жана башкалар
керек-жаракка жумшаган учурда далай кишиге жугуп, оору массалык түрдө тарап,
эпидемияга айланат. Холера жуккандан тартып алгачкы белгилер пайда болгончо
көбүнчө 2—3 күн өтөт (инкубациялык мезгил).

Оору катуу кармайт, негизги белгилери капысынан башталат. Күтүлбөгөн жерден ич
өтө баштайт. Суткасына 30—35 жана андан да көп өтөт, кусат. Оорулуунун ичи
токтолбой өтүп, тез-тез кускандыктан организм көп суюктукту жоготуп, дароо
арыктайт, ээктери, мурун, кулактары көгөрүп, көздөрү ичине кирип, өңү бозорот;
кол-буттары шалдырайт, алакандарынын териси кир жуугандай болуп бырышат. Дене
температурасы төмөндөйт, тамырдын кагышы начарлайт, бирок эс-акылы ордунда
болот. Ичинин өтүшү күчөп, заң бара-бара түсүн жоготуп, боз суюктукка айланат.
Бул белгилер холеранын өтө оор түрүндө болот. Организм суюктукту көп
жоготкондуктан жүрөк, бөйрөк, өпкөнүн иши начарлайт, кан коюуланат. Убагында
медициналык жардам көрсөтүлбөсө оорулуу майып болуп калат.

Кыргыз Совет Энциклопедиясынын Башкы редакциясы. «Ден - соолук» Медициналык
энциклопедия. - Ф.:1991, ISBN 5-89750-008-8



https://ky.wikipedia.org/wiki/%D0%A5%D0%B0%D0%BB%D0%B8%D1%84%D0%B0%D1%82

Халифат (араб. خلافة إسلامية‎‎ — исламий халифат) — VII кылымдагы мусулман ээлеп
алууларынын натыйжасында пайда болгон, халифалар тарабынан башкарылып келген
теократиялык мусулман мамлекети.

Халифаттын эң алгачкы өзөгү катары, VII кылымдын башында Хижазда (Батыш Арабия)
Мухаммед пайгамбар тарабынан негизделген мусулман жамааты — умма (үммөт) болуп
эсептелет. Мусулман ээлөөлөрүнүн натыйжасында ири мамлекет негизделип, ал өз
ичине Арабия жарымаралын, Ирак, Иран, Закавказьянын көп бөлүгү (Армян
тайпактооосу, Каспий боюндагы аймактар, Колхид ойдуңу, ошондой эле Тбилиси),
Орто Азия, Сирия, Палестина, Мисир (Египет), Түндүк Африка, Пиреней
жарымаралынын көп бөлүгү, Синд жерлери кирген.

Халифат сөзү (араб. خليفة‎‎ — Khalīfah — «мураскер», «өкүл») — халифанын титулун
дагы, Мухаммедден кийинки анын «халифаларынын» (орун басарларынын)
жетекчилигиндеги араб-ээлөөчүлөрү тарабынан түзүлгөн кеңири мамлекетти дагы
түшүндүрөт. Араб халифатынын жашаган доору, кийинки жамыисламдык илим жана
маданияттын гүлдөгөн кылымдары менен бирге батыш тарыхнаамасында Исламдын алтын
кылымы деп аталат.

Адил халифат 632-жылы Мухаммед пайгамбардын өлүмүнөн кийин түзүлгөн. Халифатты
төрт адил халифалар: Абубакр Сыддык, Умар ибни Хаттаб, Усман ибни Аффан жана Али
ибни Абуталиб. Алардын башкаруу мезгилинде Халифатка кирген жерлер; Араб
жарымаралы, Шам, Кавказ, Түндүк Африканын Мисирден Туниске чейинки бөлүгү жана
Иран тайпактоосу болгон.



https://ky.wikipedia.org/wiki/%D0%A4%D1%80%D0%B0%D0%BD%D0%BA%D0%BB%D0%B8%D0%BD_%D0%91%D0%B5%D0%BD%D0%B6%D0%B0%D0%BC%D0%B8%D0%BD

Франклин Бенжамин (1706–1790) – америкалык ойчул, илимпоз, экономист, публицист
жана саясий ишмер. Эгемендиктин декларациясы жана АКШ конституциясынын
түзүүчүлөрүнүн бирден бир өкүлү. Саясий көз караштары боюнча Франклин Демократ.
Учурдагы коомдук түзүлүштү реформалар аркылуу өркүндөтүү керек деген пикирди
айткан. Өзүнүн чыгармаларында Франклин Кул элөөчүлүктү жана кул сатуучулукту
кескин түрдө сындап, негрлердин жана индецтердин укугун коргогон. Франклин
философиялык көз караштары Локк, Шефтсбери, У. Коллинз, Пристли сыяктуу
философтордун чыгармачылыгы таасири астында калыптанган. Кыймылды материянын
имманенттик касиети катары караган. Табиятта көз карандысыз мыйзамченемдүүлүктөр
бар деген пикирге кошулган.



https://ky.wikipedia.org/wiki/%D0%A4%D0%BE%D1%82%D0%BE%D1%81%D0%B8%D0%BD%D1%82%D0%B5%D0%B7

Фотосинтез (грек сөзүнөн - φωτο — жарык жана σύνθεσις — синтез, бириктирүү,
аралаштыруу) — Өсүмдүктөргө гана тиешелүү процесс болуп саналат. Күндүн кванттык
энергиясынын жана хлорофилл данчаларынын жардамы менен өсүмдүктөрдүн органикалык
эмес көмүр кычкыл газынан (СО2), органикалык кантты (С6Н12О6) жана кычкылтекти
(О2) пайда кылуусу.

Фотосинтез — татаал түзүлүштүү өсүмдүктөрдүн, жашыл балырлардын жана кээ бир
бактериялардын күн нурунун жардамы менен жөнөкөй заттардан татаал органикалык
бирикмелерди пайда кылуу процесси. Фотосинтез үчүн суу, көмүр кычкыл газы жана
күн нуру керек. Суудагы жана деңиздеги жашыл балырлар бул заттарды диффузия жолу
менен суудан алат. Жер үстүндө өскөн өсүмдүктөр азыктануу үчүн эволюция
процессинде тамыр, сабак, жалбырак, атайын өткөргүч системалар (ксилема, флоема)
менен камсыздандырылган. Фотосинтез жашыл жалбыракта жүрөт. Жалбырак күн нурун
көбүрөөк сиңирип алууга жана газ алмашууга жөндөмдүү. Өсүмдүк клеткасынын жашыл
пигменти — хлорофилл суу менен көмүр кычкыл газынын биригүүсүнүн катализатору,
ал клетканын эң майда денечелеринин (хлоропласттардын) сырткы мембранасында
топтолгон. Ар бир клеткада 20дан 100гө чейин хлоропласт бар.

Фотосинтез процессинде хлорофилл жарык энергиясын жакшы сиңирип, аны башка
молекулага берет. Көмүр кычкыл газы, суу түздөн-түз жарыкты өзүнө сиңире албайт,
бул бирикмелердин өз ара катышын хлорофилл гана камсыз кылат. Фотосинтезге
керектүү көмүр кычкыл газы өсүмдүк жалбырагындагы эң майда тешикчелер аркылуу
кирет. Хлорофиллдин жардамы менен күн энергиясы сиңирилгенде молекулалык
кычкылтек, углеводдор, жогорку энергиялуу фосфор бирикмелери (аденозинтрифосфат
жана башкалар) пайда болот. Жогорку энергиялуу фосфор бирикмелери жарык
энергиясынын көбүн өзүндө сактайт. Фотосинтездин жардамы менен органикалык
заттардын жана энергиянын запасы топтолуп, ал органикалык эмес заттардан
органикалык заттарды синтездөөгө өз алдынча жөндөмсүз болгон башка
организмдердин керектөөсүн камсыз кылат. Тирүү организмдерге керектүү болгон
бардык энергия жашыл өсүмдүктөрдүн күн нурунун энергиясын химиялык энергияга
айландырышынан келип чыгат. Жер жүзүндөгү фотосинтез менен бирге ага
карама-каршы болуп органикалык заттар жана отун, көмүр, нефть күйгөндө кайра
калыбына келген көмүртектин кычкылдануу процесстеринен, тирүү организмдердин
тиричилигинен келип чыгуучу көмүр кычкыл газы, кычкылтек, суу кайрадан
фотосинтез процессине катышат. Ошондуктан фотосинтезде катышуучу күн энергиясы
бул элементтердин айлануусунда кыймылдаткыч күч болуп саналат. Дем алуу, ачуу,
чирүү, күйүү процесстеринин натыйжасында органикалык бирикмелер кычкылданып,
бузулуп, алардын акыркы продуктулары кайрадан заттардын айлануусунда катышат.
Ошентип, акырындык менен өсүмдүктөр жана жаныбарлар дүйнөсүнүн ортосунда тең
салмактуулук пайда болот. Фотосинтездин жалпы продукттуулугу эбегейсиз чоң: жыл
сайын Жер жүзүндөгү өсүмдүктөр 100 млрд гдай органикалык заттарды пайда кылат,
200 млрд т көмүртекти байланыштырып, атмосфераны 145 млрд т бош кычкылтек менен
байытып турат. Атмосферадагы бардык кычкылтек фотосинтездин натыйжасында пайда
болот. Жер бетиндеги бардык тирүү организмдердин жашоосу, өөрчүшү, көбөйүшү,
сакталышы биринчиден жашыл өсүмдүктөрдүн тиричилиги менен түздөн-түз
байланыштуу. Азыркы кездеги чоң курулуштар, жол салуу, транспорттун көбөйүшү,
айлана-чөйрөнү уулуу таштандылар менен булгоо планетадагы өсүмдүк менен жаныбар
дүйнөсүнө терс таасирин тийгизип, алардын ортосундагы тең салмактуулукту бузушу
мүмкүн (к. Экология). Ошондуктан, дүйнөнүн көпчүлүк өлкөлөрүндө, анын ичинде
биздин өлкөдө айлана-чөйрөнү сактоого багытталган көп чаралар иштелип
чыгарылууда жана турмушка ашырылууда (Айлана-чөйрөнү коргоо).



https://ky.wikipedia.org/wiki/%D0%A2%D2%AF%D1%80_%D0%B6%D0%B0%D0%BD%D0%B0_%D1%82%D2%AF%D1%80%D0%BB%D3%A9%D1%80

Түр жана түрлөр логикада – организмдер системасындагы негизги түзүлүштүк бирдик:
алардын эволюциясындагы сапаттык этап. Ар бир жаратылышта тарыхый жол менен
келип чыккан бир бүтүн нерсе (система) катары жашайт. Организмдерден
(индивиддерден) туруп, алардын мыйзам ченемдүү түзүлгөн жыйындысы болуп саналат.
Ал эми ар бир индивид өзүнүн жеке өзгөчөлүктөрү менен бирге Түрлөргө тийиштүү
жалпы касиеттери менен мүнөздөлөт. Түрлөр татаал ички түзүлүштөргө жана көп
түрдүү табигый өзгөчөлүктөргө ээ. Анын эң жөнөкөй структурасын популяция түзөт,
демек ал популяция түрүндө жашайт. Түрлөрдүн көп сандаган түрчөсү да бар.
Өсүмдүк, жаныбарларын ар тараптан изилдөө биологиядагы жана түрөчө жөнүндөгү
түшүнүктөрдүн түзүлүшүнө өбөлгө болду. Анын илимий негизин Ч.Дарвиндин
эволюциялык теориясы түзгөнү менен ал ар дайым өнүгүү жана өзгөрүү абалында
турат.



https://ky.wikipedia.org/wiki/%D0%A2%D1%83%D1%82%D0%BA%D1%83%D1%87%D0%B5%D0%B2,_%D0%90%D0%B0%D0%BB%D1%8B

Аалы Төлөгөнович Туткучев 1983-жылы 9-декабрда Талас облусундагы Манас районунун
Арал айылында жарык дүйнөгө келген.

2005-жылы Бүбүсара Бейшеналиева атындагы Кыргыз Мамлекеттик искусство институтун
бүтүргөн.

2003-жылы Каракол шаарында өткөн “Ысык-Көл жазы” конкурсунда II орунга ээ
болгон.

2004-жылы Бүбүсара Бейшеналиева атындагы искусство институтунун Жылдын мыкты
студенти наамынын ээси.

2004-жылы Аламүдүн райондук мамлекеттик администрациясы өткөргөн “Эмгекчилер
күнүнө” арналган Республикалык акындар айтышында катышып II орунду алган.

2005-жылы Бишкек шаарында өткөн Арстанбек Буйлаш уулунун 180 жылдык мааракесине
арналган Республикалык төкмө акындар айтышында баш-байгенин ээси.

2005-жылы “Замандаш” элдик журналынын “Жылдын мыкты өнөрпозу” сыйлыгы, “Агым”
гезитинин “Жыл мыктылары” сыйлыгына ээ болгон.

2006-жылы Казак республикасындагы Орал калаасында өткөн “Мухит Мерейли уулунун
165 жылдык мааракесине” арналган Калк аралык акындар айтышында II орун.

2007-жылы. Барскоондо өткөн Кыргыз атына арналган республикалык акындар
айтышында I орун.

2008-жылы Бишкек шаарында Кыргызстандын Эгемендик күнүнө арналган Эл аралык
акындар айтышында I орун. 2009-жылы Ош шаарында өткөн Кыргызстандын Эгемендик
күнүнө карата Кыргыз Республикасынын президентинин байгесине арналып өткөрүлгөн
республикалык акындар айтышында Баш байгенин ээси.



https://ky.wikipedia.org/wiki/%D0%A2%D1%83%D1%80%D1%81%D1%83%D0%BD%D0%B1%D0%B5%D0%BA%D0%BE%D0%B2_%D0%A7%D1%8B%D0%BD%D1%8B%D0%B1%D0%B0%D0%B9_%D0%90%D0%BA%D1%83%D0%BD%D0%BE%D0%B2%D0%B8%D1%87

Чыныбай Акунович Турсунбеков - акын, адабиятчы, коомдук ишмер, Жогорку Кеңештин
учурдагы Төрагасы (2016-жылдын 27-апрелинен), депутат жана КСДПнын мурдагы
фракция башчысы. Кыргызстандын Нарын районунун Жан-Булак айылында 1960-жылы
15-октябрда туулган. 1978-жылы орто мектепти, 1983-жылы Кыргыз мамлекеттик
университетинин кыргыз филология жана журналистика факультетин, 2004-жылы
Дипломатиялык академияны артыкчылык дипломдору менен аяктаган. 1983-1985-жж.
«Кыргызстан» басмасынын саясий адабияттар редакциясында редактор, улук редактор
болуп иштеген. 1985-1988-жж. Кыргыз илимдер академиясынын аспирантурасында окуп,
1988-жылы филология илимдери боюнча кандидаттык диссертациясын жактаган.

Чыныбай Акун уулу Турсунбеков 1960-жылы 15-октябрда (тогуздун айынын 15инде)
Кыргызстандын Нарын облусуна караштуу Нарын районунун Жан-Булак айылында
туулган. "Мен көп балалуу үй-бүлөдө чоңойдум. Мен он бир тууганмын, үй-бүлөдө
алтынчы баламын" - деп анын эскергени бар.

2010-жылдан тартып Кыргызстандын Жогорку Кеңешинин депутаты, Социал
демократиялык партиянын Жогорку Кеңештеги фракция жетекчиси болуп иштеп келди.



https://ky.wikipedia.org/wiki/%D0%A2%D0%BE%D1%84%D1%84%D0%BB%D0%B5%D1%80_%D0%9E%D0%BB%D0%B2%D0%B8%D0%BD

Тоффлер Олвин (1928-жылы 4-октябрда төрөлгөн.) – америкалык социолог жана
публицист, “юриспруденциялык коом” деген концепциянын авторлорунун бири. Болчок
жубайы мененНью-Йоркто англис тилин окуп жүргөндө университетте таанышып
калышат. Жубайы лингвистика тармагында аспирантка болот.Кийинчерек алар мындан
ары билим улантууну токтотушат. "Ортоңку Батышка" көчүп келишип турмуш курушат.
Акыркы 5 жыл ичинде Экөө тең иштеп өздөрүнүн чыгымдарын жаап турушкан. Элвин
мотажник сварщик болуп да иштеген.

Эмгектери: “Келечек менен жолугушуу” (1970), “Үчүнчү толкун” (1980) ж. б.
эмгектеринде адамзат жаңы технологиялык революциянын башынан өткөрүп жатат, бул
үзгүлтүксүз социалдык мамилелерди жаңыртууну жана жогорку индустриялык
цивилизацияны түзүлүшү келип чыгат деген. Ал мындай жыйынтыкка келген:
мамлекеттик монополиялык капитализм, илимий-техникалык революциянын жана
экономикалык карама-каршылыктар менен социалдык конфликти(жаңжал) жоё албайт.



https://ky.wikipedia.org/wiki/%D0%A2%D0%BE%D0%BB%D1%81%D1%82%D0%BE%D0%B9,_%D0%9B%D0%B5%D0%B2_%D0%9D%D0%B8%D0%BA%D0%BE%D0%BB%D0%B0%D0%B5%D0%B2%D0%B8%D1%87

Лев Николаевич Толстой (Орусча: Лев Никола́евич Толстой, 28-август (9-сентябрь)
1828, Ясная Поляна, Тула губерниясы, Орус империясы — 1910-жылдын Жетинин айынын
7 (20) 1910, Астапово бекети, Тамбов губерниясы, Орус империясы) көптөгөн роман,
икаяларды жазган орус калемгери.

Толстой, 1828-жылы Тула губерниясындагы Ясная полянада дворияниндин үй-бүлөсүндө
туулган. Жазуучунун атасы ири дворянин Николай Ильич Толстой 1812-жылы Улуу
Ата-Мекендик согушка катышкан, белгилүү коомдук ишмер болгон, апасы Россиянын
тарыхында калган ири князь Вольконскийдин кызы болгон. Тилекке каршы Толстой
экиге чыкканда энесинен тогузга чыкканда атасынан айрылат. Жазуучунун атасынын
карындашы тарбиялайт. Дворяниндин балдары катары үй-бүлөдөн билим алган.
1844-жылы Казань университетине тапшырып окуйт. Университетте үч жыл окуп,
профессорлордун билимине канааттанбай таштап койгон, өз алдына чоң максат
койгон: келечекте дүйнөнү багындырган окумуштуу болсом деп. 1854-жылы аскер
кызматындагы агасы менен Кавказга келип согушка катышат. Батальондун командири
катары көп эрдик жасайт. Кавказда жүрүп 1852-жылы “Балачак” повестин жазып
“Современник” журналына Л.Н.Т. деген псевдоним менен жөнөтөт. Некрасов баштаган
акын жазуучулар чыгарманы жогору баалаган. 1853-жылы Крым согушу башталып
Л.Н.Толстой Севастопольду коргоого эрдик көрсөтүп, командир болгон, согуштагы
эрдиги үчүн 1 орден 2 медаль алган. Согуштан келгенден кийин Петербургдагы
“Современник” журналында Тургенев, Некрасов, Чернышевский, Островскийлер менен
бирге иштейт. 1857-жылы биринчи жолу Европага, Франция Италия, Германия жана
башка өлкөлөргө саякат жасайт. Мекенине кайтып 1860-жылы София Александровага
үйлөнүп Ясная Полянада жашап калат. Ал жерде дыйкандардын балдары үчүн мектеп
ачып, балдар үчүн азбуканы түзөт.



https://ky.wikipedia.org/wiki/%D0%A2%D0%BE%D0%BA%D1%82%D0%BE%D0%B1%D0%B0%D0%B5%D0%B2,_%D0%9C%D1%83%D0%BA%D0%B0%D0%BD%D0%B1%D0%B5%D1%82

Токтобаев, Мукамбет - театр актеру жана киноартист, драматург. Кыргыз
Республикасынын эл артисти

Туулуп-өскөн айылы Барскоондон 7-классты аяктагандан соң, андан ары окуусун
улантуу үчүн Мукамбетти атасы уулун Балыкчы шаарындагы орто мектепке киргизет.
Балыкчыда, мектепте окуп жүргөндө эле болочок артисттин шык-жөндөмү айрыкча
бадырайып көрүнө баштаган: комузун комуздай чертип, мандолинаны безеленте кошо
күүгө салып, аккордеонду катыра тартып, анысы аз келгенсип созолонто ырдап, роль
да ойноп, мектепте драма ийримин уюштуруп, айтор бир аз мезгилдин ичинде эле ал
миң кырдуу өнөрү менен окуучулардын, мугалимдердин арасында эле эмес, бүтүндөй
калаага таанымал болот. Ошон үчүн мектепти бүтүргөндөн кийин эле Балыкчы шаардык
маданият үйү боконо сөөгү ката элек жаш баланы көркөм жетекчи кылып алат.
Маданият үйүндө иштеп жүрүп, бала күнүнөн самоосу башка Мукамбет, айрымдардын
кеп-кеңеши менен Фрунзеге жөнөйт, филармонияга киргени. Филармонияда бир аз
иштегенден кийин, оюндагысындай болбой калып, Кыргыз мамлекеттик драма театрына
жумушка кирип алат. Бирок, аяктан кадимки Муратбек Рыскуловдун жардамы менен
опера-балет театрынын студиясына окууга өтөт. Ал окуу да көңүлүнө төп келбей,
акыры Мукамбет кайра Балыкчыга, маданият үйүнө иштөөгө кетет. Балыкчыда иштеп
жүргөн учурда, 1967-жылдын жазында Кыргыз драма театрынын атактуу артситтеринин
бири Сыдыкбек Жаманов келип калат, Балыкчынын маданият үйүнө, Москвадагы А. В.
Луначарский атындагы мамлекеттик театр өнөрү институтуна жөндөмдүү улан-кыздарды
тандоо үчүн. С. Жаманов бир нече жаштарга кошуп Мукамбетти да окуй тургандардын
тизмесине жазып кетет. Ошентип ошол жайдын ичинде М. Токтобаев сынактан
ийгилктүү өтүп, кыргыздын жыйырма төрт улан-кызынын ичинде актердук кесипке
окуганы СССРдин борборуна жөнөп кетет.

Москвада беш жыл окуган соң, 1972-жылы курсташтары менен кайтып келип, алар үчүн
атайлап ачылган Ош шаарындагы Ош кыргыз драма театрына артист болуп кирет.

Ош кыргыз драма театрында иштеген төрт жылдын аралыгында М.Токтобаев бир нече
борбордук ролдорду аткарып, анын ичинен К. Жантөшевдин “Курманбегинде” жыйырма
жетидеги актер алтымыштагы Тейитбек хандын ролун ойнойт. Ушул ролу менен жаш
актер борбор калаа Фрунзедеги театр журтчулугунун оозуна дароо алынат. Кыргыз
театрына ,актердук искусствосунун масштабы өтө кенен, органикасы чексиз
оргуштаган, реалисттик алкактын ичинен чыкпай туруп өтө таасирдүү образ
жаратууга жөндөмдүү жаш таланттын кошулганы айгине болот.

1977-жылы М. Токтобаев бала чагында иштеп кеткен Кыргыз мамлекеттик академиялык
драма театрына келип кирет. Ушул театрдагы М. Токтобаев дин алгачкы ролдорунун
бири - “Машырбек үйлөнөт” (автору Т. Абдумомунов) комедиясындагы Машырбектин
образында кантип гигант болуп көрүнгөнү тууралуу драматург, театровед, режиссер
Ж.Кулмамбетов интервьюларында минтип айткан: “Боюу деле жапалдаш, анын үстүнө ал
учурда анча толук да эмес Мукамбет Токтобаевдин сахнаны толтуруп гигант болуп
көрүнгөнүнүн сыры мени өтө таң калтырган. Мунун сыры - көрсө актердун ички
дүйнөсүнүн, талант кудуретинин масштабынынын өзгөчө теңдешсиз экендиги аны
ошондой гигант кылып көрсөтчү экен”. Ж.Кулмамбетов белгилеген, актердун талант
кудуретинин өзгөчө гиганттыгы 1982-жылы Кыргыз мамлекеттик академиялык драма
театрында Ж. Садыковдун “Манастын уулу Семетей” драмасындагы Семетейдин эпикалык
образын жаратканда айрыкча көрүндү. Бул туурасында Ж. Кулмамбетов өз учурунда
“Эпос драмалык сахнада” деген макаласында минтип жазган: “Семетей – Токтобаевдин
баскан-турганы, ар бир кыймыл-аракети, эмоционалдуу дүйнөсү, өзгөчө
салмактуулугу жана жана масштабдуулугу эпостон бекем орун алган “бала жолборс”,
“кабылан”, “көк жал”, “айкөл” деген каймана мүнөздөмөлөргө төп келишип калган.
Мисалы, “Тайторуну сүрөө” сахнасында Семетей – Токтобаев “айсыз түндөй түнөрүп,
каар бетине айланып”, “эжекеси” Каныкейдин башын кыя чабууга беленденип, жаалдуу
жолборс сыңары сүрүн салып келе жаткан учуру, же болбосо, “көмүрчүдөн кеп угуп,
элиң бөлөк деп угуп” он эки күн наар албай кабылан сымал комдонуп жаткан
көрүнүшү жана ушуга окшогон бир кыйла сахналарда, артист жараткан образын
эпикалык каарманга гана таандык сыпатка жеткирип, өзү да эпостун каарманы менен
камыр-жумур жуурулушуп, биригишип кеткенсип туюулат. Өзгөчө, артисттин эркин
чыккан коңур үнү, эпикалык каармандын элесине ого бетер көрк берип, бараанын
арттырып турат. Токтобаевдин Семетейи канондошкон эпостук монумент гана эмес,
ошону менен бирге кан тамыры бүлкүлдөп тынымсыз согуп жаткан реалдуу киши,
реалдуу инсан. Семетей – Токтобаевдин көөдөнүнө батпай ташкындаган кубаты
болобу, жан дүйнөсүн бүлүккө салып өткөн кайгысы, же кубанычы болобу – ушунун
баардыгын тең логикалык да, психологиялык да законченемдүүлүктөргө баш ийдирип,
эпикалык каарманга реалдуу адамга тиешелүү ишенимдүү түс берген. Бир эле учурда
Токтобаевдин Семетейинин биздин көз алдыбызда улуттук канондорго баш ийген
эпикалык каарман да, реалдуу инсан да болуп, диалектикалык бирдиктүүлүктө
көрүнүшү, образдын көркөмдүк касиетин арттырган. Иш жүзүнө келгенде, спектаклдин
экинчи бөлүгүнүн көркөмдүк таасирдүүлүгү, өзгөчө ийгилиги дээрлик бойдон
Токтобаевдин жараткан образына байланышкан. Артисттин Семетейинин сахнада пайда
болгонунан тартып, спектаклдин жүзү нурдана түшкөнсүп сезилет”.

1986-жылы “Манастын уулу Семетей” спектаклин жаратышкан чыгармачыл топтун
айрымдарына Кыргызстандын Мамлекттик Токтогул атындагы сыйлыгы берилип, эпикалык
полотнонун ажарын ачкан, көркөмдүк бийиктигине жеткирген М. Токтобаевди тизмеден
алып коюшат, жогорку жактагылар. Ушундан соң актер бир кыйла мезгилге чейин
чүнчүп, кийин анын 1989-жылы Жамал Сейдакматова уюштурган “Тунгуч” жеке менчик
театрына өтүп кетүүсүнө себепчи болгон.

“Тунгуч” театрында иштеген алгачкы эле жылдары М. Токтобаев эки бирдей
ийгиликтүү образ жаратат: биринчиси Ж. Кулмамбетовдун “Чынгызхандын купуя сыры”
драмасындагы Чынгызхан, экинчиси Ж. Өзүбекованын “Карагыз” драмасындагы Шамбет.
Чынгызханда М. Токтобаев Семетейден башталган масштабдуу эпикалык линияны
логикалык чегине чейин жеткирсе, Шамбетте актер психологиялык гортескнин мизинде
образ жаратуунун теңдешсиз чебери экенин көрсөткөн.

1995-жылы М. Токтобаев кайрадан Кыргыз мамлекттик академиялык драма театрына
кайтып келет. Башкы театрга кайтып келгенден кийинки акыркы жыйырма жылдын
ичинде М. Токтобаев кыргыз театр өнөрүн алда канча бийиктеткен, султан
Кенесарынын (Ж. Садыковдун “Орман хан” пьесасынын негизинде коюлган спектаклде)
жана улуу Шекспирдин Король Лиринин образын жараттты. Король Лир М. Токтобаевдин
чыгармачылыгындагы бир кездеги эпикалык Семетейиндей болгон, кыргыз театрына
жаңылык киргизген өтө масштабдуу, өтө таасирлүү, көркөмдүк табияты аябагандай
жогору образ болуп чыга келди.

Өмүр жолу жөнүндө М.Токтобаев өзү минтип эскерет: "Атамдын жалгыз баласы
болгондуктан, ал мени жанынан алыс кетиргиси келчү эмес. Аны аяп, Балыкчыда
калып, маданият үйүндө иштеп калгам. Ошондо Нарын театрынан бирөө келип калып:
"филармонияга бар" деген. Анын сөзүнө ынанып, Фрунзеге келип, филармонияга
солист болуп кирдим. Төкмө акын Эстебес Турсуналиев жана куудул Асанкул Шаршенов
менен гастролго көп чыктым. Бирок бат-бат гастролдогонубуз жага бербегендиктен,
ал жакта төрт ай гана иштедим. Тааныш балдарым аркылуу Кыргыздрамтеатрына
балдарды алып жаткандыгын угуп, алар менен кошо сынакка кирип, өтүп кеткем.
Ошентип кыргыздрамтеатрда иштеп калдым. Мени М.Рыскулов аксакалыбыз чакырып
алып, күнүгө ырдата берчү. Анан бир күнү: "Мен сени бир жерге алып барайын,
ошого макулсуңбу?" деп калды. Дароо макулдугумду бердим эле Мукем мени Опера
жана балет театрына алып барды. Мурда эле аларга телефон чалып койгон экен, ал
жерден төрт-беш киши тосуп алып, ырдатып көрүшүп, операга алып коюшту. Мукем:
"Сен ушул жерде окуйсуң, иштейсиң, сенин ордуң ушул жер" деп кетип калды.
Ошентип хорго иштемек, Кийизбаевадан окумак болдум. Ал жерден ыры да, балети да,
хору, бийи койчу деги бардык нерседен баш айланат, андайга көнбөгөн жаным,
кийинки күнү барбай койгом...[1] Ошентип жүрүп, кайра Балыкчыга баргам. Атам
жибербей алып калды".

Күтүүсүз кырсыктан каза болгон Мукамбет Токтобаевди 2015-жылдын 1-августундагы
аза күтүү митингинде Жаныш Кулмамбетов: "Мукамбет Токтобаев талант кудуретинин
масштабы боюнча Муратбек Рыскулов, Советбек Жумадылов, Асанбек Кыдырназаров
сыяктуу кыргыздын улуу артисттеринин катарында турган өтө сейрек кездешүүчү улуу
талант" деп баа берген.

Иван Коломийцев (Максим Горький. «Акыркылар») Журден (Ж. Б. Мольер. «Дворяндыкты
эңсеген көпөс) Тейитбек (К. Жантөшев. «Курманбек») Токтогул (Б. Жакиев. «Миң
кыял») Осмонкул (К. Маликов. «Осмонкул») Машырбек, Мажит (Т. Абдумомунов.
«Машырбек үйлөнөт», «Жарыктык карыларым») Думана (М. Карим, «Ай тутулган түндө»)
Лопахин (А. П. Чехов, «Алчалуу бак») Танабай (Ч. Айтматов, «Танабай Бакасов»)
Акун (М. Токтобаев, «Көл жээгиндеги үй») Семетей (Ж. Садыков, «Манастын уулу
Семетей») Чыңгыз хан (Ж.Кулмамбетов. «Чыңгызхандын купуя сыры») Шамбет (Ж.
Өзүбекова. «Кара кыз») Апенди (М. Токтобаев. «Апендинин жоруктары») Манасчы (М.
Токтобаев. «Кайран энең Каныкей») Султан Кененсары (Ж.Садыков, "Ормон хан")
Король Лир (У.Шекспир, «Король Лир») Шаар башчысы (Гоголь Николай Васильевич.
"Текшерүүчү") жана башкалар.

Көл жээгиндеги үй (Кыргыз мамлекеттик академиялык драма театрында коюлган)
Апендинин жоруктары (“Тунгуч” театрында коюлган) Кайран энең Каныкей (“Тунгуч”
театрында коюлган)

«Фудзиямадагы кадыр түн» "Чиркин өмүр" "Айыл өкмөтү" "Сокур кемпир көрөгөч"
"Чыңгызхан" (Россия) "Президент менен бомж"

«Каркыралар» (сөзү А.Абдыкалыковдуку) «Кыздар жана көйнөктөр» (сөзү
Б.Сарногоевдики) «Биз отурган автобус» (сөзү С.Эралиевдики) «Ышкырык» (сөзү М.
Токтобаевдики) жана башка.



https://ky.wikipedia.org/wiki/%D0%A2%D0%B5%D1%80%D0%BC%D0%BE%D0%B4%D0%B8%D0%BD%D0%B0%D0%BC%D0%B8%D0%BA%D0%B0

Термодинамика (грек. θέρμη — «жылуу», δύναμις — «күч») – термодинамикалык
теңсалмактуулук абалдагы макросистемалардын эң жалпы касиеттери жана бул
абалдардын биринен бирине өтүү процесстери жөнүндөгү илим.

Бул теория материяда өтүп жаткан бардык жылуулук (температуралык) өзгөрүүлөр
менен улантылган, жалпыга белгилүү тажрыйбалык далилдерге негизделген ой
жүгүртүүнүн жолу болуп саналат. Термодинамика теория катарында жылуулук
машиналарын, б. а. жылуулуктун эсебинен жумуш аткарган машиналарды куруу
тажрыйбаларын жалпылоонун негизинде келип чыккан. Термодинамика теориясы
идеалдык газ түшүнүгүнө негизделип түзүлгөн. Заттардын реалдык абалдарын (катуу,
суюк, газ) идеалдык газдардын (электрондук, фотондук, фонондук ж. б.) катарына
ажыратууга болот. Мис., металлдардагы эркин электрондор тобу идеалдык газ катары
каралышы мүмкүн. Термодинамиканын жардамы менен жаратылыштын ар кандай
кубулуштарын (оптикалык, электрдик, магниттик, химиялык, механикалык ж. б.)
изилдөөгө болот. Макросистемалардын физикалык касиеттерин өздөштүрүш үчүн бирин
бири толуктаган Термодинамикалык жана статистикалык ыкмалар колдонулат. Заттын
ички түзүлүшүнө көңүл бурбай туруп эле, анын макроскопиялык касиеттерин (көлөм,
басым, температура, курам ж. б.) өздөштүрүүчү ыкма Термодинамикалык ыкма деп
аталат. Бул ыкмадагы негизги физикалык чоңдук – энергия. Зат касиеттерин
өздөштүрүүдө аны түзгөн бөлүкчөлөрдүн касиеттерине жана өз ара аракеттешүүлөрүнө
таянган ыкма статистикалык ыкма деп аталат. Бул ыкма статистикалык физикада
(термодинамикада) кеңири колдонулат. Башка бардык теориялар сыяктуу эле
Термодинамика дагы өзүнө тиешелүү түшүнүктөргө таянат. Термодинамикалык
системанын абалын мүнөздөөчү физикалык чоңдуктар Термодинамикалык өлчөмөлөр
(параметрлер) деп аталат. Өлчөмөлөр ички жана тышкы болуп бөлүнөт. Ички жана
тышкы өлчөмөлөрдүн ортосундагы байланышты аныктоо – Термодинамиканы чечүүчү
маселелердин бири. Термодинамикалык системанын бир тектүү түзүүчүсү ф а з а деп
аталат. Ушуга байланыштуу Термодинамикалык система бир фазалуу, эки фазалуу, көп
фазалуу ж. б. болуп бөлүнөт. Реалдык Термодинамикалык системалар адатта көп
фазалуу болот. Бир фазалуу система аркылуу көп фазалуу Термодинамикалык
системаны өздөштүрүүгө (эсептөөгө) болот. Термодинамикалык системанын бир
абалдан экинчисине которулушу Термодинамикалык жүрүш (процесс) деп аталат.
Жүрүштөр теңсалмактуу жана теңсал-мактуу эмес, кайталануучу жана кайталанбоочу
болуп бөлүнөт. Системанын абалын мүнөздөөчү өлчөмөлөрү өзгөрүүсүз улантылган
жүрүш теңсал-мактуу жүрүш деп аталат. Жүрүш учурунда Термодинамикалык системанын
өлчөмөлөрү өзгөрүп турса, анда ал теңсалмактуу эмес жүрүш болуп саналат.



https://ky.wikipedia.org/wiki/%D0%A2%D0%B0%D0%BD%D0%B7%D0%B8%D0%BC%D0%B0%D1%82

Танзимат (осмон. تنظيمات‎ — «тартипке келтирүү») — Осмон империясындагы биринчи
конституциянын кабыл алынышынан кийинки, 1839 дан 1876 га чейинки
модернизациялык ыслаттардын (жана алардын жүргүзүлүш доорунун) адабиятта кабыл
алынган аталышы. Ыслаттардын (реформалардын) негизги ынанымдары султан
Абдулмежид тарабынан 1839-жылы 3-ноябрда тактыга отуруп жатканда чыгарылган
Гүлхане хатт-и шерифинде баяндалган. Мурунку ыслаттарга салыштырмалуу,
Танзиматтагы башкы орунду аскердик эмес, социалдык-экономикалык өзгөртүүлөр
алган. Демилге бюрократиянын сабаттуу тобуна таандык болгон, аны болсо, Гүлхане
хатт-и шерифинин автору болгон Мустафа Решид паша жетектеген.

Батыш тилдеринде жалпылай "Осмон Реформасы" (англ: the Ottoman Reform) атамасы
колдонулат.

http://halshs.archives-ouvertes.fr/docs/00/14/62/10/PDF/LafiEminonuOttomanReform
s.pdf



https://ky.wikipedia.org/wiki/%D0%A2%D0%B0%D0%BC%D0%B0%D0%BA_%D1%81%D0%B8%D2%A3%D0%B8%D1%80%D2%AF%D2%AF_%D1%81%D0%B8%D1%81%D1%82%D0%B5%D0%BC%D0%B0%D1%81%D1%8B

Тамак сиңирүү системасы – жаныбарлар менен кишинин тамак сиңирүүчү органдарынын
тобу. Көпчүлүк жаныбарда эки тешикти – азык кабыл алуучу ооз жана сиңбей калган
калдыкты сыртка чыгаруучу арткы тешикти бириктирүүчү түтүктөн турат.
Жөнөкөйлөрдө тамак сиңирүү клеткада, көп клеткалууларда айрым клеткаларда өтөт.
Омурткасыздарда өтө ар түрдүү. Ичеги көңдөйлүүлөрдө энтодерма менен капталган
көңдөйү ооз тешиги менен гана сыртка ачылат. Жалпак курттарда энтодермалуу –
ортонку ичегиси жана эктодермалуу кулкуну бар; арткы тешиги жок. Немертин жана
алгачкы көңдөйлүү курттарда ж. б. омурткасыздарда алдынкы жана ортонку ичеги
жана катуу эктодермалуу арткы тешиктүү түз ичегиси болот. Моллюскалардын тамак
сиңирүү системасы мүйүздүү жаактары, майдалагыч радула, шилекей бездери, кулкун,
кызыл өңгөч, карын, боор, ичке жана ортонку ичегиси, ал эми баш буттуу
моллюскалардын уйку бези болот. Муунак буттуулардын тамак сиңирүү системасы
татаалдашкан, мисалы, жөргөмүш сымалдардын, көп аяктуулардын курт-кумурскалардын
ичегисине бөлүп чыгаруу органы – мальпиги түтүгү, ачылат, жөнөкөй хордалуулардын
алдынкы ичегисине бакалоор жылчыгы ачылат. Айрым омурткасыздардын (эндомителер)
эвол. процессинде тамак сиңирүү системасы жоголгон. Омурткалуу жаныбарлар менен
кишинин Тамак сиңирүү системасы ооз көңдөйү, кулкун, кызыл өңгөч, карын, ичеги,
боор, уйку безинен турат. Бакалоор менен дем алуучу омурткалуулардын кулкунунда
бакалоор тешиктер болуп, ал азыкты ооздон кызыл өңгөчкө жылдыруудан башка, дем
алууга да катышат. Көпчүлүк балыктардын, жерде-сууда жашоочулардын,
сойлоочулардын, жырткычтардын жана ылгабай азыктанган сүт эмүүчүлөрдүн карыны –
жөнөкөй, айрым балыктардын, куштардын, кепшөөчү сүт эмүүчүлөрдүн, кит
сымалдардын карыны татаал түзүлүштө болот.



https://ky.wikipedia.org/wiki/%D0%A2%D0%B0%D0%BC%D0%B0%D0%BA_%D1%81%D0%B8%D2%A3%D0%B8%D1%80%D2%AF%D2%AF

Тамак сиңирүү — организмге келген тамак-ашты сиңирүүгө жана заттардын
алмашуусуна катышууга жөндөмдүү жөнөкөй заттарга ажыратуучу процесс.

Майлар — глицерин, май кислоталарына, белоктор—аминокислоталарга, углеводдор —
моносахариддерге чейин ажырайт. Тамак сиңирүү ичеги-карын жолдорунун ар кайсы
бөлүктөрүндө ферменттердин жардамы менен жүрөт. Тамак сиңирүү тамак оозго
киргенден башталат, анда тиштердин жардамы менен майдаланып, шилекейге аралашып,
андагы амилаза менен мальтоза ферменттеринин таасиринен углеводдор ажырай
баштайт. Чайналып, майдаланган тамак кызыл өңгөчкө кетет (Жутуу). Кызыл өңгөчтүн
булчуңдарынын перистальтикасынын натыйжасында ал карынга кирет. Тамак ичкенден
6—8 мин. өткөндөн кийин ооздун былжыр челинин рецепторлорунун дүүлүгүүсүнөн
рефлекс жолу менен карын зили чыгат. Карындын секрециясы бөтөн заттардын карынга
киришинен да күчөйт. Керексиз бөтөн нерселер организмге киргенде ага ал кусуу
менен жооп кайтарат. Тамак ичкенден кийин карындын кыймылы бир аз басаңдайт,
тамак массасы карында 3төн 8—10 саатка чейин болот. Бул мөөнөттүн ичинде ал
карын зили менен толук аралашат. Ал масса акырындап он эки эли ичегиге өтөт.
Анда уйку безинин жана ичеги зилинин ферменттеринин таасиринен белоктор
аминокислоталарга чейин ажырайт. Шилекейдин таасиринен чала ажыраган углеводдор
да ажыроого учурайт. Майлар он эки эли ичегиде ошол зилдердин таасиринен жана
өттүн жардамы менен бөлүнөт. Он эки эли ичегиден ичке ичегиге өтүп, ичегинин
капталындагы аминопептидаза, фосфатаза жана башка ферменттердин таасири менен
тамактын майдаланган бөлүктөрү сиңирилип канга жана лимфага өтүп, бүт денеге
тарайт. Суу, глюкоза жана башкалар заттар анча-мынча ооздун ичинде, карында эле
сиңирилет. Жөнөкөй заттар ичеги капталынан канга механикалык жол менен өтөт.
Татаал заттар негизинен ичеги исиркектеринин клеткаларындагы атайын ташуучу
молекулалардын жардамы менен канга жеткирилет. Тамактын сиңбегени, калдыктары
ичке ичегинин перистальтикасынын натыйжасында жоон ичегиге жылат. Анда азык
заттардын калдыктары акыркы жолу пайдаланылат: суу, минерал заттар сиңирилет.
Калганынан заң түзүлүп, сиңбей калган заттар организмден сыртка чыгарылат. Тамак
сиңирүү татаал процесс, ал зат алмашуунун баштапкы этабы (Зат жана энергия
алмашуу). Тамак сиңирүүдө боор менен уйку бези активдүү катышат.

Тамак сиңирүү невроздордо, туура эмес, туш келди тамактанууда, алкоголдуу
ичимдиктерди ичкенден, тамак сиңирүү органдарынын ооруларында (гельминтоздор, ич
келте, вирустук гепатит жана башкалар), өзүн өзү дарылоодо бузулушу мүмкүн.
Тамак сиңирүү органдарынын ооруларын (Гастрит, Гастроэнтероколит, Жара оорусу,
Колит, Вирустуу гепатит, Боордун циррозу, Холецистит, Энтерит).

Кыргыз Совет Энциклопедиясынын Башкы редакциясы. «Ден - соолук» Медициналык
энциклопедия. - Ф.:1991, ISBN 5-89750-008-8



https://ky.wikipedia.org/wiki/%D0%A1%D1%8B%D1%80

Сыр — баалуу сүт азыктарына кирет. Анын калориялуулугу 100 г азыкка 200—400
ккалды түзөт. Сырдын сортуна жараша анда белок 18ден 30%ке чейин, май 9дан 30%ке
чейин болуп, А жана Д витаминдерине бай. С. даярдалышына жараша катуу, жумшак,
туздалган жана көлкүлдөмө болуп бөлүнөт. С. тез кургап жана булганып кетпес үчүн
көбүнчө даяр сырды эритилген парафинге малып алуу жолу менен парафинделет.
Кыртышсыз сырлар да чыгарылат, алар даяр болгондо целлофан же башка плёнка менен
капталат. Мындай С. көгөрбөйт, кургабай көпкө сакталат. Таза С-дын кабыгы бүтүн,
көгөрбөй, былжырабай, бөтөн жыт жана даам сезилбеши керек. Ал эң аш болумдуу
азык катары бардык курактагы адамдардын тамактануусуна кеңири пайдаланылат.
Айрыкча жугуштуу оорудан же операциядан айыккандар, ошондой эле мүнөздөп
тамактангандар үчүн пайдалуу. Аны кургак, салкын бөлмөдө 8—10° температурада
жана 85—87% нымдуулукта сактоо керек. Сырты көгөрүп же былжырап кетсе тузга
чыланган салфетка менен сүртүп салса болот. Үй шартында муздаткычта жакшы
сакталат, бирок көпкө сактоодон анын өңү жана даамы бузулат. Сырды муздаткычта
жабык идиште (эмаль, чопо, фарфор же фольга идиште) сактоо сунуш кылынат.
Көлкүлдөмө С. тез бузулгандыктан муздаткычта сактоо зарыл.



