https://tl.wikipedia.org/wiki/Taguig

Ang Taguig ay isang lungsod na sakop ng Kalakhang Maynila sa Pilipinas. Dating
komunidad ng palaisdaan sa pampang ng Laguna de Bay ngunit ngayon, isa na itong
mahalagang pamahayan (residential) at industriyal na arabal ng Maynila. Lalong
umunlad ang lungsod pagkatapos ng konstruksiyon ng lansangang C-5 at pagkuha ng
Bonifacio Global City.

Matatagpuan ang Taguig sa kanlurang pampang ng Laguna de Bay at pinapaligiran ng
Muntinlupa sa timog, Parañaque sa timog-kanluran, Pasay sa kanluran, at sa
hilaga naman ang Makati, Pateros at Pasig.

Bago dumating ang mga Espanyol, Ang Taguig ay isang bahagi ng Kaharian ng Tondo
na pinamumunuan ni Rajah Soliman. Mayroong din mga ebidensiya na ang mga Intsik
ay namalagi sa lugar na yaon na nasiwalat kamakailan-lamang sa pagkakahukay sa
mga iba't-ibang mga artifacts tulad ng baso, tasa, mga plato at iba pang mga
kagamitan, na mayroong mga karakter na Intsik. Ito ay pinaniniwalaang nagmula sa
dinastiyang Ming sa Tsina.

Ang Taguig ang isa sa mga pinakaunang kilalang teritoryo kung saan lumaganap ang
kristiyanismo nang masupil nang mga Espanyol ang isla ng Luzon sa pamamagitan ng
paglalayag ni Legazpi noong 1571. Sa pagitan ng mga taon ng 1582 at 1583, ang
Taguig ay isang encomienda ng Tondo an pinamamahalaan ng isang Alcalde Mayor,
Captain Vergara. Taong 1587 nang ang Taguig ay itinatag bilang isang hiwalay na
"pueblo" (bayan) ng dating lalawigan ng Maynila. Si Juan Basi ang Kapitan mula
1587 hanggang 1588. Ayon sa mga tala, ang Taguig ay dating may siyam (9) na mga
baryo; Bagumbayan, Bambang, Hagonoy, Palingon, Sta. Ana, Tipas, Tuktukan,
Ususan, at Wawa. Nakita sa tala na ang Tipas ay naghain na nang pagnanais na
maging isang independyenteng bayan ngunit ay tinanggihan ng pamahalaang
Espanyol.

Noong panahong iyon, ang Taguig ay mapupuntahan sa pamamagitan ng Ilog Pasig, na
kung saan ay konektado sa dalawang malalaking katawan ng tubig, ang Manila Bay
at Lawa ng Laguna. Ang populasyon noon ay tinatayang 800 na tributes. Ang bayan
ay napagkukunan ng sapat na bigas para sa kanilang pagkonsumo subalit may
kakaunting mga tubo para dalhin sa kiskisan. Ang mga tao ay nabubuhay sa
pamamagitan ng pangingisda habang ang mga kababaihan ay naghahabi ng telang
koton at "sawali" mula sa mga piraso ng kawayan.

Ang mga tao ng Taguig ay kilala sa paglaban sa parehong pamamahalang kolonyal ng
mga Espanyol at Amerikano. Noong mga unang bahagi ng pananakop ng mga Espanyol,
sinubukan ni Don Juan Basi, "Kapitan" ng Taguig noong 1587 hanggang 1588, na
pabagsakin ang pamahalaang Espanyol subalit siya'y nabigo, at ipinatapon nang
dalawang taon bilang kaparusahan. Nang bago pa lang ang Katipunan maraming mula
sa Taguig ang naging mga tagasunod at di-naglaon ay sumali sa pag-aalsa. Ang mga
tao ng Taguig ay sumali rin rebolusyonaryong pamahalaan ni Heneral Emilio
Aguinaldo noong 6 Agosto 1898.

Sa panahon ng pananakop ng mga Amerikano, sila ay nakibaka laban sa pwersa ni
Heneral Wheaton sa ilalim ng pamumuno ni Heneral Pio del Pilar. Nasa tala rin na
noong 6 Pebrero 1889, ang mga pwersa ng Pilipino kasama ang mga
"revolutionarios" ang nagpalayas sa isang kampo ng mga Amerikano sa burol ng
Taguig, na ngayon ay bahagi ng Pateros at Fort Bonifacio. Subalit natalo sila sa
mga Amerikano sa higit nitong kahusayan sa pagsasanay at magagandang kagamitan.
Tuluyang napasailalim ang Taguig sa First Washington Volunteer Infantry na
pinamumunuan ni Col. Wholly.

Ang pagkatalo ng mga Pilipino matapos ang dalawang taon ng pakikibaka laban sa
mga pwersang Amerikano ang nagpasailalim sa Pilipinas sa ibang sistema ng
pamamahala. Noong 14 Agosto 1898, inukopa ng Estados Unidos ang isla at nagtatag
ng pamahalaang militar kung saan si Heneral Wesley Meritt ang itinalagang Unang
Gobernador-Militar. Ginampanan niya ang kapangyarihan lehislatibong hanggang 1
Setyembre 1900.

Sa simula ng rehimeng Amerikano, ang Taguig ay hinirang bilang isang
independyenteng bayan sa pagpapatupad ng General Order blg. 4 noong 29 Marso
1900. Ang bayan ay isinama sa kagagawang lalawigan ng Rizal nang ipinatupad ng
Komisyon ng Pilipinas ang Act. Blg. 137 sa 11 Hunyo 1901. Noong 12 Oktubre 1903,
Ang Taguig, Muntinlupa at Pateros ay ipinagsama sa bisa ng Act. blg. 942 kung
saan ang Pateros naghost ng pamahalaang-bayan. Ang pagsama-sama ay hindi tumagal
ng dahil makalipas ang isang buwan ang Muntinlupa ay inihiwalay at ginawang
bahagi ng Biñan nang ang Act. blg. 1008 ay ipinatupad noong 25 Nobyembre 1903.
Gayunpaman, ito ay ibinalik sa Taguig noong 22 Marso 1905 sa pagpapatupad ng
Act. blg. 1308. Noong 29 Pebrero 1908, ang Taguig ay ipinahayag muli bilang
isang malayang munisipalidad sa bisa Executive Order Blg. 20. Kalaunan, ang
Pateros ay nahiwalay mula sa Taguig at parehong naging malayang bayan ng
lalawigan ng Rizal noong 1 Enero 1918.

Sa simula ng rehimeng Amerikano, ang Taguig ay hinirang bilang isang
independyenteng bayan sa pagpapatupad ng General Order blg. 4 noong 29 Marso
1900. Ang bayan ay isinama sa kagagawang lalawigan ng Rizal nang ipinatupad ng
Komisyon ng Pilipinas ang Act. Blg. 137 sa 11 Hunyo 1901. Noong 12 Oktubre 1903,
Ang Taguig, Muntinlupa at Pateros ay ipinagsama sa bisa ng Act. blg. 942 kung
saan ang Pateros naghost ng pamahalaang-bayan. Ang pagsama-sama ay hindi huling
hanggang sa isang buwan mamaya Muntinlupa ay segregated mula sa mga ito at
ginawang bahagi ng Biñan kapag Act. No 1,008 ay enacted sa 25 Nobyembre 1903.
Gayunpaman, ito ay ibabalik sa Makati sa 22 Marso 1905 sa pagpoproklama Act. No
1,308. Sa 29 Pebrero 1908, Makati ay ipinahayag na muli ng isang malayang
munisipalidad sa pamamagitan ng Executive Order No 20. Sa kalaunan, Pateros
separated mula sa Makati at sa parehong naging malayang munisipyo ng Rizal
lalawigan sa 1 Enero 1918.

Sa panahon din ng Kolonya ng Amerika nabili ng pamahalaan ng Estados Unidos ang
25.78 kilometro-kwadradong ari-arian ng Taguig para sa layuning militar. Ang
malaking piraso ng lupa na may TCT petsang 1902, ay ginawang isang kampo at
pagkatapos ay pinangalanang Fort McKinley (pinangalanan alinsunod sa ika-25 na
pangulo ng Estados Unidos William McKinley). Nang inukopa ng mga Hapones ang
Pilipinas noong 1942, sinakop ng Japanese Imperial Army ang Fort McKinley.
Inukopa nila ang kampo ng militar hanggang sa katapusan ng digmaan noong 1945.

Pagkatapos maging malaya nang Pilipinas mula sa Estados Unidos noong 4 Hulyo
1946, ibiniigay ng Estados Unidos sa Republika ng Pilipinas ang lahat ng
karapatan ng pagmamay-ari, kapangyarihan, pangangasiwa at kontrol sa teritoryo
ng Pilipinas maliban sa paggamit ng mga base militar. Noong 14 Mayo 1949, ang
Fort McKinley ay inilipat sa Pamahalaan ng Pilipinas sa bisa ng US embassy Note
Blg. 0570.

Ang Fort McKinley ay ginawang permanenteng punong-himpilan ng Hukbong Katihan ng
Pilipinas noong 1957 at di kalauna'y pinalitan ng pangalan patungong Fort
Bonifacio alinsunod sa ng Ama ng Himagsikang Pilipino laban sa Espanya, si
Andres Bonifacio.

Ang pampolitikang pagkakahati ng bayan ay pinalitan nang barangay alinsunod sa
pagpapatupad ng Integrated Reorganization Plan (IRP) sa bansa noong 1970 nang
ang bansa ay nasa ilalim ng Batas Militar. Dahil sa IRP nadagdagan ang
pagkakahati nito sa 18 mga barangay; Bagong Tanyag, Bagumbayan, Bambang,
Calzada, Hagonoy, Ibayo-Tipas, Ligid-Tipas, Lower Bicutan, Maharlika, Napindan,
Palingon, Signal Village, Sta. Ana, Tuktukan, Upper Bicutan, Ususan, Wawa, at
Western Bicutan. Di kalauna'y naidagdag sa kanyang nasasakupan ang Barangay Fort
Bonifacio. Noong 7 Nobyembre 1975, ang Taguig ay kinuha mula sa lalawigan ng
Rizal sa para mabuo ang Kalakhang Maynila sa pamamagitan ng Presidential decree
blg. 824. Sa ngayon ang Taguig ay isa pa rin sa labingpitong (17) mga lungsod at
bayan na bumubuo sa Kalakhang Maynila.

Taong 1998, isang batas ang ipinasa Kongreso na nagsusulong sa pagiging lungsod
ng Taguig. Ang resulta nang plebisito noong Abril ay nagpakita na ang mga
mamamayan ay ayaw sa pagiging lungsod nit. Isang petisyon ang inihain sa
Kataas-taasang Hukuman ng Pilipinas na muling bilangin ang naganap na plebisito
at noong 19 Pebrero 2004 inatasan ng Kataas-taasang Hukuman sa Komisyon sa
Halalan na magbilang ulit. Ayon sa muling pagbibilang marami sa mga mamamayan
ang may gusto na maging isang lungsod ang Taguig(21,105 ang 'oo' at 19,460
'hindi'). Noong 8 Disyembre 2004 ang Taguig ay ganap nang naging lungsod.

Ang Lungsod ng Taguig ay mayroong ilang prestihiyosong paaralang internasyonal
tulad nang British School Manila, International School Manila, at Manila
Japanese School na lahat ay matatagpuan sa University Parkway nang Bonifacio
Global City. Ang Chinese International School Manila, Enderun Colleges, at
Korean International School Philippines ay matatagpuan naman sa kalapit na lugar
nang McKinley Hill.

Ang iba pang mga paaralan sa Fort Bonifacio ay ang STI College Global City,
Global City Innovative College, Everest Academy Manila (isang paaralang
internasyunal na pinamamahalaan ng Simbahang Katoliko sa Pilipinas), Victory
Leadership Institute, at MGC-New Life Christian Academy.

Dalawa sa mga pangunahing Pamantasan din ang nasa Lungsod ng Taguig—ang
Politeknikong Unibersidad ng Pilipinas, at ang Teknolohikal na Unibersidad ng
Pilipinas. Parehong matatagpuan sa Bicutan, Lungsod ng Taguig.

Ang Pangasiwaan sa Edukasyong Teknikal at Pagpapaunlad ng Kasanayan (TESDA) ay
naitatag sa pagpapatupad ng "Batas ng Pangasiwaan sa Edukasyong Teknikal at
Pagpapaunlad ng Kasanayan nang 1994", na nilagdaan bilang batas ni dating
Pangulong Fidel V. Ramos. Nilalayon ng batas na ito ang buong pakikiisa at
gamitin ang industriya, paggawa, lokal na pamahalaan, at institusyong
teknikal-bokasyonal sa paglinang nang kasanayan nang mga yamang-tao ng bansa.
Ang TESDA complex at mga pasilidad ay matatagpuan sa East Service Road nang
South Luzon Expressway sa Lungsod ng Taguig.

Ang Dalubhasaan ng Pampublikong Kaligtasan ng Pilipinas sa Fort Bonifacio ay
isang institusyong nag-aalok nang programang undergraduate at graduate para sa
pagsasanay, pagpapaunlad ng yamang-tao, at patuloy na pag-aaral ng mga pulis,
bumbero, at tauhan ng bilangguan.

Ang Lungsod ng Taguig ay may dalawang Islamikong institusyon ng edukasyon na
matatagpuan sa Maharlika Village—ang Maharlika Bandara-Inged Integrated School
at ang Maharlika Village Islamic Madrasa.

Ilan pang paaralan sa Lungsod ng Taguig ay ang pinamamahalaan ng lungsod na
Taguig Science High School sa Hagonoy, ang pag-aari ng Simbahang Katoliko na
Colegio de Sta. Ana (dating Sta. Ana Parochial School), The Fisher Valley
College, isang Kristiyanong paaralan sa Hagonoy, at Saint Francis of Assisi
College System, paaralang katoliko sa Bagumbayan.

Ang Pamantasan ng Lungsod ng Taguig (University of Taguig City) ay nagbukas
noong Nobyembre 2006 na mayroong panggabing klase sa dalawang Mataas na Paaralan
sa lungsod. Ang konstruksiyon ng isang bagong gusaling pampaaralan ay
pasisinayaan sa loteng malapit sa Hall of Justice ng Lungsod ng Taguig sa Lower
Bicutan. Ang isang ganap na kampus ay target sa 2009.

Kamakailan lamang ay may tunggalian ang Lungsod ng Taguig at Lungsod ng Makati
sa hurisdiksiyon ng Fort Bonifacio. Ang base militar na ito ng Pilipinas, na ang
malaking bahagi ay na-convert sa isang modernong pangkalakalan (commercial) na
tirahan at lugar nang pag-unlad, ay matatagpuan sa isang hindi siguradong lugar.
Ang isang bahagi ng mga base, kasama na ang Libingan ng mga Bayani (Cemetery for
Heroes) at ang Manila American Cemetery and Memorial ay matatagpuan sa Taguig,
habang ang hilagang bahagi kung saan ang sentro ng pag-unlad ay matatagpuan, ay
dating bahagi umano nang Makati. Noong 2003, isang desisyon nang isang hukom sa
Pasig Regional Trial Court ang nagbigay ng hurisdiksiyon ng buong Fort Bonifacio
sa Taguig, kasama na ang Fort Bonifacio Global City.

Binasura nang Kataas-taasang Hukuman noong 27 Hunyo 2008 per Leonardo
Quisumbing, ang apela nang Lungsod ng Makati, na nagnanais na na pawalang-bisa
ang espesyal na mga patente 3595 at 3596 na nilagdaan ni Fidel Ramos na
nagbunsod sa Base Conversion at Development Authority nang pampublikong lupain
sa Fort Bonifacio, Lungsod ng Taguig. Dahil sa isang sibil na kaso na isinampa
ng pamahalaan ng Taguig na humihiling sa hukuman na tukuyin ang mga hangganan ng
teritoryo nit, hindi maaaring hadlangan ng Makati ang pangongolekta ng buwis ng
Taguig sa mga lupa na matatagpuan sa Fort Bonifacio.

Ang Lungsod ng Taguig pampolitika na nahahati sa 28 mga barangay. Noong
Disyembre 2008, sampung bagong barangay ang ginawa sa lungsod matapos ang isang
tagumpay na plebisiti sa bisa ng Ordinansa ng Lungsod blg. 24–27, 57–61, 67–69,
at 78, Serye ng 2008.



https://tl.wikipedia.org/wiki/Referendum_sa_pagkakasapi_ng_United_Kingdom_sa_Unyong_Europeo

Ang referendum hinggil sa pagkakasapi ng United Kingdom sa Unyong Europeo, na
tinawag na EU referendum sa United Kingdom, ay isang di-nagbibigkis na
referendum na isinagawa noong 23 Hunyo 2016 sa United Kingdom at sa Gibraltar
upang masukat ang suporta sa pagpapatuloy ng pagkakasapi ng bansa sa European
Union (EU).

Sa kabuoan, ang naging resulta ng referendum ay panig sa pagkalas ng United
Kingdom sa European Union sa botong 51.9% laban sa 48.1% na panig sa manatiling
kasapi ng EU ang UK. Hatî naman ang boto sa pagitan ng mga bansang bumubuo sa
United Kingdom, kung saan ang Inglatera at Wales ay panig sa pagkalas sa EU,
habang ang Scotland at Hilagang Ireland ay para manatili sa EU.

Ang Britain Stronger in Europe ang pangunahing grupong nangampanya upang
manatili ang UK sa EU, habang ang Vote Leave ang pangunahin namang grupong
nangampanya upang kumalas ang UK. Marami pang ibang grupo, partidong politikal,
negosyo, unyon, pahayagan, at mga kilaláng personalidad ang naging aktibo sa
kampanya at inendorso ang kanilang panig. Sinasabi ng mga mga pabor sa pagkalas
ng UK sa European Union na binansagang Brexit (portmanteau ng "British" at
"exit") na may democratic deficit ang EU, at nawawalan sila ng soberanya.
Sinasabi naman ng mga nagnanais panatilihin ang pagkakasapi ng UK sa EU, na sa
mundo kung saan maraming organisasyong supranational, ang pagkawala ng kanilang
soberanya ay may kapalit na benepisyo sa kanilang pagkakasapi sa EU. Dagdag pa
ng mga balak kumalas sa EU, na mapapaigi ng UK ang kontrol nito sa pandarayuhan
upang mabawasan ang pangangailangan sa serbisyo publiko, pabahay at trabaho;
pagkakatipid ng bilyon-bilyong pounds mula sa singil sa pagkakasapi nito;
pagbibigay-daan upang makapagbalangkas ang UK ng mga sarili nitong kasunduang
pangkalakalan; at pagpapalaya sa UK mula sa mga regulasyon at burokrasya ng EU
na sa tingin nila ay di-kinakailangan at magastos. Ang mga nagnanais manatali sa
EU ay nangangamba sa magiging negatibong epekto nito sa kanilang ekonomiya;
pagkabawas ng impluwensiya ng UK sa mga pandaigdigang usapin; paglalagay sa
panganib ng kanilang seguridad dahil mababawasan ang access nito sa mga talaan
ng mga kriminal sa Europa; at pagkakaroon muli ng mga balakid sa kalakalan sa
pagitan ng UK at ng EU. Dagdag pa nila, na magdudulot ito ng kawalan ng trabaho,
pagkaantala sa pamumuhunan sa UK at mga panganib sa negosyo.

Bilang tugon sa naging resulta, ipinahayag ng Pamahalaan ng Scotland noong 24
Hunyo 2016 na magpaplano silang magsagawa ng ikalawang referendum ukol sa
paghiwalay nito mula sa United Kingdom. Negatibo naman ang naging reaksiyon ng
mga pamilihan sa naging resulta ng referendum. Ilang oras pa lamang makaraan
maglabásan ang mga resulta, bumulusok agad ang halaga ng mga stock market sa
buong mundo, at bumagsak sa pinakamababang antas ang pound sterling sa loob ng
31 taon. May kaugnayan ang referendum sa alitan sa loob ng partidong
Conservative at sinabi ni Punong Ministrong David Cameron na siya'y magbibitiw
kung sakaling matalo ang kaniyang panig sa referendum.



https://tl.wikipedia.org/wiki/Pagpapatiwakal

Pagpapakamatay (Latin suicidium, mula sa sui caedere, "patayin ang sarili") ay
pagkilos ng sinasadyang pagsasagawa ng sariling ikamamatay. Ang pagpapakamatay
ay madalas na ginagawa dahil sa kawalan ng pag-asa, ang sanhi nito ay madalas na
inuugnay sa mental disorder o sakit sa isipan tulad ng depresyon, bipolar
disorder, schizophrenia, pagkalulong sa alak, o pagkalulon sa droga. Ang mga
salik ng stress na tulad ng problemang pinansiyal o mga problema sa mga
interpersonal relationship o pakikipag-ugnayan sa kapwa ang madalas na inuugnay
dito. Kasama sa mga pagsisikap para maiwasan ang pagpapakamatay ang paglilimita
ng pagkakaroon ng baril, paggamot sa mga pangkaisipang karamdaman at
pagkakalulong sa droga, at pagpapahusay ng pag-unlad ng ekonomiya.

Ang pinaka-karaniwang pamamaraang ginagamit sa pagpapakamatay ay nag-iiba ayon
sa bansa at bahagyang nauugnay sa pagkakaroon nito. Kasama sa mga karaniwang
pamamaraan ang: pagbigti, pag-inom ng pestisidiyo, at mga baril. Ang
humigit-kumulang na 800,000 hanggang sa isang milyong tao ang namamatay sa
pamamagitan ng pagpapakamatay taun-taon, na siyang dahilan kaya ito ang ika-10
sa mga pangunahing sanhi ng pagkamatay sa buong mundo. Ang mga bilang ay mas
mataas sa mga lalake kaysa sa mga babae, kung saan ang mga lalake ay tatlo
hanggang apat na beses na mas malamang na magpakamatay kaysa sa mga babae. May
mga tinatantiyang 10 hanggang 20 milyong mga hindi nakakamatay na pagsubok ng
pagpapakamatay taun-taon. Ang mga pagsubok na pagpapakamatay ay mas karaniwan sa
mga kabataan at mga babae.

Ang mga pananaw sa pagpapakamatay ay naiimpluwensiyahan ng malawak na mga
kasalukuyang paksa tulad ng relihiyon, dangal, at ang kahulugan ng buhay. Ang
mga relihiyong nag-uugat kay Abraham ang nagtuturing sa pagpapakamatay ayon sa
tradisyon na isang kasalanan sa Diyos dahil sa paniniwala sa kabanalan ng buhay.
Noong panahon ng samurai sa Japan, ang seppuku ay iginagalang noon bilang alay
ng para sa kabiguan o bilang isang anyo ng protesta. Ang Sati, na isa na ngayong
ipinagbabawal ng batas na kaugalian ng Hindu sa paglilibing, ang nag-uutos sa
biyuda na pagkitil sa sarili bilang alay ng kanyang sarili sa funeral pyre o
pagsunog ng bangkay ng kanyang asawa bilang paghatid sa huling hantungan, nang
kusa o sa pagpuwersa ng pamilya o ng lipunan.

Ang pagpapakamatay o pagsubok ng pagpapakamatay, na dating krimeng
pinaparusahan, ay hindi na sa karamihan ng mga bansa sa Kanluran. Ito ay
nananatiling isang kasalanang kriminal sa karamihan ng mga bansang Islam. Sa
ika-20 at ika-21 siglo, ang pagpapakamatay sa isang anyo ng pagkitil sa sarili
bilang alay ay ginagawa bilang isang pamamaraan ng pagprotesta, at ang kamikaze
at mga suicide bombing o pagpapakamatay sa pagpapasabog ay isinasagawa bilang
isang militar o teroristang taktika.

Ang pagpapakamatay, na kilala rin bilang isang matagumpay na pagkitil sa sarili,
ay "hakbang na pagkitil ng sariling buhay". Ang pagsubok o hindi nakakamatay na
pagpapakamatay ay pananakit ng sarili na may pagnanais na wakasan ang buhay
nguni’t hindi nagbubunga ng kamatayan. Ang Assisted suicide o tinulungang
pagpapakamatay ay kapag tinulungan ng isang indibiduwal ang isang tao para hindi
direktang kitilin ang kanilang sariling buhay sa pamamagitan ng pagbibigay ng
payo o sa pamamagitan ng pagbigay ng paraan para ito’y maisakatuparan. Ito ay
salungat sa euthanasia kung saan ang ibang tao ang aktibong kumikilos para sa
pagsasakatuparan ng kamatayan ng isang tao. Ang suicidal ideation o pagbuo ng
imahinasyon ng pagpapakamatay ay ang pag-iisip ng pagkitil sa sariling buhay.

Kasama sa mga bagay na nakakaapekto sa panganib ng pagpapakamatay ang karamdaman
sa kaisipan, pagkalulong sa droga, kalagayang sikolohikal, kultura, mga
sitwasyon sa pamilya at lipunan, at mga genetic. Ang mga karamdamang
pangkaisipan at maling paggamit ng substansiya (droga o alak) ay kadalasang
magkasabay na nagaganap. Kasama sa mga ibang salik na nagdudulot ng panganib ang
pagkakaroon ng dating pagsubok na magpakamatay, ang pagkakaroon ng mga paraan
para maisakatuparan ang pagkilos, kasaysayan ng pagpapakamatay sa pamilya, o ang
pagkakaroon ng traumatikong pinsala sa utak. Halimbawa, ang bilang ng mga
pagpapakamatay ay napag-alamang mas mataas sa mga sambahayan na may mga baril
kaysa sa mga wala nito. Ang mga panlipunan at pangkabuhayan na mga salik tulad
ng kawalan ng trabaho, kahirapan, kawalan ng tirahan, at diskriminasyon ay
maaaring makapagsimula ng pag-iisip ng pagpapakamatay. Humigit-kumulang 15–40%
ng mga tao ay nag-iiwan ng suicide note o sulat ng pagpapakamatay. Ang mga
genetic ay lumilitaw na siyang bumubuo sa pagitan ng 38% hanggang 55% ng mga
pagpapakamatay. Ang mga beterano sa digmaan ay may mas mataas na panganib na
magpakamatay dahil sa bahaging mas mataas ang bilang ng mga karamdamang
pangkaisipan at problema sa pisikal na kalusugan na may kaugnayan sa digmaan.

Kadalasan, may mga karamdamang pangkaisipan sa panahon ng pagpapakamatay na
tinatantiyang nasa hanay na mula 27% hanggang sa mahigit sa 90%. Sa mga
nananatili sa psychiatric unit, ang panganib ng kanilang pagsasakatuparan ng
pagpapakamatay sa buong buhay nila ay humigit-kumulang 8.6%. Ang kalahati ng
lahat ng taong namamatay sa pagpapakamatay ay may major depressive disorder o
masyadong malubhang karamdamang depresyon; ang pagkakaroon nito o ng isa sa
ibang mga mood disorder tulad ng bipolar disorder ang nagpapataas ng panganib ng
pagpapakamatay ng 20 beses. Kasama sa ibang mga kondisyong nauugnay ang
schizophrenia (14%), mga karamdaman sa pagkatao (14%), bipolar disorder, at
posttraumatic stress disorder. Ang humigit-kumulang 5% ng taong may
schizophrenia ang namamatay sa pagpapakamatay. Ang mga karamdamang may kaugnayan
sa pagkain o eating disorder ay ibang kondisyong may mataas na panganib.

Ang kasaysayan ng nakalipas na pagsubok na magpakamatay ang pinakamalaking
palatandaan ng malamang na pagsasakatuparan ng pagpapakamatay. Ang
humigit-kumulang na 20% ng mga pagpapakamatay ay nagkaroon na ng mga dating
pagsubok at sa mga sumubok na magpakamatay, 1% ang nagtagumpay sa pagpapakamatay
sa loob ng isang taon at mahigit sa 5% ang sumubok na magpakamatay makalipas ang
10 taon. Habang ang mga pagsasagawa ng pananakit sa sarili ay itinuturing na
hindi pagsubok na magpakamatay, ang pagkakaroon ng ugali ng pananakit sa sarili
ay nauugnay sa tumaas na panganib ng pagpapakamatay.

Sa humigit-kumulang na 80% ng matagumpay na pagpapakamatay, ang indibidwal ay
nagpatingin sa isang doktor sa taon bago ang kanilang pagkamatay, kasama na ang
45% sa loob ng naunang buwan. Ang humigit-kumulang na 25–40% ng mga matagumpay
na nagpakamatay ay nagkaroon ng pakikipag-ugnayan sa mga serbisyo para sa
kalusugan ng isipan sa naunang taon.

Ang pag-abuso sa droga o alak ang ikalawang pinaka-karaniwang salik ng panganib
para sa pagpapakamatay pagkatapos ng malubhang depresyon at bipolar disorder.
Ang kapwa pabalik-balik na pag-abuso ng alak o droga pati na rin ang malubhang
paglalasing ay nauugnay. Kapag naisabay sa personal na pagdadalamhati, tulad ng
pagluluksa, ang panganib ay mas lalo pang tumataas. At saka dagdag pa rito, ang
maling paggamit ng substansiya (droga o alak) ay nai-uugnay sa mga pangkaisipang
karamdaman.

Karamihan sa mga tao ay nasa impluwensiya ng mga pampakalmang gamot na may
pampatulog (tulad ng alak o mga benzodiazepines) noong sila ay nagpakamatay na
mayroong pagkalulong sa alak sa pagitan ng 15% hanggang 61% ng mga kaso. Ang mga
bansang may mataas na bilang ng umiinom ng alak at may mas maraming bilang ng
mga bar ay karaniwang may mas mataas na bilang ng pagpapakamatay at ang
pagkakaugnay na ito ay ang pangunahing nai-uugnay sa pag-inom ng distilled
spirit kaysa sa talagang pag-inom ng alak. Ang humigit-kumulang na 2.2–3.4% ng
mga ginamot sa pagkakalulong sa alak sa ilang punto ng kanilang buhay ay namatay
sa pagpapakamatay. Ang mga lasenggo na sumubok na magpakamatay ay karaniwang
lalake, mas matanda, at sumubok nang magpakamatay noon. Ang 3 hanggang 35% ng
mga namatay na kabilang sa mga gumagamit ng heroin ay sanhi ng pagpapakamatay
(humigit-kumulang na 14 na beses na mas mataas kaysa sa hindi gumagamit).

Ang pagkalulong sa cocaine at mga methamphetamine ay may mataas na kaugnayan sa
pagpapakamatay. Sa mga gumagamit ng cocaine, pinakamalaki ang panganib sa
withdrawal phase. Ang mga gumamit ng sinisinghot ay nasa malaking panganib rin
na may humigit-kumulang na 20% na sumubok na magpakamatay sa ilang punto at ang
mahigit sa 65% ang nag-iisip nito. Ang Paninigarilyo ay nai-ugnay sa panganib ng
pagpapakamatay. May maliit na katibayan kung bakit nagkaroon ng ganitong
pag-uugnay; gayunpaman, teorya na ang mga paghilig sa paninigarilyo ay may
kalamangan sa pagpapakamatay, na ang paninigarilyo ay nagiging sanhi ng mga
problema sa kalusugan na sa dakong huli ay nagdudulot sa mga tao ng pagnanais na
wakasan ang kanilang buhay, at na ang paninigarilyo ay nakakaapekto sa chemistry
ng utak na nagdudulot ng kalamangan para magpakamatay. Gayunpaman ang Cannabis
ay hindi lumilitaw na tanging pinapataas nito ang panganib.

Ang problema sa pagsugal ay nauugnay sa pinatinding imahinasyon ng
pagpapakamatay at mga pagsubok nito kumpara sa pangkalahatang populasyon. Sa
pagitan ng 12 hanggang 24% ng mga sugarol ang sumubok na magpakamatay. Ang
bilang ng pagpapakamatay sa kanilang mga asawang babae ay tatlong beses na mas
mataas kaysa sa pangkalahatang populasyon. Kabilang sa mga ibang salik na
nagpapataas ng panganib sa mga problemang sugarol ang pangkaisipang karamdaman,
pagkalulong sa alak at droga.

May kaugnayan sa pagitan ng posibilidad na magpakamatay at mga problema sa
pisikal na kalusugan kasama ang:hindi gumagaling na pananakit, pinsala sa utak
sanhi ng bagay na tumama sa ulo (traumatic brain injury), kanser, mga
sumasailalim sa hemodialysis, HIV, systemic lupus erythematosus, ang ilan lamang
dito. Ang pagkakatukoy sa kanser ay halos dinodoble ang mga naunang panganib ng
pagpapakamatay. Ang pangingibabaw ng mas malaking posibilidad ng pagpapakamatay
ang nanatili pagkatapos ng pagbabago sa karamdamang nagdudulot ng depresyon at
pagkakalulong sa alak. Sa mga taong may mahigit sa isang medikal na kondisyon,
ang panganib ay partikular na mataas. Sa Japan, ang mga problema sa kalusugan ay
nakalista bilang pangunahing dahilan sa pagpapakamatay.

Ang mga sagabal sa pagtulog tulad ng insomnia at sleep apnea ay mga salik na
nagdudulot ng depresyon at pagpapakamatay. Sa ilang mga sitwasyon, ang mga
sagabal sa pagtulog ay maaaring salik na makapagdudulot ng panganib na hindi
kasama ang depresyon. Ang ilang bilang ng ibang mga medikal na kondisyon ay
maaaring magdulot ng mga sintomas na tulad ng mood disorder kabilang ang:
hypothyroidism, Alzheimer's, tumor sa utak, systemic lupus erythematosus, at mga
hindi kanais-nais na epekto ng gamot (tulad ng mgabeta blocker at mga steroid).

Ang ilang pangkaisipan at ukol sa pakikisalamuha na mga kondisyon ang
nagpapalaki ng panganib ng pagpapakamatay kabilang ang: kawalan ng pag-asa,
kawalan ng ligaya sa buhay, depresyon at pagkabagabag. Ang kakulangan ng
kakayahan para lutasin ang mga problema, kawalan ng kakayahan na dating mayroon
ang isang tao, at kakulangan ng kakayahan para kontrolin ang bugso ay mayroon
ring papel. Sa mga mas nakakatanda, ang pag-iisip na pagiging pasanin sa iba ay
mahalaga.

Ang mga kamakailan na mga stress sa buhay tulad ng pagkawala ng isang kapamilya
o kaibigan, kawalan ng trabaho, o pag-iisa (tulad ng pamumuhay nang mag-isa) ay
dinadagdagan ang panganib. Ang mga kailanman ay hindi nag-asawa ay nasa mas
mataas na panganib rin. Ang pagiging relihiyoso ay maaaring makabawas sa
panganib ng pagpapakamatay ng isang tao. Ito ay iniuugnay sa negatibong pananaw
ng maraming relihiyon laban sa pagpapakamatay at sa mas maraming ugnayan na
idinudulot ng relihiyon. Ang mgaMuslim, sa mga relihiyosong tao, ang lumilitaw
na may mas mababang bilang.

Ang mga ilan ay maaaring magpakamatay para takasan ang pang-aapi o bullying o
wala sa katwirang panghuhusga. Ang kasaysayan ng sekswal na pang-aabuso sa
pagkabata at ang panahong inilagi sa foster care ay mga salik rin ng panganib.
Ang sekswal na pang-aabuso ay pinapaniwalaang nakakadagdag sa humigit-kumulang
na 20% ng pangkalahatang panganib.

Ang isang unting-unting nababago na paliwanag sa pagpapakamatay ay na maaari
nitong mapabuti ang inclusive fitness (pagiging akma para mag-anak). Ito ay
maaaring maganap kung ang isang taong magpapakamatay ay hindi na magkakaanak pa
at kinukuha nito ang mga ikakabuhay ng mga kamag-anak para mabuhay. Ang isang
pagsalungat ay na ang mga kamatayan ng mga malulusog na kabataan ay malamang na
hindi dumadagdag sa inclusive fitness (pagiging akma para mag-anak). Ang
pag-akma o adaptation sa isang labis na naiibang kapaligiran ng pinagmulang lahi
ay maaaring hindi nababagay sa kasalukuyan.

Ang kahirapan ay nauugnay sa panganib ng pagpapakamatay. Ang pagtindi ng
kahirapan ng kamag-anak kumpara sa mga nakapaligid sa tao ay nagpapataas ng
panganib ng pagpapakamatay. Mahigit sa 200,000 mga magsasaka sa India ang
nagsagawa ng nagpakamatay mula noong 1997 na bahagyang dahil sa mga problema ng
pagkakautang. Sa China, ang pagpapakamatay ay tatlong beses na mas malamang na
mangyari sa mga rehiyong probinsiya kaysa sa mga lungsod na bahagyang
pinaniniwalaan na dahil sa mga problemang pinansiyal sa bahaging ito ng bansa.

Ang media, kasama na ang internet, ay may mahalagang papel. Ang paglalarawan
nito ng pagpapakamatay ay maaaring may negatibong epekto na may maraming bilang,
lantad at paulit-ulit na pag-uulat na pumupuri o dumadakila sa pagpapakamatay
bilang ang siyang may pinakamalaking epekto. Kapag ang detalyadong paglalarawan
kung paano magpakamatay sa pamamagitan ng isang partikular na pamamaraan ay
isinasadula o isinasalarawan, ang pamamaraan ng pagpapakamatay na ito ay
maaaring dumami sa buong populasyon.

Ang pagsisimulang ito ng pagkalat ng pagpapakamatay o panggagayang
pagpapakamatay o copycat suicide ay kilala bilang Werther na epekto, na
ipinangalan ayon sa kalaban na nasa The Sorrows of Young Werther ni Goethe na
nagpakamatay. Ang panganib ay mas mataas sa mga kabataan na dumadakila sa
kamatayan. Lumilitaw na habang ang media ng balita ay may malaking epekto, ang
sa media ng aliwan naman ay kaduda-duda. Ang kabaliktaran ng Werther na epekto
ay ang iminumungkahing Papageno na epekto kung saan ang saklaw ng mabisang mga
mekanismo sa pagharap sa hinihingi ng sitwasyon, ay maaaring magkaroon ng
pamprotektang epekto. Ang termino ay ibinatay sa katauhan sa opera ni Mozart na
The Magic Flute na sa takot na mawala ng isang minamahal ay magpapakamatay sana
nguni’t tinulungan siya ng mga kaibigan. Kapag sinunod ng media ang mga
naaangkop na alituntunin sa pag-uulat, ang panganib ng pagpapakamatay ay bababa.
Ang pagkuha ng suporta mula sa industriya gayunpaman, ay maaaring maging mahirap
lalung-lalo na sa pangmatagalan.

Ang makatwiran na pagpapakamatay ay ang makatwirang pagkitil sa sariling buhay,
kahit na naniniwala ang iba na ang pagpapakamatay ay hinding-hindi makatwiran.
Ang pagkitil ng sariling buhay para sa kapakanan ng iba ay kilala bilang
pagpapakamatay para sa kapakanan ng iba o altruistic suicide. Ang halimbawa nito
ay ang pagkitil ng isang nakakatanda sa kanyang buhay para makapag-iwan ng mas
maraming pagkain para sa mga mas batang tao sa komunidad. Sa ilang kultura ng
Eskimo, ito ay itinuturing na isang kilos ng paggalang, lakas ng loob, o
karunungan.

Ang pagpapakamatay sa pamamagitan ng pag-atake o suicide attack ay isang
pampolitikang pagkilos kung saan isasakatuparan ng isang umaatake ang isang
karahasan laban sa iba na alam nilang magdudulot ito ng kanilang sariling
kamatayan. Ang ilan sa mga nagpapakamatay na mga nambobomba ay bilang
pagsusumikap na makamtan ang pagiging martir. Ang mga misyong kamikaze ay
isinasagawa bilang isang katungkulan para sa isang mas mataas na ipinaglalabang
layunin o moral na obligasyon. Ang pagpatay na pagpapakamatay ay isang pagkilos
na homicide o pagpatay sa kapwa kasunod ng pagpapakamatay ng taong gumawa nito
sa loob ng isang linggo. Ang mga pagpapakamatay ng grupo ng tao nang sabay-sabay
o mass suicide ay madalas na isinasagawa dahil sa pamimilit ng lipunan kung saan
isinusuko ng mga miyembro ang kalayaan nang buo sa isang pinuno. Ang mga
pagpapakamatay ng grupo ng tao nang sabay-sabay o mass suicide ay maaaring
isagawa ng kasing kaunti ng dalawang tao, na madalas na tinutukoy bilang
kasunduang magpakamatay o suicide pact.

Sa mga hindi masyadong malalang sitwasyon kung saan ang pagpapatuloy na mabuhay
ay di kayang matiis, ginagamit ng ilang mga tao ang pagpapakamatay bilang paraan
ng pagtakas. Ang ilan sa mga nakakulong sa Nazi na mga concentration camp ay
kilala bilang kinitil ang kanilang sariling buhay sa pamamagitan ng sadyang
paghawak sa mga de-kuryenteng bakod.

Ang pangunahing pamamaraan ng pagpapakamatay ay nag-iiba sa mga bansa. Kasama sa
mga nangungunang pamamaraan sa mga iba’t-ibang rehiyon ang pagbibigti, pag-inom
ng pestisidiyo, at mga baril. Ang mga kaibhang ito ay pinaniniwalaan na medyo
dahil sa pagkakaroon ng mga iba’t-ibang pamamaraan. Sa isang pag-aaral sa 56 na
bansa, napag-alaman na ang pagbibigti ang pinaka-karaniwang paraan sa karamihan
ng mga bansa, na bumubuo sa 53% ng mga lalaking nagpapakamatay at 39% ng mga
babaeng nagpapakamatay.

Ang 30% ng mga nagpapakamatay sa buong mundo ay dahil sa pestisidiyo.
Gayunpaman, ang paggamit ng pamamaraan na ito ay nag-iiba nang malaki mula 4% sa
Europa hanggang sa mahigit sa 50% sa rehiyong Pasipiko. Karaniwan rin ito sa
Latin America dahil madaling makuha ito sa populasyon ng mga magsasaka. Sa
maraming bansa, ang mga pag-overdose ng gamot ay binubuo ng 60% ng mga
nagpapakamatay sa mga babae at 30% sa mga lalake. Karamihan ay hindi naplano at
nagaganap sa loob ng panahon ng isang talamak na panahon ng kawalang-katiyakan
ng damdamin. Ang bilang ng namamatay ay nag-iiba ayon sa pamamaraan: mga baril
80-90%, pagkakalunod 65-80%, pagbibigti 60-85%, exhaust ng sasakyan 40-60%,
pagtalon 35-60%, pagpapakamatay sa pamamagitan ng pagsusunog ng uling 40-50%,
pestisidiyo 6-75%, pag-overdose ng gamot 1.5-4%. Ang mga pinaka-karaniwang
pamamaraan ng pagsubok ng pagpapakamatay ay naiiba mula sa pinaka-karaniwang
matagumpay na pamamaraan na may hanggang 85% ng pagsubok sa pamamagitan ng
pag-overdose ng gamot sa maunlad na bansa.

Sa Estados Unidos, ang 57% ng mga pagpapakamatay ay kinasasangkutan ng paggamit
ng baril kung saan ang pamamaraang ito ay medyo mas karaniwan sa mga lalake
kaysa sa mga babae. Ang susunod na pinaka-karaniwang sanhi ay ang pagbibigti sa
mga lalake at pag-inom ng lason sa mga babae. Kung pagsasamahin ang mga
pamamaraang ito, bubuo ang mga ito ng humigit-kumulang sa 40% ng mga
pagpapakamatay sa Estados Unidos. Sa Switzerland, kung saan halos ang bawa’t isa
ay may nagmamay-ari ng baril, ang pinakamataas na bilang ng mga pagpapakamatay
ay sa pamamagitan ng pagbibigti. Ang pagtalon para mamatay ay kapwa karaniwan sa
Hong Kong at Singapore sa 50% at 80% ayon sa pagkasunud-sunod nito. Sa China,
ang pag-inom ng pestisidiyo ang pinaka-karaniwang pamamaraan. Sa Japan, ang
pagsaksak ng sariling tiyan na kilala rin bilang seppuku o hara-kiri ay
nagaganap pa rin, gayunpaman, ang pagbibigti ang pinaka-karaniwan.

Walang alam na iisang batayan ayon sa pathophysiology o ukol sa mga pagbabago sa
paggana para sa alinman sa pagpapakamatay o depresyon. Nguni’t ito ay
pinaniniwalaan na bunga ng interaksiyon ng ugali, mga panlipunan at kapaligiran,
at pangkaisipiang salik.

Ang mga mabababang antas ng brain-derived neurotrophic factor (BDNF) ay parehong
direktang inuugnay sa pagpapakamatay at di direktang inuugnay sa papel nito sa
malubhang depresyon, posttraumatic stress disorder, schizophrenia at
obsessive–compulsive disorder. Natuklasan ng mga pag-aaral ng post-mortem o
pagsisiyasat ng namatay ang bumabang antas ng BDNF sa hippocampus at prefrontal
cortex, sa mga mayroon at walang kondisyong pangkaisipan. Ang serotonin, isang
neurotransmitter ng utak, ay pinaniniwalaang mababa sa mga nagpapakamatay. Ito
ay bahagyang ibinatay sa katibayan ng tumaas na antas ng mga 5-HT2A receptor na
nakita pagkatapos mamatay. Ang iba pang katibayan ay kinabibilangan ng bumabang
antas ng produkto ng pagkakahiwalay o breakdown ng serotonin,
5-Hydroxyindoleacetic acid, sa cerebral spinal fluid. Gayunpaman, ang direktang
katibayan ay mahirap makalap. Ang epigenetics, ang pag-aaral ng mga pagbabago sa
genetic expression bilang pagtugon sa mga salik na may kaugnayan sa kapaligiran
na hindi binabago ang nasa ilalim na DNA, ay pinaniniwalaan ding may papel sa
patukoy ng panganib na pagpapakamatay.

Ang pag-iwas ng pagpapakamatay ay terminong ginagamit para sa magkakasamang
pagsisikap para mabawasan ang insidente ng pagpapakamatay sa pamamagitan ng mga
hakbang na pang-iwas. Ang pagbawas sa pagkakaroon ng daan para sa ilang mga
pamamaraan tulad ng mga baril o lason ay binabawasan ang panganib. Kabilang sa
ibang mga hakbang ang pagbawas sa daan para sa uling at mga harang sa mga tulay
at mga platform sa subway. Ang paggamot sa pagkalulong sa droga at alak,
depresyon, at ang mga sumubok na magpakamatay noon ay maaari ring maging
epektibo. Iminungkahi ng ilan na bawasan ang daan para sa alak bilang isang
estratehiyang pang-iwas (tulad ng pagbawas ng bilang ng mga bar). Kahit na
karaniwan ang mga hotline para sa krisis, may kaunting katibayan para suportahan
o kontrahin ang pagiging epektibo nito . Sa mga nakakabatang nasa hustong gulang
na nag-isip na magpakamatay, lumilitaw na ang paggamot sa mga negatibong
saloobin o iniisip (cognitive behavioral therapy) ay pinabubuti ang mga
kinalabasan. Ang pag-unlad ng ekonomiya sa pamamagitan ng kakayahan nitong
bawasan ang kahirapan ay maaaring makapagbawas ng bilang ng pagpapakamatay. Ang
mga pagsisikap para mapalakas ang pakikipag-ugnayan ng mga tao lalung-lalo na sa
mga matatandang lalake ay maaaring maging epektibo.

May kaunting data tungkol sa mga epekto ng pagsusuri sa pangkalahatang
populasyon sa tunay na bilang ng pagpapakamatay. Dahil sa may mataas na bilang
ng tao na positibo sa pagsusuri sa pamamagitan ng mga kagamitan na ito na hindi
nanganganib na magpakamatay, may mga alalahanin na ang pagsusuri (screening) ay
maaaring magpataas ng paggamit ng magagamit para sa pangangalaga ng kalusugang
pangkaisipan. Gayunpaman, inirerekomenda ang pagtatasa sa mga taong mataas ang
panganib. Ang pagtatanong tungkol sa kakayahan ng isang taong magpakamatay ay
hindi lumilitaw na nagpapataas ng panganib.

Sa mga taong may mga problema sa kalusugang pangkaisipan, ang ilang bilang ng
mga paggamot ang maaaring magpababa ng panganib ng pagpapakamatay. Ang mga taong
aktibong malamang na magpakamatay ay maaaring ipasok sa pangkaisipang
pangangalaga (psychiatric care) , ito man ay boluntaryo o hindi. Ang mga
pagmamay-ari na maaaring magamit para saktan ang kanilang sarili ay karaniwang
inaalis. Ang ilang mga manggagamot ay pinapapirma ang mga pasyente ng mga
kasunduan para sa pag-iwas sa pagpapakamatay kung saan kanilang sinasang-ayunan
na hindi nila sasaktan ang kanilang mga sarili kung palalayain. Gayunpaman, ang
katibayan ay hindi sumusuporta sa malaking epekto mula sa hakbang na ito. Kung
mababa ang panganib ng isang tao, maaaring isaayos ang out-patient na paggamot
ng kalusugang pangkaisipan. Ang maikling panahon ng pagkakaospital ay hindi pa
napag-alamang mas epektibo kaysa sa pangangalaga ng komunidad para sa
pagpapabuti na kalalabasan sa mga taong may borderline personality disorder na
pabalik-balik ang pagpapakamatay.

May hindi pa tiyak na katibayan na ang psychotherapy, partikular ang dialectical
behaviour therapy, ang nagpapababa ng pagpapakamatay sa mga kabataan pati na rin
ang mga nasa borderline personality disorder. Nguni’t ang katibayan ay hindi
nagpakita ng pagbaba ng mga ganap na pagpapakamatay.

May kontrobersiya tungkol sa pakinabang laban sa pinsala ng mga kontra-depresyon
(antidepressant). Sa mga nakakabatang tao mas bago ang mga kontra-depresyon
(antidepressant) tulad ng SSRIs ay lumilitaw na nagpapataas ng panganib ng
pagpapakamatay mula 25 sa bawa’t 1000 hanggang 40 sa bawa’t 1000. Nguni’t para
mga mas nakakatanda, maaari nilang mapababa ang panganib. Ang Lithium ay
lumilitaw na epektibo sa pagpapababa ng panganib sa mga may bipolar disorder at
unipolar depression sa halos parehong antas ng pangkalahatang populasyon.

Ang humigit-kumulang sa 0.5% hanggang 1.4% ng mga tao ang kumikitil ng kanilang
buhay sa pamamagitan ng pagpapakamatay. Sa buong daigdig, hanggang noong
2008/2009, ang pagpapakamatay ang ikasampung pangunahing sanhi ng kamatayan na
ang mga 800,000 hanggang sa isang milyong tao ang namamatay taun-taon, na
nagdudulot ng bilang ng namamatay na 11.6 sa bawa’t 100,000 mga tao sa bawa’t
taon. Ang mga bilang ng pagpapakamatay ay tumaas ng 60% mula 1960s hanggang
2012, ang mga pagtaas na ito ay pangunahing nakikita sa mahirap na bansa. Para
sa bawa’t pagpapakamatay na magreresulta sa kamatayan, mayroong 10 hanggang 40
pagsubok ng pagpapakamatay.

Malaki ang iniba ng mga bilang ng pagpapakamatay sa mga bansa at sa paglipas ng
panahon. Bilang porsiyento ng mga pagkamatay noong 2008 ito ay: sa Africa 0.5%,
sa South-East Asia 1.9%, sa Amerika 1.2% at sa Europa 1.4%. Ang mga bilang sa
bawa’t 100,000 kung saan sa: Australia 8.6, Canada 11.1, China 12.7, India 23.2,
United Kingdom 7.6, Estados Unidos 11.4. Ito ay itinuring na ika-10 nangungunang
sanhi ng kamatayan sa Estados Unidos noong 2009 sa humigit-kumulang na 36,000
mga kaso sa isang taon. At ang humigit-kumulang na 650,000 katao ang nakikita sa
emergency department taun-taon dahil sa pagsubok na magpakamatay. Ang Lithuania,
Japan at Hungary ang may pinakamataas na bilang. Ang mga bansang lubos na may
pinakamataas na bilang ng mga nagpapakamatay ay ang China at India na bumubuo sa
halos lampas sa kalahati ng kabuuan. Sa China, ang pagpapakamatay ang ika-5
pangunahing sanhi ng pagkamatay.

Sa mga Kanluraning bansa, ang mga lalaki ay tatlo hanggang apat na beses na mas
madalas namamatay ang mga lalaki sa pamamagitan ng pagpapakamatay kaysa sa mga
babae, bagaman ang mga babae ay sinusubukang magpakamatay nang apat na beses na
mas madalas. Ito ay iniugnay sa paggamit ng mas maraming nakakapatay na paraan
ng mga lalake para kitlin ang kanilang mga buhay. Ang kaibhang ito ay mas
kapansin-pansin sa mga mas mahigit sa edad na 65 na may sampung beses na mas
marami ang lalaking nagpapakamatay kaysa sa mga babae. Ang China ang isa sa may
pinakamataas na bilang ng mga babaeng nagpakamatay sa mundo at ito lamang ang
bansa kung saan ito ay mas mataas kaysa sa mga lalake (proporsiyon ng 0.9). Sa
Silangang Mediterranean, ang bilang ng nagpapakamatay ay halos magkatumbas sa
mga lalake at mga babae. Para sa mga babae, ang pinakamataas na bilang ng
pagpapakamatay ay makikita sa Timog Korea sa 22 sa bawat 100,000, na may
pinakamataas na bilang sa Timog-Silangang Asya at sa Kanlurang Pasipiko sa
pangkalahatan.

Sa maraming bansa, ang bilang ng nagpapakamatay ay pinakamataas sa kalagitnaang
edad hanggang 60 o sa nakakatanda. Gayunpaman, ang absolute number o tiyak na
bilang ng nagpapakamatay ay pinakamataas sa pagitan ng 15 hanggang 29 na taong
gulang dahil sa bilang ng mga taong nasa grupo ng edad na ito. Sa Estados
Unidos, ito ay pinakamataas sa amerikano na lalakeng mas matanda sa 80 taong
gulang, kahit na ang mga kabataan ay mas madalas na sumubok na magpakamatay. Ito
ang pangalawang pinaka-karaniwang sanhi ng pagkamatay sa mga kabataan o
adolescents at sa mga batang lalake ay pangalawa lamang sa aksidente ang
ikinamatay. Sa mga kabataang lalake sa mahirap na bansa, ito ang sanhi ng halos
30% ng mga pagkamatay. Sa mga mahirap na bansa, ang mga bilang ay magkapareho
nguni’t ito ay bumubuo ng mas maliit na bahagi ng kabuuang pagkamatay dahil sa
mas mataas na bilang ng mga namatay mula sa ibang mga uri ng trauma. Sa
Timog-Silangang Asya, kung ihahambing sa ibang bahagi ng mundo, ang mga
pagkamatay dahil sa pagpapakamatay ay nagaganap sa mas malaking bilang sa mga
batang babae kaysa sa mga nakakatandang babae.

Sa sinaunang Athens, ang isang taong nagpakamatay nang walang pahintulot ng
estado ay pinagkakaitan ng karangalan ng isang normal na paglibing. Ang tao ay
ililibing nang mag-isa, sa malayong lugar ng lungsod, nang walang lapida o
palatandaan. Sa Sinaunang Greece at Roma, ang pagpapakamatay ay itinuring na
isang katanggap-tanggap na pamamaraan ng pagharap ng pagkatalo sa militar. Sa
Sinaunang Roma, kahit na dati nang pinapahintulutan ang pagpapakamatay, sa
kalaunan ito ay itinuring na isang krimen laban sa estado dahil sa mga
pang-ekonomiyang gastos nito. Ang isang ordinansa para sa krimen na ginawa ni
Louis XIV ng Pransiya noong 1670 ang mahigit sa mas grabe na parusa na ito: ang
bangkay ng isang tao ay hinihila sa mga kalsada, nang nakadapa, at pagkatapos ay
ibibigti o itatapon sa tambak ng basura. Dagdag pa rito, ang lahat ng ari-arian
ng taong iyon ay kukumpiskahin. Ayon sa kasaysayan, ang mga tao sa simbahang
Kristiyano na sumubok na magpakamatay ay pinaparusahan ng pagtiwalag sa
relihiyon at ang mga namatay sa pamamagitan ng pagpapakamatay ay inililibing sa
labas ng mga sagradong libingan. Sa huling bahagi ng ika-19 na siglo ng Great
Britain, ang pagtatangkang magpakamatay ay itinuring na katumbas ng pagtangkang
pumatay at maaaring parusahan ng pagbitay. Sa ika-19 na siglo sa Europa, ang
pagpapakamatay ay nag-iba ang pagturing mula sa sanhi ng kasalanan sa sanhi ng
pagkabaliw.

Sa karamihan ng mga Kanluraning bansa, ang pagpapakamatay ay hindi na isang
krimen, gayunpaman, ito ay krimen sa karamihan ng mga bansa sa karamihan sa
Kanlurang bahagi ng Europa mula noong Middle Ages hanggang sa 1800s. Marami sa
mga bansang Islam ang binabansagan ito na isang kriminal na kasalanan.

Sa Australya, ang pagpapakamatay ay hindi isang krimen. Gayunpaman, ito ay isang
krimen para pagpayuhan, udyukan, o tulungan at hikayatin ang isa pa para
subukang magpakamatay, at malinaw na pinapahintulutan ng batas ang sinumang tao
na gamitin ang “naturang puwersa na tulad ng makatwirang kinakailangan” para
maiwasan ang pagpapakamatay ng iba. Ang Hilagang Teritoryo ng Australya sa
maikling panahon ay nagkaroon ng legal na tinulungan ng manggagamot na
pagpapakamatay mula 1996 hanggang 1997.

Walang bansa sa Europa ang kasalukuyang itinuturing ang pagpapakamatay o
pagsubok na magpakamatay na isang krimen. Inalis ng Inglatera at Wales ang
kaparusahan sa pagpapakamatay sa pamamagitan ng Suicide Act 1961 0 Batas sa
Pagpapakamatay ng 1961 at ang Republika ng Ireland noong 1993. Ang salitang
"commit (o pagsasagawa)" ay ginamit bilang pagtukoy nito bilang labag sa batas
gayunapaman, marami sa mga organisasyon ang pumigil dito dahil sa negatibong
pakahulugan nito.

Sa India, ang pagpapakamatay ay labag sa batas at ang naiwanang pamilya ay
maaaring maharap sa mga legal na problema. Sa Germany, ang aktibong euthanasia o
pagpatay ng isang tao dahil sa awa ay labag sa batas at ang sinumang nandoon sa
oras ng pagpapakamatay ay maaaring mahatulan para sa kabiguang magbigay ng
tulong sa isang emerhensiya. Ang Switzerland ay kamakailang gumawa ng mga
hakbang para gawing legal ang tinulungang pagpapakamatay o assisted suicide para
sa may hindi gumagaling na pangkaisipang karamdaman. Ang mataas na hukuman sa
Lausanne, sa pagbigay ng hatol ng hukom noong 2006, ay ipinagkaloob sa isang
hindi pinangalanang tao na may matagal nang patuloy na problema sa isipan ang
karapatan na kitlin ang kanyang sariling buhay.

Sa Estados Unidos, ang pagpapakamatay ay hindi labag sa batas nguni’t maaaring
samahan ng mga kaparusahan para sa mga susubok nito. Legal ang pagpapakamatay na
tinutulungan ng manggagamot sa estado ng Oregon at sa Washington.

Sa karamihan ng mga anyo ng Kristiyanismo, ang pagpapakamatay ay itinuturing na
kasalanan, na pangunahing ibinabatay sa mga isinulat ng mga maimpluwensiyang
tagapag-isip na Kristiyano ng Middle Ages, tulad nina St. Augustine at St.
Thomas Aquinas; nguni’t ang pagpapakamatay ay hindi itinuring na kasalanan sa
ilalim ng Byzantine ang alitintunin ng Justinian na Kristiyano, halimbawa. Sa
doktrina ng simbahang Katolika, ang argumento ay ibinatay sa kautusan "Huwag
kang pumatay" (na ginawang naaangkop sa ayon sa Bagong Tipan ni Hesus sa Mateo
19:18), pati na rin ang ideyang, ang buhay ay regalong kaloob ng Diyos na hindi
dapat tanggihan nang may pagkamuhi, at na ang pagpapakamatay ay laban sa "likas
na kaayusan" at kaya humahadlang sa kabuuang plano ng Diyos para sa mundo.

Gayunpaman, pinaniniwalaan na ang karamdamang pangkaisipan o labis na takot sa
pagdurusa ang nagpapaliit sa pananagutan ng nagpapakamatay. Kabilang sa mga
pangontra sa argumento ang sumusunod: na ang ikaanim na kautusan ay mas wastong
naisalin bilang “huwag pumatay”, na hindi kinakailangang tumukoy sa sarili; na
ang Diyos ay nagkaloob ng kalayaang magpasiya sa mga tao; na ang pagkitil sa
sariling buhay ay hindi hihigit sa paglabag sa Batas ng Diyos kaysa sa paggamot
ng sakit; at na ang ilang bilang ng mga pagpapakamatay ng mga sumasampalataya sa
Diyos ay nakatala sa Bibliya nang wala kahit man lamang kaunting pag-uusig.

Nakatuon ang Judaism sa kahalagahan ng pagbibigay halaga sa buhay na ito, at
kaya naman, ang pagpapakamatay ay katumbas ng pagtanggi sa kabutihan ng Diyos sa
mundo. Sa kabila nito, sa ilalim ng malalang sitwasyon kung saan wala nang
pagpipilian kundi ang mamatay o sapilitang pagtaksilan ang kanilang relihiyon,
ang mga Hudyo ay indibiduwal na nagpakamatay o sabay-sabay na nagpakamatay
(tingnan ang Masada, Ang Unang Pag-uusig ng Pranses sa mga Hudyo, at York Castle
para sa mga halimbawa) at bilang kasuklam-suklam na paalaala, mayroon pang dasal
sa liturya ng Hudyo para sa “kapag ang kutsilyo ay nasa lalamunan”, para sa mga
namamatay "para gawing sagrado ang Pangalan ng Diyos" (tingnan ang Pagiging
Martir). Ang mga kilos na ito ay nakatanggap ng mga magkakahalong pagtugon ng
mga awtoridad ng Hudyo, itinuring ng ilan bilang mga halimbawa ng pagiging
martir na nagpapakita ng kabayanihan, habang ang iba ay nagpahayag na mali para
sa kanila na kitlin ang kanilang sariling buhay sa pag-asa ng pagiging martir.

Ang pagpapakamatay ay hindi pinahihintulutan sa Islam. Sa Hinduismo, ang
pagpapakamatay ay hindi katanggap-tanggap sa pangkalahatan at itinuturing na
katumbas ng pagiging makasalanan katulad ng pagpatay sa kapwa sa makabagong
lipunan ng Hindu. Isinasaad sa Mga Banal na Kasulatan ng Hindu na ang isang
taong nagpakamatay ay magiging bahagi ng espirituwal na mundo, na pagala-gala sa
daigdig hanggang sa oras na siya’y nakatakdang mamatay kung hindi siya
nagpakamatay. Gayunpaman, tinatanggap ng Hinduismo ang karapatan ng isang taong
kitlin ang sariling buhay sa pamamagitan ng hindi marahas na kaugalian ng
pag-aayuno hanggang kamatayan na tinatawag na Prayopavesa. Nguni’t ang
Prayopavesa ay limitado lamang sa mga taong wala nang natitirang hinahangad o
ambisyon, at wala nang tungkuling natitira sa buhay na ito. Ang Jainism ay may
katulad na kaugalian na tinatawag na Santhara. Ang Sati, o ang pagpapakamatay sa
pamamagitan ng pagsunog sa sarili ng mga biyuda ay naging talamak sa lipunan ng
Hindu sa panahon ng Middle Ages.

Ilang mga katanungan ang itinatanong sa loob ng pilosopiya ng pagpapakamatay,
kasama na kung ano ang bumubuo sa pagpapakamatay, makatwirang pagpili ba o hindi
ang pagpapakamatay, at ang moral na pagpapahintulot sa pagpapakamatay. Ang
pilosopikal na argumento ayon sa kung ang pagpapakamatay ay maaaring maging
moral na katanggap-tanggap o hindi ay nahahanay mula sa malakas na pagtutol
(pagturing sa pagpapakamatay bilang hindi etikal at imoral), hanggang sa mga
pananaw sa pagpapakamatay bilang isang sacrosanct na karapatan para sa kahit na
sino (maging siya man ay bata at malusog na tao) na naniniwala na makatwiran at
matapat na pinagpasyahan nila na kitlin ang kanilang buhay.

Kasama sa mga tumututol sa pagpapakamatay ang mga Kristiyanong dalubhasa sa
pilosopiya tulad nina Augustine ng Hippo at Thomas Aquinas, Immanuel Kant at, sa
pangangatwiran laban dito, si John Stuart Mill – ang pagtuon ni Mill sa
kahalagahan ng kalayaan at awtonomiya ay nangangahulugan na kanyang tinanggihan
ang mga pagpipilian na pipigil sa isang taong gumawa ng mga nagsasariling
desisyon. Itinuturing ng iba ang pagpapakamatay bilang isang lehitimong bagay ng
personal na pagpili. Ang mga tagasuporta ng posisyong ito ay pinapanindigan na
walang sinuman ang dapat na piliting magdusa nang labag sa kanilang kalooban,
partikular na mula sa mga kondisyon na tulad ng mga hindi na magagamot na
karamdaman, karamdamang pangkaisipan, at katandaan na wala nang pag-asang bumuti
pa. Kanilang tinatanggihan ang paniniwala na ang pagpapakamatay ay palaging
hindi makatwiran, ikinakatwirang ito ay maaaring wastong huling kalutasan para
sa mga nagdudusa sa malalang pananakit o trauma. Ang mas malakas na paninindigan
ay nangangatwiran na ang mga tao ay kailangang mapahintulutan na sariling piliin
para mamatay maging sila man ay nagdudusa o hindi. Ang mga kilalang sumusuporta
sa paniniwala na ito ay sina Scottish empiricist na si David Hume at ang
Amerikanong bioethicist na si Jacob Appel.

Ang pagtatanggol ng pagpapakamatay ay naganap sa maraming kultura at
pumapangalawang kultura. Ang Militar na Hapon sa panahon ng Ikalawang Digmaang
Pandaigdig ay hinikayat at dinakila ang kamikaze na pag-atake, na mga
pagpapakamatay na pag-atake ng mga pilotong militar mula sa Imperyo ng Japan
laban sa mga sasakyang-pandagat ng Magkaalyadong hukbong-dagat sa mga panahon ng
pagwawakas ng kampanya ng Pasipiko para sa Ikalawang Digmaang Pandaigdig. Ang
lipunan ng Japan sa pangkalahatan ay inilarawan bilang "konsintidor" ng
pagpapakamatay (tingnan ang Pagpapakamatay sa Japan).

Ang Mga paghahanap sa internet ng impormasyon tungkol sa pagpapakamatay ay
nagbibigay ng mga webpage na 10-30% ng panahon na hinihikayat o pinapadali ang
mga pagsubok ng pagpapakamatay. May ilang mga alalahanin na ang mga naturang
site ay maaaring udyukan ang mga posibleng magpakamatay. Ang ilang mga tao ay
bumubuo ng mga suicide pact o kasunduan sa pagpapakamatay sa online, ito man ay
sa mga dating kaibigan o sa mga taong nakilala lamang kamakailan sa mga chat
room o mga message board. Gayunpaman, ang Internet ay maaari ring makatulong
iwasan ang pagpapakamatay sa pamamagitan ng pagbibigay ng grupong panlipunan
para sa mga taong nag-iisa.

Ang ilang mga landmark ay naging kilala para sa mga mataas na bilang ng mga
tangkang pagpapakamatay. Kasama na dito ang Golden Gate Bridge ng San Francisco,
Aokigahara Forest ng Japan, Beachy Head ng Inglatera at Bloor Street Viaduct ng
Toronto.

Hanggang noong 2010, ang Golden Gate Bridge ay nagkaroon ng mahigit sa 1,300 na
pagpapakamatay sa pamamagitan ng pagtalon simula nang ito ay naipatayo noong
1937. Ang maraming lugar kung saan karaniwang nangyayari ang pagpapakamtay ay
gumawa ng mga harang para iwasan ito. Kasama dito ang Luminous Veil sa Toronto,
at mga harang sa Eiffel Tower sa Paris at Empire State Building sa New York.
Hanggang noong 2011, ang isang harang ay ginagawa para sa Golden Gate Bridge.
Ang mga ito ay tila napakabisa sa pangkalahatan.

Dahil ang pagpapakamatay ay nangangailangan ng kusang pagsubok na mamatay, sa
pakiwari ng iba hindi ito masasabing magaganap sa mga hindi tao. Ang mga
pagkilos ng pagpapakamatay ay naobserbahan sa salmonella na naghahangad na
malabanan ang kakumpetensiyang bakterya sa pamamagitan ng pagsisimula ng isang
pagtugon sa immune system o sistema ng resistensiya laban sa mga ito. Ang mga
pagpapakamatay bilang pangdepensa ng mga manggagawa ay nakita rin sa langgam sa
Brazil na Forelius pusillus kung saan ang isang grupo ng mga langgam ay iniwan
ang seguridad ng pugad pagkatapos tinakpan ang pasukan mula sa labas bawa’t
gabi.

Ang mga Pea aphid, kapag nanganganib sa isang ladybug, ay maaaring pasabugin ang
kanilang sarili, na naghihiwalay sa isa’t-isa at pinoprotekhan ang kanilang mga
kauri at kung minsan pa ay pinapatay ang ladybug. Ang ilang uri ng mga anay ay
may mga sundalo na sumasabog, na tumatakip sa kanilang mga kaaway ng malagkit na
goo.

Nagkaroon ng mga ulat batay sa mga naobserbahan sa mga aso, kabayo at dolphin na
nagpapakamatay, nguni’t may napakaliit na katibayan para maging batayan.
Nagkaroon lamang ng napakaliit na siyentipikong pag-aaral hinggil sa
pagpapakamatay ng hayop.

Ang isang halimbawa ng sabay-sabay na pagpapakamatay o mass suicide ay ang 1978
na "Jonestown" pagpapakamatay ng kulto, kung saan ang 918 miyembro ng Peoples
Temple, isang Amerikanong kulto na pinamunuan ni Jim Jones, ang nagwakas ng
kanilang buhay sa pamamagitan ng pag-inom ng ubas na Flavor Aid na may halong
cyanide. Ang mahigit sa 10,000 mga Hapong sibilyan ang nagpakamatay sa mga
huling araw ng Digmaan ng Saipan noong 1944, ang ilan ay tumalon sa "Suicide
Cliff" at "Banzai Cliff".

Ang 1981 protesta sa pamamagitan ng hindi pagkain, na pinamunuan ni Bobby Sands,
ay nagbunga ng 10 namatay. Ang sanhi ng kamatayan ay naitala ng coroner bilang
“gutom na kusang ginawa,” sa halip na pagpapakamatay; ito ay binago para lamang
maging "gutom" sa mga katibayan ng pagkamatay pagkatapos ng protesta mula sa mga
pamilya ng mga namatay na nagprotesta. Si Erwin Rommel sa panahon ng Ikalawang
Digmaang Pandaigdig ay natuklasang may nalalaman sa simula pa lamang ng Hulyo 20
Plot sa buhay ni Hitler at pinagbantaan ng public trial o paghatol ng publiko,
paghatol ng kamatayan at mga marahas na paghihiganti sa kanyang pamilya maliban
na lamang kung kikitlin niya ang sarili niyang buhay.

Ang pagpapatiwakal o pagpapakamatay ay ang intensiyonal na pagkitil ng isang tao
sa kanyang sariling buhay. Ang pagpapatiwakal ay maaaring dulot ng maraming
bagay gaya ng depresyon, kahihiyan, pagdurusa, kahirapan sa buhay, o mga di
kanais nais na sitwasyon sa buhay ng isang tao. Halos isang milyon kada taon ang
namamatay sa pagpapatiwakal na isa sa pangunahing dahilan ng kamatayan ng tao sa
buong mundo. Halos 10 hanggang 20 milyon naman ang nagtatangkang magpakamatay
kada taon.

Ayon sa doktrina ng Katolisismo, ang pagpapatiwakal ay isang matinding
kasalanan, ngunit sa katekismo ng katoliko numero 2283 ang nakasaad ay: "Hindi
tayo dapat mawalan ng pag-asa sa kaligtasan ng mga taong kumitil ng kanilang
sariling buhay. Sa pamamagitan ng mga paraan na siya lang ang nakakaalam, ang
Diyos ay maaaring magbigay ng pagkakataon sa mga ito para sa pagsisisi. Ang
simbahan ay nananalangin para sa mga taong kumitil ng kanilang sariling buhay."
Ayon sa Obispong Katoliko ng Westminster sa Inglatera na si Bernard Longley:
"Ang pagpapatiwakal ay matinding kasalanan ngunit ang isang indibidwal ay dapat
mayroong malusog na pag-isip upang malaman na ang kanyang ginagawa ay kasalanan.
Ang mga taong nagpapatiwakal ay karaniwang nababalutan ng kaguluhan sa pag-iisip
at kawalang pag-asa na nawawalan ng kontrol sa kanilang pag-iisip. Ang Diyos ay
hindi humahatol sa mga taong hindi alam ang kanilang ginagawa. Ang kanyang habag
ay walang katapusan."

Ang Jainismo ay isang relihiyon na nagbibigay permisyon sa tao na magpakamatay
ngunit may mga mahigpit na kondisyon. Ang mga Jain munis at nakakatanda ay
kilala sa papapagutom sa kanilang sarili hanggang sa makamit ang kamatayan. Ang
paraang ito ay tinatawag na Santhara. Ang ibang marahas na paraan ng
pagpapatiwakal ay hindi pinapayagan. Ito ay marahil sa aral ng Jainismo ng
"hindi paggamit ng karahasan".



https://tl.wikipedia.org/wiki/Angkop_na_pangangatawan

Ang angkop na pangangatawan o angkop na katawan (sa Ingles: physical fitness) ay
binubuo ng maraming mga bagay, na kasama ang lakas ng katawan, katatagan ng
katawan, kakayahang tumagal ng katawan, tibay ng katawan, kasanayan, at mabuting
kalusugan. Kinapapalooban din ito ng dalawang magkakaugnay na mga diwa:
pangkalatahang kaangkupan (tinatawag na general fitness sa Ingles), na isang
kalagayan ng kalusugan at mainam na kapakanan o kabutihan; at ang espesipikong
kaangkupan (tiyak na kaangkupan o partikular na kaangkupan, tinatawag na
specific fitness sa Ingles), na isang kahulugang nakatuon sa isang gawain batay
sa kakayahang maisagawa ang tiyak na mga aspeto ng palakasan o isports, o kaya
ng mga hanap-buhay.

Palaging isa sa mga pangunahing layunin ng edukasyong pisikal ang pagkakaroon ng
mga tao ng naaangkop na mga pangangatawan.

Sa loob ng nakalipas na mga taon, pangkaraniwang binibigyang kahulugan ang
kaangkupan (ang fitness) bilang ang kakayahang makapagsagawa ng pang-araw-araw
na mga gawain na hindi nakadaranas ng labis na kapaguran o hindi napapagod.
Ngunit naging hindi na sapat ang ganitong kahulugan noong lumawak ang panahon ng
paglilibang dahil sa automasyon o pagkakaroon ng mga aparato o kagamitang
automatiko, at dahil na rin sa mga pagbabago sa mga gawi sa pamumuhay kasunod ng
rebolusyong pang-industriya. Sa kasalukuyang panahon, itinuturing ang kaangkupan
ng pangangatawan bilang isang pamantayan ng kakayanan ng katawan na magsagawa ng
gampanin o tungkulin nito na may katalaban at may kinahahantungan sa mga gawaing
pangtrabaho at pang-paglilibang. Pati na ang kakayahan ng katawang maging
malusog, na mapaglabanan ang mga karamdamang hipokinetiko (mga karamdamang
lumilitaw dahil sa mababang bilang ng paggalaw o pagkilos dahil sa sedentaryong
estilo ng pamumuhay), at matugunan ang mga sitwasyong pang-emerhensiya.

Katumbas din ng pariralang angkop na pangangatawan ang naaangkop na
pangangatawan, naaakmang pangangatawan, hustong pangangatawan, tamang
pangangatawan, nararapat na pangangatawan, nababagay na pangangatawan, mabuting
pangangatawan, at malusog na pangangatawan.

Ang lathalaing ito na tungkol sa Tao, Edukasyon at Palakasan ay isang usbong.
Makatutulong ka sa Wikipedia sa pagpapalawig nito.



https://tl.wikipedia.org/wiki/Samurai

Ang samurai (侍?) , mononofu, o bushi, ay ang mga kasapi ng uring militar ng
sinaunang Hapon. Samakatuwid, sila ang mga mandirigma noong kanilang
kapanahunan. Nagmula ang salitang samurai sa pandiwang Hapones na saburai, na
nangangahulugang paglingkuran (ang isang tao). Namuhay ang mga samurai noong
kapanahunang Edo. Sila ang mga maharlikang militar ng Hapon bago sumapit ang
industriyalisasyon. Ayon sa tagapagsalinwikang si William Scott Wilson: "Sa
Intsik, orihinal na nangangahulugang maghintay sa o samahan ang isang taong nasa
mataas na hanay ng lipunan ang karakter na 侍, at totoo rin ito sa orihinal na
salitang Hapones, ang saburau. Sa kapwa bansa naging kahulugan ng salita ang
"ang mga naglilingkod na malapit sa mga maharlika," na nagbago at naging saburai
ang pagbigkas sa Hapones." Ayon kay Wilson, lumitaw ang isang maagang pagtukoy
sa salitang samurai sa Kokinshu o Kokin Wakashu, ang unang imperyal na kalipunan
ng mga tula, nakumpleto noong unang bahagi ng ika-sampung daantaon. Sa
pagwawakas ng ika-12 daantaon, halos naging kasingkahulugan ng bushi ang saburai
(武士) at naging kalapit na kaugnay ng nasa gitna at matataas na kahanayan ng mga
uring mandirigma.

Ang lathalaing ito na tungkol sa Tao at Hapon ay isang usbong. Makatutulong ka
sa Wikipedia sa pagpapalawig nito.



https://tl.wikipedia.org/wiki/Sikolohiyang_Pilipino

Ang Sikolohiyang Pilipino ay sikolohiyang bunga ng karanasan, kaisipan, at
oryentasyong Pilipino. ito ay para mas higit na mauunawaan ng isang Pilipino ang
kanyang sariliupang sa gayon ay mapaunlad niya ang kanyang buhay. Isang
alternatibong perspektibo kung paano ipapaliwanagnag pag-iisip, pagkilos at
damdaming Pilipino, na malakiang kaibahan sa mga pananaw ng iba pang anyo ng
sikolohiya sa Pilipinas.

Noong 1960s pa lamang ay tinuturo na ang sikolohiya sa mga paaralan na may bahid
ng mga Kanluranin. Sinabi ni Dr. Rogelia Pe-Pua na kahit na ang mga illustrados
na pinagpalang mag-aral ng sikolohiya noong nasa ilalim pa ng mga Kastila, gaya
ng ating mga pambansang bayaning sina Dr. José Rizal at Apolinario Mabini, ay
nagpahayag ng pagkadismaya sa paraan ng pagkakaturo nito. Nakita noon ng
tagapangulo noon ng Departamento ng Sikolohiya na si Dr. Virgilio Enriquez na
may kailangang baguhin para mas madaling maunawaan ito ng mga Pilipino.

• Ang Katutubong konsepto ng Sikolohiyang Pilipino ay tumutukoy sa mga salitang
galing at ginagamit sa Pilipinas. Ang kahulugan din nito ay kinuha mula sa mga
Pilipino.

• Ang sumunod na lebel sa mga konsepto ng Sikolohiyang Pilipino ay ang
Pagtatakda ng Kahulugan. Dito naman, ang salitang ginagamit ay galing sa
Pilipinas, habang ang kahulugan nito ay banyaga. Mga halimbawa nito ay ang
pagsasalin ng mga salitang alaala at gunitain sa mga salitang “memory” at
“recall” upang mas mabuting maintindihan ng mga mambabasa ang ibig sabihin ng
mananaliksik. Kasali rin dito ang lahat ng mga Pilipinong salita na binigyan ng
kahulugan sa Ingles upang hindi maguluhan ang mga tao sa saliksik.

• Ang Pagaandukha na konsepto ng Sikolohiyang Pilipino ay ang pagkukuha ng
salitang dayuhan at baguhin ang kanyang anyo hangga’t magkaroon siya ng
Pilipinong kahulugan. Isang halimbawa nito ay ang tambay na nanggaling sa
salitang standby. Ang ibig sabihin ng standby sa Ingles ay paghihintay ngunit
dahil sa pag-iiba ng anyo at kahulugan nito sa Pilipino naging tambay ang salita
kung saan ang ibig sabihin nito ay walang ginagawa at mayroong negatibong
konteksto.

• Ang konsepto ng Pagbibinyag sa Sikolohiyang Pilipino ay madali lang intindihan
sapagkat ang ibig sabihin nito ay ang paglalagay ng mga dayuhan ng kanilang mga
sariling kahulugan sa mga salitang Pilipino. Tingnan ang salitang hiya kung sa
Pilipino ay napaka-lalim ang kahulugan habang sa Ingles ay ibig sabihin lang ay
shame. Gayunman, alam ng bawat Pilipino na hindi lamang shame ang ibig sabihin
ng hiya.

• Ang pangalawa sa huling konsepto ng Sikolohiyang Pilipino ay ang Paimbabaw na
Asimilasyon. Sa Paimbabaw na Asimilasyon pinag-uusapan ang mga salitang banyaga
na ginagamit sa Pilipinas ngunit mahirap isalin sapagkat iiba ang kahulugan
nito.

• Ang pinakahuling konsepto ng Sikolohiyang Pilipino ay ang Ligaw/Banyaga na mga
salita. Tumutukoy ito sa mga salita o konsepto na hindi ginagamit sa Pilipinas,
kaya’t walang Pilipinong katapat ito. Isang halimbawa nito ay ang konsepto ng
home for the aged na walang katumbas na Pilipinong salita dahil hindi naman uso,
o katanggap-tanggap, na iiwanan lamang ang mga magulang sa isang home for the
aged sa kulturang Pilipino.



https://tl.wikipedia.org/wiki/Jose_Corazon_de_Jesus

José Corazón de Jesús (Nobyembre 22, 1896-Mayo 26, 1932), kilala rin bilang
Huseng Batute, ay isang makatang Pilipino na sumulat ng mga tula sa Tagalog
upang ipahayag ang pagnanasa ng mga Pilipino na maging malaya noong panahon ng
pananakop ng Estados Unidos sa Pilipinas (1898-1946). Tinawag ring "Pepito"
noong kanyang kapanahunan.

Si Jose Corazon de Jesus ay isinilang sa Sta. Cruz , Manila noong Nobyembre 22,
1896 na anak nina Vicente de Jesus, ang unang direktor ng kagawaran ng kalusugan
ng pamahalaang Amerikano sa Pilipinas, at Susana Cruz ng Pampanga. Bininyagan
siyang Jose Cecilio de Jesus ngunit pinalitan niya ang Cecilio ng Corazon (puso
sa Español) dahil iyon daw ang tumutugma sa kanyang katauhan.

Lumaki si De Jesus sa bayan ng kanyang ama, sa Santa Maria, Bulacan. Nag-aral
siya sa nasirang Liceo de Manila kung saan siya nagtapos noong 1915. Ang una
niyang tula na nailimbag ay ang Pangungulila na lumabas noong 1913 sa nasirang
Ang Mithi noong siya ay 17 taong gulang.

Noong 1918, nakuha niya ang kanyang batsilyer ng batas mula sa nasirang Academia
de Vera ngunit hindi niya pinagpatuloy ang kanyang pagiging abogado dahil abala
na siya sa pagsulat ng isang kolum ng mga tula sa pahayagang Tagalog na Taliba.
Ang kolum ay tinawag na Buhay Cavite na isinulat niya sa pangalang-pluma na
Huseng Batute. Sa pamamagitan ng kanyang kolum, pinuna ni De Jesus ang lipunan
sa ilalim ng mga mananakop na Amerikano at pinalaganap niya ang mithiin ng
kasarinlan ng Pilipinas na noo'y isang commonwealth sa ilalim ng pamahalaang
Estados Unidas.

May mga 4,000 tula siyang naisulat sa kanyang kolum na Buhay Cavite. Sumulat din
siya ng mga 800 kolum na pinamagatang Ang Lagot na Bagting. Paborito niyang
pangalang-pluma ang Huseng Batute ngunit sumulat din siya sa ilalim ng mga
pangalang Pusong Hapis, Paruparu, Pepito Matimtiman, Mahirap Dahong Kusa,
Paruparong Alitaptap, Amado Viterbi, Elyas, Anastacio Salagubang at Tubig Lily'

Noong Marso 28, 1924, si De Jesus ay isa sa mga pangunahing manunulat sa Tagalog
na nagpulong sa Instituto de Mujeres sa Tondo, Manila upang pagusapan ang
pagdiriwang ng kaarawan ng makatang Tagalog na si Francisco Balagtas sa Abril 2.
Ang pulong ay tinawag at pinamunuan ng manunulat na Rosa Sevilla. Napagpasyahan
ng mga manunulat na magpalabas ng tradisyonal na duplo, o isinadulang debate sa
tula na uso noong araw ngunit nalalaos na noong mga 1920. Pinalitan nila ang
porma ng duplo at binansagan itong balagtasan para kay Balagtas.

May tatlong pares ng mga makata na sumali sa unang balagtasan na ginanap noong
Abril 6, 1924 sa Instituto de Mujeres, na itinatag ni Sevilla. Naging matagumpay
ang balagtasan at nakagiliwan ng mga manonood ang pares nina De Jesus at
Florentino Collantes.

Sumikat ng lubusan ang balagtasan at ito ay naging karaniwang palabas sa mga
pinakamalaki at pinakamahal na teatro sa Maynila hanggang noong dekada ng 1950.
Pinagtapat sina De Jesus at Collantes at ginawa silang magkaribal at nagtakda ng
isang tagisan ng galing noong Oktubre 18, 1925 sa Olympic Stadium. Si De Jesus
ang nanalo ng tagisan na iyon at binansagan siyang Hari ng Balagtasan. Hinawakan
niya ang titulo hanggang mamatay siya noong 1932.

Sikat na si De Jesus bilang Huseng Batute sa buong Pilipinas noong inanyayahan
siyang umarte sa pelikulang Oriental Blood. Kasama niya ang mga bantog na aktres
ng panahong iyon (Atang dela Rama at [Maria Santos]). Kasama rin sa kast ang
kanyang anak na si Juliano de Jesus, na naging aktor sa ilang mga pelikulang
Pilipino.

Noong siya ay mamatay, binigay ng pamilya niya ang kanyang puso sa isang museo
ng pamahalaan kung saan ito itinago hanggang ilibing ito sa libingan ng kanyang
ina. Inilibing siya sa ilalim ng dagat sa Visayas, alinsunod sa kagustuhan
niyang nakatala sa kanyang mga tulang Isang Malalim na Dagat at Ang Visayas.



https://tl.wikipedia.org/wiki/Malikhaing_pagsusulat

Ang malikhaing pagsusulat (Ingles: creative writing) ay anumang pagsusulat na
lumalabas sa mga hangganan ng karaniwang prupesyunal, pampamamahayag,
pang-akademiya, o teknikal na mga anyo ng panitikan, na pangkaraniwang
nakikilala sa pamamagitan ng pagbibigay ng diin sa kagalingan o kasanayang
pangpagsasalaysay, pagpapaunlad ng tauhan, at paggamit ng mga tropong
pampanitikan. Dahil sa kaluwagan ng kahulugan, maaari para sa pagsusulat na
katulad ng mga tampok na kuwento upang maituring bilang malikhaing pagsusulat,
bagaman nakapailalim ang mga ito sa pamamahayag, dahil sa ang nilalaman ng mga
tampok ay tiyakang nakatuon sa pagsasalaysay at pagpapaunlad ng tauhan. Ang mga
akdang kathang-isip at hindi kathang-isip ay kapwa sumasailalim sa ganitong
kategorya, kasama na ang mga anyong katulad ng mga akdang-buhay, mga talambuhay,
mga maiikling kuwento, at mga tula. Sa kapaligirang pang-akademiya, ang
malikhaing pagsusulat ay karaniwang pinaghihiwalay-hiwalay sa mga uring
kathang-isip at panulaan, na may pagtutuon sa pagsusulat na nasa estilong
orihinal, na salungat sa paggaya ng dati nang umiiral na mga henerong katulad ng
krimen o katatakutan. Ang pagsusulat para sa pelikula at entablado— pagsusulat
ng senaryo (screenwriting) at pagsusulat ng dula— ay itinuturo nang
magkahiwalay, subalit naaangkop din sa kategorya ng malikhaing pagsusulat.

Ang lathalaing ito na tungkol sa Panitikan ay isang usbong. Makatutulong ka sa
Wikipedia sa pagpapalawig nito.



https://tl.wikipedia.org/wiki/Heograpiya_ng_Hapon

Ang Hapon ay isang bansang pulo sa Silangang Asya na naglalaman ng isang
istratobulkanikong mga kapuluan sa haba ng Pasipiko sa dalampasigan ng Asya. Sa
pagsukat sa heograpikong koordinata nito, ang Hapon ay 36 36° hilaga ng ekwador
at 138° silangan ng Punong Meridyano. Ang bansa ay nasa hilagang-silangan ng
Tsina at Taiwan (na ipinaghihiwalay ng Dagat Silangang Tsina) at babahagyang
silangan ng Timog at Korea (na ipinaghihiwalay ng Dagat ng Hapon). Ang bansa ay
nasa timog ng Kaduluhang Silangan ng Rusya.

Ang mga pangunahing (pulo) na kadalasan na tinatawag na "Pulong Bahay" ay ang
mga pulo ng (mula hilaga patimog) Hokkaidō, Honshū (ang "mainland" ng Hapon),
Shikoku at Kyūshū. May mga mahigit pa sa 3,000 mas maliliit na pulo gaya ng
Okinawa at mga maliliit na pulo na ang iba at tinitirhan at may mga hindi
tinitirhan. Sa kabuuan, sa taong 2006, ang teritoryo ng Hapon ay 377,923.1 km²,
na ang 374,834 km² ay lupa at ang 3,091 km² ay tubig. Dahil dito ang kabuuang
laki ng Hapon ay bahagyang mas maliit sa estado ng Estados Unidos ng Montana at
bahagayang mas malaki kaysa sa Alemanya.

Ang lathalaing ito ay isang usbong. Makatutulong ka sa Wikipedia sa pagpapalawig
nito.



https://tl.wikipedia.org/wiki/Confucianismo

Ang Confucianismo (Ingles: Confucianism; Tsino: 儒家; pinyin: rú jiā) ay isang
sinaunang sistemang pang-etika at pampilosipiyang Tsino na unang pinaunlad mula
sa mga turo ni Confucius, isang sinauang paham at pilosopong Tsino. Itinuturo
nito ang tao ay sadyang itinulak ng tadhana upang makisalamuha sa kapwa tao sa
lipunan. Kaya ang mga abnormal lamang at ang hindi "natural" na tao ang
namumuhay sa labas ng mga pamayanan. Ang pakikisalamuha sa kapwa tao ang
pinakamahalaga upang mabuhay sapagkat sa lipunan lamang malalaman ng tao sa
lipunan ay tinatawag na "jen". Ipinaliwanag ang salitang ito bilang "pagiging
mabuti at mapagbigay sa nangangailangan", "simpatya", "pusong makatao" at
"makatuwid na kaugalian".

Kasama sa jen ang "pagnanais na makatulong sa iba na maabot nila ang kanilang
hangarin'. Dahil dito, ipinanukala na Konpusyanismo ang tamang aksiyon na
makikita sa pagtupad sa mga tungkulin sa lipunan: Pinuno at mga tagasunod; ama
at anak; matandang kapatid at nakakabatang kapatid; asawang lalaki at asawang
babae;at kaibigan sa kaibigan; at lahat ng relasyon maliban sa huli ay
nangangahulugan ng pagkilala ng awtoridad ng isang tao sa nakabababa sa kanya.
Subalit maisasakatuparan ng nagsabing awtoridad ng may responsibilidad at
pagmamahal. Ang nakabababa ay may tungkulin sumunod nang may pagmamahal at
katapatan sa nakakataas sa mantalang ang nakatataas ay may tungkuling magpakita
ng responsibilidad ng may pagmamahal ng nakakababa sa kanya.

Ang Konpusyanismo ay ang pamamalakad ng tao sa halip na batas. Ang pagpapanatili
ng kapayapaan at maayos na relasyon ay higit na mahalaga kaysa konsepto ng labis
na pagpapairal ng karapatang pang tao. Pinahahalagahan ng Konpusyanismo ang
pamilya bilang taga-hubog ng moralidad. Inihahalintulad ang pamilya sa isang
paaralan kung saannatutuhan nang bata ang mga responsibilidad at pribilehiyo na
mararanasan sa labas ng tahanan. Naniniwala rin ang mga maka-Konpusyanismo sa
isang matagumpay na rebolusyon. Tinatawag itong "utos ng langit" (mandate of
heaven) sa katauhan ng emperador. Bilang anak ng langit, nagiging matuwid para
sa kanila ang mabilis na pagbabago maaaring gawin ng estado bilang utos ng
langit.

Si Confucius ay nagsilbing guro sa mga taong kabilang sa relihiyong ito. sa
kanyang mahigit 40 taong pagtuturo, lubhang nakatulong ang kanyang mga akda. Ito
ang obra niyang "Ang Limang Klasika". Una rito ang Shih Ching o Aklat ng mga
Tula, ang Shuh Chingo Aklat ng Kasaysayan. Mayroon ding I Ching o ang Aklat ng
Panghuhula, ang Ch'un Ch'iu o Aklat ng Tagsibol at Taglagas, at ang huli ay ang
Li Chi o ang Aklat ng Ritwal. Bukod pa sa pag-aaral ng kanyang mga aklat,
binigyang-diin din ni Confucius ang paglinang ng katangiang maging isang tunay
na "maginoo". Naniniwala si Confucius na ang katangiang ito ay mas malilinang sa
loob ng paaralan o sa pamamagitan ng isang mabuting edukasyon. Makikita ito sa
kanyang iba pang mga lathain. Tinagurian niya ang katangiang ito na pagiging
isang "edukado" o Chuntzu.

Tungkulin ng nasa ilalim na sundin at igalang ang nakatataassa kanya. Kapag ang
paggalang na ito ay sinunod ng lahat, asahang magkakaroon ng katahimikan at
katatagan sa lipunan.

Ang lathalaing ito na tungkol sa Pananampalataya ay isang usbong. Makatutulong
ka sa Wikipedia sa pagpapalawig nito.



https://tl.wikipedia.org/wiki/Kakulangan

[[File:Payatas-Dumpsite Manila Philippines02.jpg|thumb|240px|right|Ang mga taong
nabubuhay sa pamamagitan ng pangangalkal at pamumulot ng mga basura at
pagbebenta ng mga ito para sa pagreresiklo. Sa tambakan ng basura sa Payatas,
Maynila.]

Isa sa mga pangunahing sanhi ng pagpapalaglag ay kahirapan. Ng dahil sa
kahirapan ay hindi nila maitataguyod ang kanilang mga nasa sinapupunan. Kaya't
habang maaga pa ay ginagawan na nila ng paraan kung paano ito masosolusyunan at
tanging pagpapalaglag lamang ang nakikita nila na kasagutan sa kanilang mabigat
na problema. Ang iba pang dahilan ng pagpalaglag ay maagang pagbubuntis o di
kaya'y mayroong di magandang nakaraan. Ang kahirapan ay tumutukoy sa kalagayan o
katayuan ng isang tao na walang isang halaga ng mga pag-aaring materyal o
salapi. Marami itong nagiging masamang dulot sa paglipas ng panahon. Isa na sa
problemang hatid nito ay ang paghihiwalay ng mag-asawa o kilala sa tawag na
diborsyo. Dahil sa kakulangan sa pera, nahihirapang tugunan ang pangangailangan
ng bawat pamilya. Ito rin ang nagtutulak sa mag-asawa na wasakin ang pamilyang
nabuo at magkanya-kanyang buhay o kaya ay maghanap ng bagong makakasama. Ito rin
ang karaniwang dahilan ng pagtatalo na nauuwi sa pisikal na pananakit. Ang
absolutong kahirapan ang kalagayan o katayuan ng hindi pagkakaroon ng paraan o
pamamaraan upang makayanan o makapagdulot magkaroon ng payak o basikong mga
pangangailangang pantao, katulad ng malinis na tubig o naiinom na tubig,
nutrisyon, pangangalagang pangkalusugan, kasuotan, at tirahan. Ang relatibong
kahirapan ay ang kalagayan ng pagkakaroon ng mas kakaunting mga mapagkukunan o
mas kakaunting kitang salapi kaysa ibang mga tao sa loob ng isang lipunan o
bansa, o kapag inihambing sa mga karaniwang bilang sa buong mundo. Ang suplay ng
mga basikong pangangailangan ay maaaring malimitahan ng mga limitasyon sa mga
serbisyo ng pamahalaan gaya ng korupsiyon, ilegal na paglisan ng kapital, mga
kondisyonalidad sa utang at sa pagkaubos ng utak ng mga propesyonal na
pang-edukasyon at pangkalausugan..

Tinutukoy din itong karukhaan, lubos na kahirapan, ganap na karukhaan,
paghihikahos, pagdarahop, kawalan, paghihirap, kakapusan, at destitusyon.
Kasingkahulugan din ito ng kaliitan, pagsasalat, pagkasaid, pagkakapos, kawalan
ng kabuhayan, kakulangan, kagahulan, kakapusan, kahinaan, karalitaan,
pagdaralita, dalita, at pamumulubi.

[[Image:Percentage population undernourished world
map.PNG|300px|thumb|right|Persentahe ng populasyon sa bawat bansa na nagdurusa
mula sa kagutuman, World Food Programme, 2008]]

Ayon sa United Nations, ang kahirapan ang pagtanggi sa mga pagpipilian at
oportunidad na isang paglabag sa dignidad na pantao. Ito ay nangangahulugang
kawalan ng basikong kapasidad na epektibong makilahok sa lipunan. Ito ay
nangangahulugang kawalang kasapatan na mapakain o madamitan ang isang pamilya,
hindi pagkakaroon ng mapupuntahang paaralan o klinika at hindi pagkakaroon ng
lupain na pagtataniman ng pagkain o kawalang trabaho upang mabuhay at kawalang
paglapit sa kredito. Ito ay nangangahulugang kawalang kaseguruhan, kawalang
kapangyarihan at hindi pagsasama ng mga indibidwal, mga sambahayan at mga
pamayanan. Ito ay nangangahulugang pagiging marupok sa karahasan at kadalasang
nagpapahiwatig ng pagtira sa mababa o marupok na mga kapaligiran nang walang
malinis na tubig at sanitasyon.

Ayon sa World Bank ay isang pagtanggi sa kapakanan at binubuo ng maraming mga
dimensiyon. Ito ay kinabibilangan ng mga mababang sahod at kawalang kakayahan na
magkamit ng mga basikong kalakal at mga serbisyong kailangan para mabuhay nang
may dignidad. Ang kahirapan ay kinabibilangan rin ng mga mababang lebel ng
kalusugan at edukasyon, mababang uri ng paglapit sa isang malinis na tubig at
sanitasyon, hindi sapat na kaseguraduhang pisikal, kawalan ng tinig, at hindi
sapat na kapasidad at oportunidad na pabutihin ang sariling buhay.

Ayon Copenhagen Declaration ang absolutong kahirapan ang kondisyon na
inilalarawan ng isang malalang pagtanggi sa mga basikong pangangailangang pantao
kabilang ang pagkain, ligtas na inuming tubig, mga pasilidad ng sanitasyon,
tirahan, edukasyon at impormasyon. The term 'absolute poverty' is sometimes
synonymously referred to as 'extreme poverty.'

Ang kahirapan ay karaniwang sinusukat na absoluto o relatibo na ang huli ay
aktuwal na indeks ng kawalang kapantayan sa sahod. Ang absolutong kahirapan ay
tumutukoy sa isang hanay ng pamantayan na konsistent sa paglipas ng panahon at
sa pagitan ng mga bansa. Sa ilang mga taon simula noong 1990, ang absolutong
linya ng kahirapan ayon sa World Bank ay 1 dolyar kada araw. Ito ay binago noong
1993 at hanggang sa 2005, ang absolutong kahirapan ay pamumuhay ng $1.08 kada
araw para sa lahat ng mga bansa sa basehang purchasing power parity pagkatapos
isaayos para sa implasyon sa dolyar ng Estados Unidos noong 1993. Noong 2005,
pagkatapos ng isang malawak na mga pag-aaral ng gastos ng pamumuhay sa buong
mundo, itinaas ng World Bank ang sukat para sa pandaigdigang linya ng kahirapan
upang sumalamin sa napagmasdang mas mataas na gastos ng pamumuhay. Ngayon,
inilalarawan ng World Bank ang sukdulang kahirapan bilang pamumuhay sa kaunti sa
US$1.25 (PPP) kada araw at ang katamtamang kahirapan bilang kaunti sa $2 o $5
kada araw. Tinataya nito na noong 2001, ang 1.1 bilyong mga tao ay may lebel ng
pagkonsumo nang mababa sa $1 kada araw at ang 2.7 bilyon ay namumuhay ng kaunti
sa $2 kada araw." Ang isang dolyar kada araw sa mga bansang hindi gumagamit ng
dolyar ng Estados Unidos bilang salapit ay hindi nagsasalin sa pamumuhay kada
araw sa katumbas ng halaga ng lokal na kurensiya ng salapit gaya ng tinutukoy ng
rate ng palitan. Sa halip, ito ay tinutukoy ng rate ng purchasing power parity
na tumitingina kung gaanong karaming lokal na kurensiya ang kailangan upang
bumili ng mga parehong bagay na ang isang dolyar ay makakabili sa Estados
Unidos. Sa karaniwan, ito ay nagsasalin sa kaunting lokal na kurensiya sa halip
na sa rate ng palitan sa mas mahirap na mga bansa dahil ang Estados Unidos ay
isang relatibong mas mahal na bansa.

Ang linyang threshold ng $1.25 kada araw gaya ng itinakda ng World Bank ay
kontrobersiyal. Ang bawat mga bansa ay may sarili nitong threshold para sa
absolutong linya ng kahirapan. Halimbawa, sa Estados Unidos, ang absolutong
linya ng kahirapan ay US$15.15 kada araw noong 2010 (US$22,000 kada taon para sa
isang pamilya ng apat) while in India it was US$ 1.0 per day. Sa Tsina, ang
absolutong linya ng kahirapan ay US$ 0.55 kada araw sa basehang PPP noong 2010.
Ang ilang mga skolar ay nangangatwirang paraan ng World Bank ay napakataas
samantalang ang iba ay nangangatwirang ito ay mababa.

Ang proporsiyon ng populasyon sa umuunlad na mga bansa na namumuhay sa
kasukdulang kahirapang pang ekonomiko ay bumagsak mula 28 porsiyento noong 1990
hanggang 21 porsiyento noong 2001. Ang karamihan ng mga pagbuting ito ay
nangyari sa Silangang Asya at Timog Asya. Sa Silangang Asya, iniulat ng World
Bank na ang "rate ng kahirapan sa lebel na $2 kada araw ay tinayang bumagsak sa
mga 27 porsiyento noong 2007 at bumagsak mula 29.5 noong 2006 at 69 porsiyento
noong 1990. Sa Aprikanong Sub-Saharano, ang kasukdulang kahirapan ay tumaas mula
41 porsiyento noong 1981 hanggang 46 porsiyento noong 2001 na nagsasama ng
lumalagong populasyon na pinadami ng bilang ng mga tao na nabubuhay sa sukdulang
kahirapan mula 231 milyon hanggang 318 milyon.

Sa mga simulang 1990, ang ilang mga transisyong ekonomiya ng Sentral at
Silangang Europa at Sentral Asya ay nakaranas ng isang malalang pagbagsak sa
sahod. Ang pagguho ng Unyong Sobyet ay humantong sa malalaking pagbagsak ng GDP
kada capita o mga 30 hanggang 35 porsiyento sa pagitan ng 199 at hanggang sa
1998. Dahil dito, ang mga rate ng kahirapan ay tumaas rin bagaman sa mga
kalaunang taon, dahil ang mga sahod kada capita ay nakarekover, ang rate ng
kahirapan ay bumagsak rin mula 31.4% ng populasyon hanggang 19.6%

Ayon kina Chen at Ravallion ang mga 1.76 bilyong tao sa umuunlad na mga bansa ay
nabubuhay ng higit sa $1.25 kada araw at ang 1.9 bilyong mga tao ay nabubuhay ng
mababa sa $1.25 noong 1981. Ang populasyon ng mundo ay tumaas sa loob ng 25
taon. Noong 2005, ang mga 4.09 bilyong tao sa mga umuunlad na bansa ay nabubuhay
ng higit sa $1.25 kada araw at ang 1.4 bilyong tao ay nabubuhay ng kaunti sa
$1.25 kada araw. Ang parehong datos noong 1981 at 2005 ay nasa basehang
isinaayon na implasyon. Ayon sa ilang mga skolar, ang pagbabawas ng kahirapan ay
hindi pantay sa buong mundo. Ang mga bansang sumasagana sa ekonomiya gaya ng
Tsina, India at Brazil ay nagkagawa ng higit sa pagsulong sa pagbabawas ng
absolutong kahirapan kesa sa mga bansa sa ibang mga rehiyon ng mundo. Ang
proporsiyon ng populasyon ng mundo na nabubuhay sa gma bansa kung saan ang kada
capita na suplay ng mga pagkain ay kaunti 2,200 kaloriya (9,200 kilojoules) kada
araw ay nabawasan mula 56% noong mga gitnang 1960s tungo sa kaunti sa 10% noong
mga 1990. Ang mga katulad na pagtungo ng pagbabawas ay napagmasdan rin sa
literasiya, pagkakaroon ng malinis na tubig at elektrisidad at mga basikong
pangkonsumong bagay. S

Sa Estados Unidos, ang dalawang magkatunggaling mga paliwanag ng sanhi ng
kahirapan ang mga paliwanag na indibdwalistiko at istruktural. Ayon sa paliwanag
na indibidwalistiko(pagsisi sa biktima) sa loob ng Estados Unidos, ang isang tao
ay mahirap dahil sa mga personal nitong katangian na kinabibilangan ng
katamaran, kawalang motibasyon, mga lebel ng edukasyon at iba pa. Ang isang
bersiyon ng paliwanag na ito ang kultura ng kahirapan na nagsasaad na ang mga
taong mahirap ay may isang ibang hanay ng mga pagpapahalagang kultural na
nagsasanhi sa kanilang maging mahirap. Ang mga taong nasa mahirap na pamilya ay
inilalarawan ng ilan na nagpapakita ng mga saloobin ng pagsuko at pagsasatadhana
sa kapalaran. Ang paliwanag na istruktural(pagsisi sa sistema) na sumusunod sa
teoriya ng alitan ay nagsasaad na ang kahirapan sa Estados Unidos ay nagmumula
mula sa kawalan ng pantay na ekwalidad at kawalan ng mga trabaho. Kabilang sa
mga problemang ito ang diskriminasyon sa lahi, etnisidad, edad at iba pa. Ayon
sa sosyologong si Fred Block at iba, "ang karamihan sa ating mga patakaran ay
hindi tamang nagpapalagay na maiiwasan ng mga tao o malalabanan ang kahirapan sa
pamamagitan lamang ng pagsusumikap. Ngunit ang pagpapalagay na ito ay hindi
pumapansin sa mga realidad ng ating nabibigong mga paaralang urbano, pagtaas ng
mga kawalang kaseguraduhan sa pagtatrabaho, at kawalan ng makakayang pabahay,
pangangalagang pangkulusugan at pangangalagang pambata. Hindi nito pinapansin
ang katotohanan na ang Pangarap na Amerikano ay mabilis na nagiging hindi
matatamo para sa papalaking bilang mga Amerikano kahit pa may trabaho o wala".

Sa mga mahihirap o umuunlad na bansa, ang ilang mga teoriya ng sanhi ng
kahirapan ay nakatuon sa mga katangiang pangkultura ng isang bansa bilang isang
hadlang sa karagdagang pag-unlad. Ayon sa ilang mga mananaliksik, ang pambansang
mentalidad ay mismong gumagampan ng papel sa kakayahan ng bansa na umunlad at
kaya ay mabawasan ang kahirapan nito. Ayon kina Grondona, Harrison at Lindsay,
kung walang mga pagpapahalaga at mentalidad na nakatuon sa pag-unlad,
matatagpuan ng mga bansa na mahirap kundi imposibleng umunlad nang maigi at ang
isang uri ng pagbabagong kultural ay kailangan sa mga bansang ito upang
mabawasan ang kahirapan ng mga ito. Si Grondona ay nagtanghal ng dalawang mga
kanais nais na sistemang pagpapahala o mga modelong pang kaisipan na ang isa ay
may mga pagpapahalaga na pumapabor sa pag-unlad at ang isa ay may pagpapahalaga
na sumasalungat sa pag-unlad. Ang tunay na sistemang pagpapahalaga ay ay
nagbabago at bumabagsak sa isang lugar sa pagitan ng dalawang mga polo ngunit
ang mga maunlad na bansa ay nahihilig na kumumpol malapit sa dulo samantalang
ang mga hindi maunlad na bansa ay kumukumpol malapit sa kabilang dulo. Tinukoy
ni Grondona ang dalawampung mga paktor na pangkultura kung saan ang dalawang mga
sistemang pagpapahalaga ay magkasalungat. Ang mga paktor na ito ay
kinabibilangan ng mga bagay gaya ng nananaig na relihiyon, ang papel ng
indibidwal sa lipounan, ang pagpapahalagang inilalagay sa paggawa, mga konsepto
ng kayamanan, kompetisyon at panahon, at papel ng edukasyon. Ang mga katangian
ng mga sistemang pagpapahalaga ng hindi pag-unlad ang: pagsupil ng indibidwal sa
pamamagitan ng pagkontrol ng impormasyon at censorship, kasalukuyan/nakaraang
panahong orientasyon na may pagbibigay diin sa kadakilaan na kadalasang hindi
makakamit na mga layunin, paglapit ng mga pinuno na pumapayag sa mga ito ng mas
madali at mas malaking korupsiyon, hindi pantay na pamamahagi ng batas at
hustisya(ang pamilya at mga koneksiyon ang pinakamahalaga) at isang
nagpapailalim na mentalidad sa loob ng mas malaking mundo.

Ang isang-katlo ng mga kamatayan ng ilang mga 18 milyong taon kada taon o 50,000
kada araw ay sanhi ng mga kadahilanang nauugnay sa kahirapan. Sa kabuuan, ang
270 milyong mga tao na karamihan ay mga babae at mga bata ay namatay bilang
resulta ng kahirapan mula 1990. Ang mga nabubuhay sa kahirapan ay nagdurusa ng
hindi pantay mula sa kagutuman o kahit sa sukdulang kagutuman at mga karamdaman.
Ang mga nabubuhay sa kahirapan ay dumaranas ng mababang pagtagal ng buhay. Ayon
sa World Health Organization, ang kagutuman at malnutrisyon ang pinakamalalang
mga banta sa kalusugang panlipunan ng daigdig at ang malnutrisyon ang
pinakamalaking taga-ambag ng kamatayan ng bata na makikita sa kalahati ng lahat
ng mga kaso. Ang halos mga 90% ng kamatayang pang-ina sa panganganak ay
nangyayari sa Asya at Aprikang sub-Saharano kumapara sa kaunti sa 1% sa mga
mauunlad na bansa. Ang mga nabubuhay sa kahirapan ay naipakitang may may higit
na kalamangan ng pagkakaroon ng kapansanan sa kanilang buhay. Ang mga
nakakahawang sakit gaya ng malaria at tuberkulosis ay maaaring magpatagal ng
kahirapan sa pamamagitan ng paglilihis ng mga mapagkukunang pangkalusugan at
pang-ekonomiya mula sa pamumuhunan at pagiging produktibo. Ang malaria ay
nagbabawas ng paglago ng GDP ng hanggang 1.3% sa ilang mga umuunlad na bansa at
ang AIDS ay nagbabawas ng paglago ng Aprika ng mga 0.3–1.5% kada taon.

Ang pagtaas ng mga gastos ng pamumuhay ay gumagawa sa mga mahihirap na mas
walang kakayahang makabili ng mga bagay. Ang mga mahihirap ay gumagastos ng
malaking bahagi ng kanilang mga budget sa pagkain kesa sa mga mayayaman. Dahil
dito, ang mga mahihirap na sambahayan at ang mga nasa malapit sa threshold ng
kahirapan ay maaaring partikular na marupok sa mga pagtaas ng mga presyo ng
pagkain. Halimbawa, sa huling 2006, ang pagtaas ng presyo ng mga butil ay
humantong sa krisis ng presyo ng pagkain noong 2007-2008 na humantong sa mga
riot sa ilang mga bansa. Ang World Bank ay nagbabala na ang 100 milyong mga tao
ay nanganganib na lumubog ng mas malalim sa kahirapan. Ang mga banta sa suplay
ng pagkain ay maaari ring sanhi ng tagtuyod at krisis sa tubig. Ang masidhing
pagsasaka ay kadalasang humahantong sa isang malalang siklo ng pagkabuos ng
pertilidad ng lupa at pagbagsak ng mga pag-aaning agrikultural. Ang tinatayang
40% ng lupaing pang-agrikultura ay malalang bumababa sa kalidad. Sa Aprika, ang
kasalukuyang mga trend ng pagkasira ng kalidad ng lupa ay nagpapatuloy. Ang
kontinentengt Aprika ay maaaring makapagpakain lamang ng 25% ng populasyon nito
sa 2025 ayon sa nakabase sa Ghana na Institute for Natural Resources in Africa
ng United Nations University. Bawat taon, ang halos 11 milyong mga bata na
nabubuhay sa kahirapan ay namatay bago ang kanilang ikalimang kaarawan. Ang mga
1.02 bilyong tao ay natutulog ng gutom kada gabi.

Ayon sa Global Hunger Index, ang Sub-Saharanong Aprika ang may pinakamataas na
malnutrisyon ng bata sa mga rehiyon ng daigdig sa panahong2001-2006.

Natuklasan ng pagsasaliksik na may mataas na panganib ng mababang pagkakamit ng
edukasyon para sa mga bata mula sa mga nasa sirkunstansiya ng pabahay ng mga
mababang sahod. Ito ay kadalasang isang proseso na nagsisimula sa pangunahing
paaralan para sa ilang mga kapus palad na bata. Ang pagtuturo sa sistemang
pang-edukasyon ng Estados Unidos gayundin sa karamihan ng mga iba pang bansa ay
umaangkop sa mga estudyanted mula sa mas may kalamangan sa kalagayan ng mga
mahihirap. Dahil dito, ang mga batang nasa kahirapan ay nasa mas mataas na
panganibn kesa sa mga may kalamangang estudayente sa pagpapanitili ng kanilang
mga grado at kahit sa hindi pagkukumpleto ng kanilang edukasyong pang
highschool. Maraming mga paliwanag kung bakit ang mga estudyante ay humihinto sa
pag-aaral. Ang isa ang mga kondisyon nang kanilang pinapasukang paaralan. Ang
mga paaralan sa mga naghihirap na lugar ay may mga kondisyong humahadlang sa mga
bata na matuto sa isang ligtas na kapaligiran. Ang mga mananaliksik ay bumuo ng
isang pangalan para sa mga lugar na tulad nito: ang urbanong sona ng digmaan ay
isang mahirap na napupuno ng krimeng distrito kung saan ang mga bayolente at
mababang uri at kahit tulad ng nasa digmaang mga kondisyon at hindi napopondohan
na malaking mga hindi epektibong paaralan ay nagtataguyod ng mababang uring
pagganap sa klase kabilang ang hindi palagiang pagpasok at magulo o hindi
sumusunod na pag-aasal sa klase. Para sa mga batang may mababang mapagkukunang
materyal, ang mga paktor na panganib ay katulad sa iba gaya ng mga rate ng
delinkwensiya ng mga kabataan, mas mataas na pagbubuntis ng mga tinedyer at
pagsalalay na ekonomiko sa kanilang magulang o mga magulan na may mababang
sahod. Ang kahirapan ay kadalasang umaapekto sa tagumpay ng mga bata sa
paaralan. Ang mga gawain, preperensiya at manerismo ng isang bata ay dapat
umayon sa mundo at sa mga kaso na sila ay hindi umaayon, ang mga estudyanteng
ito ay walang kalamangan sa eskwela at lalo na sa silid aralan. Kaya, ligtas na
isiaad na ang mga bata na nasa o mababa sa lebel ng kahirapan ay may higit na
kaunting tagumpay sa kanilang edukasyon kesa sa mga batang nabubuhay ng higit sa
linya ng kahirapan. Ang mga mahihirap na bata ay may higit na kaunting
pangangalaga sa kanilang kalusugan at kaya ay humahantong sa maraming mga hindi
pagpasok sa klase sa taong akademiko. Sa karagdagan, ang mga mahihirap na bata
ay mas malamang na dumanas ng kagutuman, kapaguran, pagiging mainisin, mga sakit
sa ulo, mga impeksiyon sa tenga, trangkaso at mga sipon. Ang mga sakit ay
maaaring makalimita sa pagtutuon ng isang bata o estudyante at konsentrasyon.

Ang kahirapan ay nagpapataas ng panganib ng kawalang matitirhan. Ang mga
nakatira sa iskuwater na bumubuo ng isang-katlo ng populasyong urbano ay
nabubuhay sa kahirapan nang hindi mas mabuti kundi mas masahol sa mga tao sa mga
malalayong lugar na tradisyonal na pinagtutuunan ng kahirapan sa mga umuunlad na
bansa ayon sa isang ulat ng United Nations. May higit sa 100 milyong mga batang
kalye sa buong mundo. Ang karamihan ng mga batang nabubuhay sa mga institusyon
sa buong ay may isang nabubuhay na magulang o malapit na kamag-anak at ang mga
ito ay karaniwang pumapasok sa mga ampunan dahil sa kahirapan.

Dahil sa mababang uri ng pagpupuntirya sa utilidad na mga subsidiya ng tubig,
ang tanging 30%, sa aberahe ng mga nagsusuplay na gastos sa mga umuunlad na
bansa ang nasasaklawan. Ang kawalan ng pabuya na panatilihin ang mga sistemang
paghahatid ay humahantong sa pagkaubos mula sa mga tulo ng tubig kada taon na
sapat para sa 200 milyong tao. Ang kawalang ng pabuya na palawigin ang mga
paghahati ay nangangahulugang ang mga mahihirap ay dapat magbayad ng mga lima
hanggang labing anim na beses ng nakametrong presyo.

Ang pinakamahirap na ikalima ay tumatanggap ng 0.1% ng kuryente ng mundo ngunit
nagbabayad ng ikalim ng kanilang kabuuang paggasta sa ilaw na bumubuo ng 25
hanggang 30 porsiyento ng kanilang sahod.

Ayon sa mga eksperto, maraming mga babae ang nagiging biktima ng trafficking na
ang pinaka-karaniwang anyo ay ang prostitusyon bilang paraan na mabuhay at
kadesperaduhan na pang-ekonomika. Ang pagbagsak ng mga kondsiyon ng pamumuhay ay
kadalasang pumipilit sa mga bata na iwanan ang pag-aaral upang mag-ambag sa
sahod ng pamilya na naglalagay sa kanila sa panganib ng pananamantala ayon sa
ECPAT International na isang NGO nilikha upang wakasan ang pananamantalang
seksuwal ng mga bata. Halimbawa, sa Zimbabwe ang isang bilang ng mga batang
babae ay bumabaling sa prostitusyon para sa pagkain para mabuhay dahil sa
papataas na kahirapan.

Sa isang survey, ang 67% ng mga batang walang kalamangan sa mga panloob na
siyudad ay nagsaad na kanilang nasaksihan ang isang malalang assault at ang 33%
ay nagulat na nakasaksi ng isang homisidyo. Ang 51% ng mga nasa ikalimang
baitang mula sa New Orleans (median na sahod para sa isang sambahayan: $27,133)
ay natagpuang mga biktima ng karahasan kumpara sa 32% in Washington, DC (mean na
income para sa isang sambahayan: $40,127).

Sa kasalukuyan, ang pag-unlad ekonomika ay napipigilan ng kawalan ng mga
kalayaang ekonomiko. Ang liberalisasyon na ekonomiko ay nangangailangan ng
pagpapalawig ng mga karapatan ng pag-aari sa mga mahihirap lalo na sa mga
karapatang panlupain. Financial services, notably savings, can be made
accessible to the poor through technology, such as mobile banking. Ang mga hindi
epektibong institusyon, korupsiyon at kawalang katatagan sa politika ay
nagpipigil rin sa pamumuhunan sa isang bansa. Ang tulong at suporta ng
pamahalaan sa kalusugan, edukasyon at imprastruktura ay nakakatulong sa paglago
sa pamamagitan ng pagpapataas ng kapital na pantao at pisikal. Ang
pagpapaginahawa ng kahirapan ay kinasasangkutan rin ng pagpapabuti ng mga
kondisyon sa pamumuhay ng mga tao na mahirap na.

Ang pagpapalawig ng mga proteksiyon ng mga karapatan sa pag-aari ng mga
mahihirap ang isa sa pinakamahalagang mga stratehiya ng pagbabawas ng kahirapan
na maipapatupad ng isang bansa. Ang pagkakamit ng mga karapatan ng pag-aari sa
lupain na ang pinakamalaking pag-aari para sa karamihan ng mga lipunan ay
mahalaga sa kanilang kalayaang ekonomiko. Ang World Bank ay nagbigay konklusyon
na ang pagpapalaki ng mga karapatan sa lupain 'ang susi sa pagbabawas ng
kahirapan' na nagsasaad na ang mga karapatan sa lupain ay nagpapalaki ng
kayamanan ng mga mahihirap at sa ilang mga kaso ay nagdodoble nito. Tinatayang
ang pagkilala ng estado ng pag-aari ng mahihirap ay magbibigay sa kanila ng mga
ari-arian na 40 beses ng lahat ng mga tulong pandayuhan simula 1945. Bagaman ang
mga pakikitungo ay iba iba, ang World Bank ay nagsaad na ang mga mahahalagang
isyu ay ang seguridad ng pag-aangkin at ang pagsisiguro na ang mga transaksiyon
sa lupain ay mababang gastos. Sa Tsina at India, ang mga napansing pagbawas ng
kahirapan sa mga kamakailang dekada ay nangyari ng halos bilang resulta ng
pag-aabandona sa kolektibong pagsasaka at pagputol ng red tape sa India. Ang mga
bagong negosyo at pamumuhunang pandayuhan sa isang bansa ay maitataboy ng mga
resulta ng hindi epektibong mga institusyon, korupsiyon ng mga namumunong
politiko at ng mga manggagawa ng pamahalaan, mahinang paghahari ng batas at
malabis na mga pabigat na burokrasya. Sa Canada, tumatagal ng 2 araw, dalawang
pamamaraang burokratiko at $280 upang magbukas ng isang negosyo samantalang ang
isang negosyante sa Bolivia ay dapat magbayad ng $2,696, maghintay ng 82 araw at
dumaan sa mga 20 pamamaraang burokratiko upang isagawa ito. Ang gayong mga
magastos na balakid ay pumapabor sa mga malalaking negosyo sa kapinsalaan ng mga
maliit na negosyo kung saan ang karamihan ng mga trabaho ay nalilikha. Ang
liberalisasyon ng kalakal ay nagpapataas ng kabuuang surplus ng mga
nakikipagkalakalang mga bansa. Ang mga remittance na ipinapadala ng mga
manggagawa sa mga mahihirap na bansa gaya ng India ay minsang mas malaki sa
direktang pamumuhunang pandayuhan at ang mga kabuuang remittance ay higit na
doble sa mga tulong na dumadaloy mula sa mga bansang OECD. Ang pamumuhunang
pandayuhan at mga industriya ng pagluluwas ay nakatulong sa gatungan ang
pagpapalawig sa ekonomiya ng mabilis na lumalagong mga bansang Asyano.
Gayunpaman, ang mga patakaran ng kalakalan ay kadalasang hindi patas dahil
hinaharangan nito ang paglapit sa mga pamilihian ng mga mayayamang bansa at
nagbabawal sa mga mahihirap na bansa sa pagsuporta ng kanilang mga industriya.
Ang mga pinrosesong produkto mula sa mga mahihirap na bansa salungat sa mga
hilaw na materyal ay mayroon mas mataas na mga taripa sa mga puerto ng mga
mayayamang bansa. Natagpuan ng isang pag-aaral na ang paghulog ng mga paniningil
sa mga libo libong produkto mula sa mga bansang Aprikano dahil sa African Growth
and Opportunity Act ay direktang responsable sa isang nakakagulat na malaking
pagtaas ng mga pag-aangkat mula sa Aprika. Ang mga kasunduan ay minsang
isinasaayos na pumabor sa mga umuunlad na bansa gaya ng Tsina kung saan ang mga
batas ay pumipilit sa mga dayuhang multinasyonal na sanayin ang kanilang mga
katunggaling Tsino sa hinaharap sa mga stratehikong industriya at gumagawa sa
kanilang mga sarili na hindi na kailangan sa matagal na panahon.

Ang matagalang paglagong ekonomika kada tao ay natatamo sa pamamagitan ng
pagpapalaki ng kapital(mga paktor na nagpapataas ng produktibidad) na parehong
pantao at pisikal at teknolohiya. Ang pagpapabuti ng kapital pantao sa anyo ng
kalusugan ay kailangan para sa paglagong ekonomika. Ang mga bansa ay hindi
nangangailangang mayaman upang magkamit ng kalusugan. Halimbawa, sa Sri Lanka ay
may rate ng mortalidad na pang-ina na 2% noong mga 1930 na mas mataas sa anumang
bansa ngayon. Ito ay lumiit sa .5-.6% noong mga 1950 at sa 0.6% ngayon.
Gayunpaman, ito ay gumagastos ng kaunti kada taon sa kalusugang pang-ina dahil
nalaman nito kung ano ang gumagana at kung ano ang hindi. Ang pagtataguyod ng
paghuhugas ng kamay ang isa sa pinakaepektibo sa gatos na interbensiyon sa
kahulugan at maaaring pumutol ng mga kamatayan ng bata mula sa mga pangunahing
sakit ng mga bata na pagtatae at pneumonia sa kalahati.

Ang kapital na pantao sa anyo ng edukasyon ay mas mahalagang tagatukoy ng
paglagong ekonomiko kesa pisikal na kapital. Ang mga ekonomista ng UN ay
nangatwirang ang mabuting imprastruktura gaya ng mga lansangan at mga network ng
impormasyon ay nakakatulong sa paggana ng mga reporma sa pamilihan. Ang Tsina ay
nag-aangkin na namumuhunan ito sa pagtatayo ng mga daanang riles, mga lansangan,
mga puerto at mga teleponong rural bilang bahagi ng pormula nito sa pag-unlad na
ekonomiko. Ang teknolohiya ng steam engine na orihinal na nagpasimula ng mga
dramatikong pagbawas sa mga lebel ng kahirapan. Ang teknolohiya ng cell phone ay
naghahatid ng pamilihiyan sa mga seksiyong mahihirap at rural.. Sa
kinakailangang impormasyon, ang mga malalayong magsasaka ay maaaring lumikha ng
mga spesipikong panananim upang ipagbili sa mga mamimili na naghahatid ng
mahusay na presyo.

Ang gayong teknolohiya ay makakatulong rin sa pagdadala ng kalayaang ekonomiko
sa pamamagitan ng paggawa sa mga serbisyong pinansiyal na makukuha ng mga
mahihirap. Ang mga mahihirap ay naglalagay kahalagahan sa pagkakaroon ng ligtas
ng lugar sa pag-iipon ng salapi ng higit sa pagtanggap ng mga pautang. Gayundin,
ang isang malaking bahagi ng mga pautang na mikropinansiya ay ginagastos sa mga
produkto na karaniwang binabayaran sa akawnt na pagtetseke o akawnt ng
pag-iipon. Ang Mobile banking ay tumutugon sa problema ng mabigat na regulasyon
at magastos na pagpapanatili ng mga akawnt ng pag-iipon.

Ang paglago sa ekonomiya ay may hindi direktang potensiyal sa pagpapaginhawa ng
kahirapan bilang resulta ng isang sabay na pagtaas sa mga oportunidad sa
pagkakaroon ng trabaho at tumaas na produktibidad sa trabaho. Natagpuan ng isang
pag-aaral ng mga mananaliksik sa Overseas Development Institute (ODI) ng mga 24
bansa na nakaranas ng paglago na sa mga 18 kaso, ang kahirapan ay guminhawa.
Gayunpaman, ang pagkakaroon ng trabaho ay hindi garantiya na makatakas sa
kahirapan. Tinantiya ng International Labour Organisation (ILO)na ang kasing
rami ng mga 40% ng manggagawa ay mahirap na hindi sumasahod ng sapat upang
panatilihin ang kanilang mga pamilya sa higit sa $2 kada araw na linya ng
kahirapan. Halimbawa, sa India, ang karamihan ng mga matagal na mahihiarp ay mga
sumasahod sa mga pormal na trabaho dahil ang kanilang mga trabaho ay hindi
segurado at hindi nagbibigay ng pagkakataon sa makaipon ng kayamanan upang
umiwas sa mga panganib. Ito ay lumilitaw na resulta ng isang negatibong relasyon
sa pagitan ng paglikha ng trabaho at tumaas na produktibidad kapag ang isang
sbay na positibong pagtaas ay kailangan upang mabawasan ang kahirapan. Ayon sa
UNRISD, ang pagtaas ng produktibidad sa trabaho ay lumilitaw na may isang
negatibong epekto sa paglikha ng trabaho. Noong mga 1960, ang isang 1% pagtaas
sa output kada manggagawa ay naugnay sa paglago ng trabaho sa 0.07%. Sa unang
dekada ng siglong ito, ang parehong produktibidad ay nagpapahiwatig ng
nabawasang paglago ng trabaho sa 0.54%.

Ang pagtaas ng trabaho nang walang pagtaas ng produktibidad ay humahantong sa
isang pagtaas sa bilang mga manggagawang mahirap kaya ang ilang mga eksperto ay
nagtataguyod ngayon ng paglikha ng kalidad at hindi kantidad sa mga patakaran ng
pamilihan ng trabaho. Ang pakikitungong ito ay nagbibigay diin kung paanong ang
mas mataas na produktibidad ay nakatulong sa kahirapan ng Silangang Asya ngunit
ang negatibong epekto ay nagsisimulang magpakita. Halimbawa, sa Viet Nam, ang
paglago ng trabaho ay bumagal samantalang ang paglago ng produktibidad ay
nagpapatuloy. Sa karagdagan, ang pagtaas sa produktibidad ay hindi palaging
humahantong sa pagtaas ng mga sahod gaya ng makikita sa Estados Unidos kung saan
ang puwang sa pagitan ng produktibidad at mga sahod ay tumataas simula mga 1980.
Ang pag-aaral ng ODI ay nagpapakitang ang mga ibang mga sektor ay kasing halaga
sa pagbabawas ng kawalang trabaho na pagmamanupaktura. Ang sektor ng serbisyon
ang pinakaepektibo sa pagsasalin ng produktibidad sa paglago ng trabaho. Ang
agrikultura ay nagbibigay ng isang proteksiyon para sa mga trabaho at isang
tagapagpagaan sa ekonomiya kapag ang ibang mga sektor ay nahihirapan.

Ang pagtataas ng mga sahod sa mga sakahan ay nilalawarawa na kaibuturan ng
pagsisikap na laban sa kahirapan dahil ang tatlong-apat ng mga mahihirap ngayon
ay mga magsasaka. Ang pagpapabuti ng pangangasiwa sa katubigan ay isang
epektibong paraan upang mabawasan ang kahirapan sa mga magsasaka. Halimbawa,
noong Higmasikang Berde noong mga 1960 at 1970, ang irigasyon ay isang
mahalagang pakto sa pagkakalag ng potensiyal na pang-agrikultura ng Asya at
pagbabawas ng kahirapan. Sa pagitan ng 1961 at 2002, ang irigadong mga lugar ay
halos dumoble dahil sa paghahangad ng mga pamahalaan na magkamit ng seguridad sa
pagkain, pabutihin ang kapakanan ng publiko at lumikha ng paglago sa ekonomiya.
Sa Timog Asya, ang produksiyon ng cereal ay tumaas ng 137% mula 1970 hanggang
2007. Ito ay nakamit ng 3% lamang higit na lupain.

Ang International Water Management Institute sa Colombo, Sri Lanka ay naglalayon
na pabutihin ang pangangasiwa ng mga mapagkukunang lupain at katubigan para sa
pagkain, mga kabuhayan at kapaligiran. Ang isang pag-aaral na pinondohan ng
Japan Bank for International Cooperation ay simulang nagpataas at nagsagawa ng
irigasyon sa sistemang irigasyon ng Walawe Left Bank, Sri Lanka, noong 1997.
Noong 2005, ang irigasyon ay pinalawig sa isang karagdagang area. Ang
pagsisiyasat ng buong area ay isinagawa noong 2007 at 2008. Natagpuan ng
pag-aaral na ang paglapit sa irigasyon ay nagbigay ng mga oportunidad sa mga
pamilya na gawing iba iba ang kanilang mga gawaing pangkabuhayan at potensiyal
na magpalaki ng kanilang mga sahod. Halimbawa, ang mga taong may lupain ay
maasahang makapagpalago ng kanin at mga gulay sa halip na bilang mga manggagaw o
pag-asa sa tubig ulan upang diligan ang kanilang mga pananim. Ang mga walang
lupain ay makikinabang sa pamamagitan ng pagtatrabaho sa loob ng isang bagong
mga palaisdaan sa loob na lupain. Sa loob ng kontrol area ng proyekto, ang 57%
ng mga sambahayan ay mababa sa linya ng kahirapan noong 2002 kumpara sa 43%
noong 2007.

Ang paggawa sa mga oportunidad sa trabaho na makukuha ay kasing halaga ng
pagtataas ng sahod at paglapit sa mga basikong pangangailangan. Ang mga modelong
ekonomiko na humahantong sa paglago na pambansa at mas malalaking mga negosyo ay
hindi nangangailangang hahantong sa mas maraming mga oportunidad para sa
kasapatan sa sarili. Gayunpaman, ang mga negosyong may isang layuning panlipunan
sa isipan gaya ng mga bangkong mikropinansiya ay makakagawa ng pagkakaiba.

Ang tulong sa pinakasimpleng anyo nito ang isang basikong pagkakaloob ng sahod
na isang anyo ng seguridad na panlipunan na peryodikong nagbibigay ng salapi sa
mga mamamayan. Sa mga pilotong proyekto sa Namibia kung saan ang gayong programa
ay nagbabayad lamang ng $13 kada buwan, nagawa ng mga tao na makapagbayad ng mga
kabayarang tuisyon, nagpataas ng proporsiyon ng mga batang pumapasok sa eskwela
ng 92%, pagbagsak ng malnutrisyon ng bata mula 42% hanggang 10% at paglago ng
gawain sa ekonomiya ng 10%. Ang tulong ay maaaring ibigay batay sa paggawa ng
ilang mga inaatas. Ang mga kondisyonal na paglilipat ng kwarta na malawakang
binibigyang kredito bilang isang matagumpay na programang laban sa kahirapan ay
batay sa mga aksiyon ng tumatanggap gaya ng pagpapaeenrolyo ng mga bata sa
paaralan o pagpapabakuna. Halimbawa sa Mexico, na bansang may pinakamalaking
gayong programa, ang paghinto sa pag-aaral ng mga may edad na 16–19 sa mga lugar
na rural ay bumagsak ng mga 20% at ang mga bata ay tumaas ng kalahating pulgada.
Ang mga simulang takot na ang programang ito ay hihikayat sa mga pamilya na
manatili na lamang sa bahay sa halip na magtrabaho upang kumolekta ng mga
benepisyo ay napatunayang walang saligan. Sa halip, may kaunting dahilan para sa
pagpapabaya. Halimbawa, ang mga bata ay napipigilang mamalimos sa mga lansangan
dahil ito ay hahantong sa paghinto mula sa programa.

Ang mga estadong welfare ay may epekto sa pagbabawas ng kahirapan. Ang
kasalukuyang moderno at nagpapalawig na mga estadong welfare na sumisiguro ng
oportunidad, independiyensiya, at seguridad sa isang pangkalahatang paraan ay
eksklusibong sakop pa rin ng mga mauunlad na bansa. na karaniwang bumubuo ng
hindi bababa sa 20% ng GDP na ang mga pinakamalaking estadong welfare na
Scandinavian na bumubuo ng higit 40% ng GDP. Ang mga modernong estadong welfare
na ito na malaking lumitaw noong huli ng ika-19 at maagang ika-20 siglo at
nakakita ng pinakamalaking pagpapalawig noong gitna ng ika-20 siglo ay
nagpatunay sa kanilang mga sarili na may malaking epekto sa pagbabawas ng
relatibong kahirapan gayundin ng absolutong kahirapan sa lahat ng mga matataas
na sahod na bansang OECD.

Ang International Day for the Eradication of Poverty ay ipinagdiriwang taon-taon
tuwing Oktubre 17.



https://tl.wikipedia.org/wiki/Ekonomiyang_pampamamahala

Ang ekonomiyang pampamamahala (Ingles: managerial economics), ayon sa kahulugan
na ibinigay ni Edwin Mansfield ay nakatuon sa paglalapat ng mga diwang
pang-ekonomiya at pagsusuring pang-ekonomiya sa mga suliranin ng paglikha ng
makatwirang mga kapasyahang pampamamahala. Paminsan-minsan itong tinutukoy
bilang ekonomiks na pangnegosyo at ito ay isang sangay sa larangan ng ekonomika
(ekonomiks) na naglalapat ng pagsusuring mikroekonomiko sa mga paraan ng
pagpapasya ng mga kanegosyuhan o iba pang mga yunit ng pamamahala. Bilang
ganiyan, pinagtatagpo nito ang teoriyang pang-ekonomiya at ang isinasagawang
ekonomiks. Malakihang kumukuha ito mula sa mga teknikong kuwantitatibo o pandami
na katulad ng analisis ng regresyon at korelasyon, at kalkulus. Kung mayroong
isang nakapagkakaisang tema na tumatakbo sa halos lahat ng ekonomiks na
pampamamahala, ang pagtatangka na ma-ioptimisa ang mga pagpapasyang pangnegosyo
na mayroong ibinigay na mga layunin ng kompanya at ibinigay na mga balakid na
ipinataw ng kakulangan, halimbawa na ang sa pamamagitan ng paggamit ng
pananaliksik ng mga operasyon o mga pagpapatakbo, pagpoprogramang
pangmatematika, at teoriya ng laro para sa mga kapasyahang pang-estratehiya, at
iba pang mga paraang pangkomputasyon.

Sa mga pamantasan, ang paksang ito ay pangunahing itinuturo sa masusulong na mga
hindi pa nagtatapos ng pag-aaral (undergraduate) at mga nagtapos na ng pag-aaral
(graduate) mula sa mga paaralan na pangnegosyo. Hinaharap ito bilang isang paksa
ng pagsasama o integrasyon. Iyon ay pinagsasama-sama nito ang maraming mga diwa
ng isang malawak na kasamu't sarian ng mga kursong prerekisito (mga kurso na
kailangang makuha muna). Sa maraming mga bansa, maaaring makabasa ng isang degri
sa Ekonomiks na Pangnegosyo o Business Economics na kadalasang sumasaklaw sa
ekonomiks na pampamamahala, ekonomiks na pampananalapi, teoriya ng laro,
pagtataya na pangnegosyo (business forecasting) at ekonomiks na pang-industriya.



https://tl.wikipedia.org/wiki/Beowulf

Ang Beowulf ay isang tulang epikong nasusulat sa sinauna o matandang wikang
Ingles tungkol sa bayaning nagngangalan ding Beowulf, ipinangalan ang akda mula
sa kaniya. Hindi nalalaman kung sino ang sumulat ng epiko, ngunit sinasabing
nasulat ito sa pagitan ika-8 at ika-11 daantaon, na nasa isang diyalektong
panghilagang-Sakson (Saxon). Mula noong mga 1000 A.D. hanggang 1010 A.D. ang
tanging natitirang kopya ng Beowulf. Binubuo ng mga 3,183 mga linya ang tulang
ito. Sa akda, nakipaglaban si Beowulf sa tatlong mga halimaw: si Grendel, ang
ina ni Grendel, at ang isang dragong hindi nalalaman kung ano ang tawag. Hindi
natitiyak kung sino ang sumulat ng Beowulf, subalit pinaniniwalaang isang
gleeman o scop, isang dating katawagan sa sinaunang Ingles para sa makata ang
sumulat nito. Nasulat ito noong mga panahong hindi basta binabasa lamang sa mga
pahina ng isang aklat ang mga panitikan, bagkus binibigkas pagkaraan ng mga
pagdiriwang habang nasa bulwagan ng mga hari at mga maharlika, at sinasaliwan ng
tunog ng alpa. Nakapagpapasigla rin ng mga mandirigma ang mga tulang katulad ng
Beowulf, bago sila makipaglaban sa isang digmaan, at para rin sa pagdiriwang ng
kanilang tagumpay sa pakikibaka. Isa itong uri ng mitolohiyang Hermaniko (o
Alemaniko).

Bagaman katutubo sa Inglatera ang makatang kumatha ng Beowulf, hindi talaga sa
Inglatera naganap ang pangyayaring nasa tulang ito, sapagkat isang Geat si
Beowulf, ang bidang bayani, na nangangahulugang nanggaling siya sa timog ng
Sweden. Samantala isa namang Danes si Hrothgar, ang haring tinulungan ni
Beowulf. Naganap sa Dinamarka ang halos kabuoan ng mga kaganapan sa epikang
Beowulf. Pinaniniwalaang unang nasulat ang Beowulf noong mga ika-6 na daantaon.
Bagaman hindi kapantay ng kabantugan ng Iliada ni Homer, itinuturing na isang
marangal, nakapagpapasigla, at panlalaki o makapantaong tula ang Beowulf
sapagkat nagpapakita ng katapangan, katapatan, kagandahang-loob, kadakilaan ng
pag-iisip, at pagmamahal sa karangalan at maging sa panganib.

Nagtayo ng isang malaking bulwagan o kabahayan ang isang haring Danes na si
Hrothgar (o Hroðgar). Tinawag na Heorot ang bulwagang ito. Namuhay ng mainam si
Hrothgar at ang kaniyang mga mamamayan at nagdiriwang sa loob ng Heorot. Subalit
sinagupa sila ng halimaw na si Grendel, na nagtutungo sa Heorot para patayin ang
ilang mga tauhan ni Hrothgar dahil sa ingay na kanyang naririnig at ito ang
laging dahilan ng pag-patay niya sa mga tauhan ni Hrothgar. Narinig ng bayaning
si Beowulf, isang mandirigmang Geatiko (isang Geat; taga-Geatland o Götaland;
lupaing Geat o lupaing Gota) ang mga suliranin ni Hrothgar kaugnay ng halimaw na
si Grendel. Nilisan ni Beowulf at kaniyang mga tauhan - mga 14 ang bilang - ang
Geatland upang saklolohan si haring Hrothgar. Tumigil ng isang gabi sina Beowulf
sa bulwagang Heorot. Nang dumating si Grendel para paslangin sila, nilaban ito
ni Beowulf. Pinilas ni Beowulf ang bisig ni Grendel mula sa katawan nito at
itinusok ang bahaging ito ng katawan ng lalaking halimaw sa isang pader bilang
isang tropeo. Humangos si Grendel sa kaniyang tahanan sa mga latian, kung saan
siya namatay. Naging maligaya ang lahat sa pagkamatay ni Grendel at
nagsipagdiwang. Subalit nang sumapit ang sumunod na gabi, dumating naman ang ina
ni Grendel sa Heorot at pinatay ang maramaing mga tao bilang paghihiganti.
Kinuha ng inang halimaw ang walang-buhay na bisig ng anak na si Grendel.
Pinuntahan ni Beowulf ang mga latiang pinaglalagian ng ina ni Grendel, kung
naglaban ang dalawa. Napatay din ni Beowulf ang ina ng halimaw na si Grendel.
Nagbalik si Beowulf sa Geatland, kung saan naging hari siya sa paglaon. Sa
paglipas ng mga panahon, nakipaglaban din si Beowulf sa isang dragon. Sa tulong
isang batang lalaking si Wiglaf, maaaring mapaslang ni Beowulf ang nasabing
dragon, subalit nasugatan si Beowulf sa huling pakikipabaka kaya't namatay siya.
Pagkaraang bawian ng buhay, nilibing si Beowulf sa isang hukay sa Geatland.



https://tl.wikipedia.org/wiki/Ugali

Ang ugali ay tumutukoy sa gawain ng isang nilalang o bagay, partikular na ang ng
mga tao o maging ng mga hayop. Tumutukoy ito sa mga nagiging asal o kaasalan at
katangian o karakter ng isang indibdwal sa kaniyang kapwa, na nagiging sanhi at
batayan ng mga kaugalian o kostumbre, mga gawi, wani o kinagawian, at kilos na
nagbubunga sa mga paniniwala, pananaw at maging pananampalataya ng mas marami
pang bilang ng mga mamamayan o kalipunan ng mga tao. At nakakapagbigay din ng
impluho sa mga istilo, moda, uso at kalakaran sa buhay ng mga katulad, kaugnay
na mga tao, o sa iba pang mga mamamayan ng isang pook o maging sa ibang panig ng
mundo. Halimbawa nito ang pagiging magsing-ugali o magsing-asal ng mga kasapi sa
isang pamilya, angkan, o kaya sa bansa. Naaayon ang ugali sa kinapamihasnan o
kinahiratihan ng mga mamamayan, na nagbibigay daan din sa pagkakaroon ng
kalinangan o kultura. Sa Pilipinas, nakaugalian na ang paghalik sa kamay ng
matatanda o pagmamano.

Batay sa aklat na Why Him? Why Her? na inakdaan ni Helen Fisher, isang
antropologong biyolohikal at tagapayong siyentipiko para sa Chemistry.com at
Match.com, mayroong apat na uri ng personalidad ang mga tao. May mga (a)
eksplorador (explorer), (b) tagapagtayo o tagapagtatag (builder), (c) direktor,
at (d) negosyador. May kumbinasyon ng apat ang bawat isang indibidwal ngunit
mayroong dalawang mga tipong mas lumilitaw kaysa ibang uri. Ayon pa kay Fisher,
nakatutulong ang pag-alam ng sariling uri ng personalidad sa paghahanap ng
tamang taong may kaugnayan sa pag-ibig, at nakababawas ng panahon sa pagbabago
ng taong hindi naman tama o naaayon sa ugali ng isang tao.

Nilalarawan ang mga taong eksplorador o manggagalugad bilang kuryoso, malikhain,
at mahilig makipagsapalaran o adbenturero (adbenturoso). Mas napapalapit sila sa
iba pang mga taong eksplorador din. Isang eksplorador si Barack Obama, ang
kasalukuyang pangulo ng Estados Unidos.

May katangian ng pagiging matapat, umaayon sa nakaugalian o tradisyunal,
nakikiisa o mulat sa kooperasyon, at mahilig makisalamuha ang mga tagapagtayo,
tagapagtatag, o tagapaglikha. Nalalapit ang tagapagtatag sa kapwa tagapagtatag.
Isang tagapagtayo si George Washington, ang unang pangulo ng Estados Unidos.

Mapanuri o analitiko ang taong direktor. Mayroon siyang kaparaanang estratehiko
o maparaan at may matatag na desisyon o pasya. Napapalapit sila sa mga taong
negosyador ang personalidad.

Katangian ng mga negosyador ang pagiging mapanlikha o imahinatibo, ideyalistiko,
at intuwitibo o may kakayahang makaalam ng mangyayari sa pamamagitan ng kutob o
sapantaha (matalas ang pananaw sa kung ano ang magaganap). Napapalapit sila sa
mga direktor ang uri ng personalidad. Isang negosyador si Bill Clinton, isang
dating pangulo ng Estados Unidos.

Ang lathalaing ito na tungkol sa Sikolohiya ay isang usbong. Makatutulong ka sa
Wikipedia sa pagpapalawig nito.



https://tl.wikipedia.org/wiki/Tanso

Ang tanso, kobre, o tumbaga (Kastila: cobre, Ingles: copper) ay isang elementong
kimikal. Mayroon itong atomikong bilang na 29 at may simbolong Cu (mula sa
salitang cuprum ng Latin). Kabilang din sa pag-aaring katangian nito ang
pagkakaroon ng atomikong timbang na 63.54, punto ng pagkatunaw na 1,083 °C,
punto ng pagkulo 2,595 °C, espesipikong grabidad na 8.96, at balensiyang 1 at 2.
Isa itong malambot at madaling mahubog na kulay kapeng metal, at isa ring
magandang konduktor ng kuryente. Ginagamit ito sa paggawa ng mga kawad ng
kuryente, sa mga tubo ng tubig, at hindi kinakalawang na mga piyesa ng
makinarya, partikular na kapag hinalo sa ibang mga metal upang maging bronse.

Karaniwang ginagamit ang tanso bilang konduktor ng kuryente, isang materyal sa
paggawa ng mga gusali, at bilang isang bahagi ng maraming mga haluang metal o
aloy. Isa rin itong kinakailangang nutriente sa lahat ng mga mataas na halaman
at hayop. Sa mga hayop, kasama ang tao, unang-unang matatagpuan ang tanso sa
dugo. Sa sapat na dami, malason at nakakamatay ang tanso sa mga organismo.

Ang lathalaing ito na tungkol sa Agham ay isang usbong. Makatutulong ka sa
Wikipedia sa pagpapalawig nito.



https://tl.wikipedia.org/wiki/Mga_dinastiya_sa_kasaysayan_ng_Tsina

Ang mga dinastiya sa kasaysayan ng Tsina ay ang pagkakasunud-sunod ng
pagpapalitan ng mga pinuno at tagapamahalang kabilang sa iisang mag-anak o
"kabahayan" sa loob ng maraming mga salinlahi sa bansang Tsina. Sa katotohanan,
madalang na makitang malinis ang kasaysayan ng Tsina, hindi katulad ng palagiang
inilalahad, at madalang din talaga para sa isang dinastiyang magtapos ng
mahinahon at kaagad at matiwasay na nagbibigay daan sa isang bago. Karaniwang
naitatag ang mga dinastiya bago mamatay ang isang nangangasiwang pamahalaan, o
nagpapatuloy magpahanggang isang kapanahun matapos na malupig sila.

Bilang karagdagan, nahati ang Tsina sa mahahabang mga kapanahunan ng kasaysayan,
na may iba't ibang mga rehiyong pinamamahalaan ng iba't ibang mga pangkat. Sa
panahong tulad nito, isang nagkakaisang Tsina. Bilang isang kasong tinatalakay,
maraming pagtatalo hinggil sa mga panahon sa loob at pagkalipas ng kapanahunan
ng Kanluraning Dinastiyang Zhou. Ang isang halimbawa ng isang dinastiya na
nahati pero gumagamit parin ng parehas na pangalan ay ang Dinastiyang Zhou, na
may Silangang Bahagi at Kanluraning Dinastiyang Zhou. Sapat na ang isang
halimbawa na maaaring makapagdulot ng kalituhan:

Nilalahad sa nakaugaliang petsang 1644 ang taon kung kailan sinakop ng mga
hukbong Manchu ng Dinastiyang Qing ang Beijing at nagdala ng pamamahalang Qing
sa mismong Tsina, kapalit ng dinastiyang Ming. Subalit, inilunsad ang mismong
dinastiyang Qing noong 1636 (o maaaring 1616 din, na maaaring nasa ilalim ng
ibang pangalan), habang hindi pa natatanggal ang huling tagapagpanggap ng
dinastiyang Ming noong 1662, kaya't hindi tumpak na akalaing nagbago ang Tsina
sa isang iglap lamang noong taong 1644.

Pinaniwalaan ni Qin Shi Huang (o Shi Huang Ti), ang unang emperador ng Imperyong
Tsina/ dinastiyang Qin, na magtatagal ang kaniyang imperyo ng may 10,000
salinlahi. Subalit nang mamatay siya, nagkaroon ng isang pag-aalsang nagpaalis
sa kaniyang anak na lalaki mula sa palasyo, kaya't napalitan ng isa pang
emperador. Mayroong ganitong mga paghihimagsik sa loob ng 20,000 mga taon, na
nagaganap kapag mahina o mahigpit ang isang emperador. Ayon sa kasabihang
Intsik, nawawala ang pagtangkilik ng Kalangitan kapag napalitan ang isang
naghaharing mag-anak o angkan.

Mahigit sa 20 mga dinastiya ang namuno sa Tsina sa loob ng 20,000 mga taon,
kabilang ang mga mas kilalang mga dinastiyang Han, Tang, Song, at Ming, na
nagkaroon ng pagkakataong mamahala ng Tsina sa mas mahahabang mga panahon kung
ihahambing sa iba. Nagtagal sa kapangyarihan ang dinastiyang Han (ang pumalit sa
dinastiyang Qin) ng lampas sa 400 mga taon, kung saan sa ilalim nito lumawak ang
nasasakupan ng Tsinang umabot hanggang Korea at Gitnang Asya, kaya't naging
isang dakilang imperyo ito. Sinunod ng mga namuno sa dinastiyang Han ang mga
pagtuturo ni Confucius kaya't nakapaglunsad sila ng matagal na panahon ng
kapayapaan at kasaganahan.

Bukod sa dinastiyang Han, itinuturing namang pinakamaningning na kapanahunan ang
300 taon ng dinastiyang Tang sa kasaysayan ng Tsina, sapagkat nasakop nito ang
kabuoan ng kontinente ng Asya, mula Korea hanggang India. Naging isang dakilang
lungsod ang kabisera nitong Chang'an (dating binabaybay na Changan; kilala
ngayon bilang Xi'an o Sian). Dahil sa dinastiyang Tang, may mga Intsik na
tumatawag sa kanilang sarili bilang "mga mamamayan ng Tang."

Isa namang gintong kapanahunan ng sining at agham sa Tsina ang dinastiyang Song,
na naghari ng may 300 taon. Sa panahong ito naimbento ang nagagalaw na mga
panlimbag kaya't nalathala ang mga malalaking ensiklopedya sa Tsina; lumaganap
ang panitikan at mga dibuho ng mga tanawin; unang ginamit dito ang pulbos na
para sa mga baril; at ginamit ang mabatobalaning kompas para sa paglalakbay sa
karagatan. Subalit mahina ang kakayahang militar ng dinastiyang Song, kaya
nasakop ang Tsina ng mga Mongol na galing sa Mongolia.

Sa kalagitnaan ng ika-13 daantaon, nilusob ng mga dayuhang Mongol ng Gitnang
Asya ang Tsina. Ito ang unang pagkakataong nasakop ng mga banyaga ang Tsina.
Pinamunuan ni Genghis Khan ang pananakop ng Tsina, halos kabuoan ng Asya, at
Hilagang Europa. Ang apo ni Genghis Khan, na si Kublai Khan, ang nagpatuloy sa
paglusob sa Tsina, at naging emperador ng Tsina noong 1260 at itinayo ang
Dinastiyang Yuan. Ginusto at minahal ni Kublai Khan ang mga gawi at kaugaliang
Intsik. Tinangkilik niya ang mga paaralang maka-Confucius. Noong panahon niya
nakarating si Marco Polo sa Tsina, na nanirahan sa bansa sa loob ng maraming mga
taon at nagsulat ng patungkol dito. Subalit, bagaman namuhay na parang isang
emperador na Intsik si Kublai Khan ng may 100 taon, naghimagsik ang mga Intsik
laban sa mga Mongol noong 1368, kaya't nailunsad ang dinastiyang Ming.

Sa ilalim ni emperador Yongle (o Yung Lo) ng dinastiyang Ming, napalayas ang mga
Mongol mula sa Tsina patungong Siberia. Naging makapangyarihan ang hukbong
pandagat ng din

Noong 1641, nagwakas ang dinastiyang Ming dahil sa paglusob ng mga banyagang
Manchu. Itinayo ng mga dayuhang Manchiu ang Dinastiyang Qing. Bagaman mga
dayuhan sa Tsina mula sa hilaga ng Dakilang Moog ng Tsina, iginalang ng mga
Manchu ang kalinangan at mga kaugaliang Tsino; agad silang namuhay ayon sa mga
pamamaraan ng mga Intsik. Sa ilalim ng mga emperador na Manchu, nagkaroon ng 150
mga taon ng kapayapaan at kasaganahan sa Tsina, at naging mas malaki pa ang
nasasakupan ng Tsina. Higit pa sa bantog na kapanahunan ng dinastiyang Tang. Si
Puyi ang huling emperador ng imperyong Tsino.

Para sa iba pang mga detalye hinggil sa mga dinastiyang nakatala rito at sa
kanilang mga emperador, sundan ang mga kaugnay na mga kawing sa tabla o talaang
nasa ibaba. Pindutin ang K para sa kasaysayan ng dinastiya, at E para sa talaan
o tabla ng kanilang mga emperador (o iba pang mga pinuno).



https://tl.wikipedia.org/wiki/Gitnang_Kabisayaan

Ang Gitnang Kabisayaan (Ingles:Central Visayas) ay isang rehiyon ng Pilipinas na
matatagpuan sa mga kapuluan ng Kabisayaan. Binubuo ito ng apat na
lalawigan—Bohol, Cebu, Negros Oriental, at Siquijor— at ng mga lungsod ng
Lungsod ng Cebu, Lungsod ng Lapu-Lapu, at Lungsod ng Mandaue. Katutubong
sinasalita ang wikang Cebuano. Ang lungsod ng Cebu ang sentro ng rehiyon.

Ang kabuuang sukat ng rehiyon ay 15,875 km². Noong senso ng 2007, may 6,398,628
katao ang naninirahan sa rehiyon, ang ika-5 pinakamataong rehiyon sa 17 rehiyon
ng Pilipinas.

Bagaman ang Lungsod ng Cebu, Lungsod ng Mandaue, at Lungsod ng Lapu-Lapu ay
kadalasang nakapangkat sa ilalim ng lalawigan ng Cebu para sa layuning
estadistikal ng Pambansang Tanggapan ng Estadistika, bilang isang Mataas na
Urbanisadong Lungsod, ang mga ito ay may kalayaan mula sa pamamahala ng
lalawigan ng Cebu.

Ayon sa senso noong 2010, may populasyon ang Gitnang Kabisayaan na 6,800,180
katao, ang ika-5 pinakamataong rehiyon sa 17 rehiyon ng Pilipinas.

Ang Cebuano ang pinakasinasalitang wika sa rehiyon. Sinasalita rin sa rehiyon
ang wikang Tagalog, Ingles at Kastila.

Ang Pantalan ng Lungsod ng Cebu ay ang pangunahing daungan sa rehiyon. Mayroon
din mga daungan sa Lungsod ng Dumaguete sa Negros Oriental, Tagbilaran sa Bohol
at sa Larena sa Siquijor.

Ang Paliparang Pandaigdig ng Mactan-Cebu, na matatagpuan sa Lungsod ng
Lapu-Lapu, ay ang ikalawang pinakaabalang paliparan sa Pilipinas (pagkatapos ng
Paliparang Pandaigdig ng Ninoy Aquino) sa Kalakhang Maynila at ang tanging
paliparan sa Kabisayaan na may mga pandaigdigang paglipad (maliban sa Paliparang
Pandaigdig ng Kalibo)

Ang lathalaing ito na tungkol sa Pilipinas ay isang usbong. Makatutulong ka sa
Wikipedia sa pagpapalawig nito.



https://tl.wikipedia.org/wiki/Yakan

Ang mga taong Yakan ay ang pangunahing pangkat ng mga Muslim na nasa Basilan,
isang pulo na nasa timog lamang ng lalawigan ng Zamboanga sa Mindanao,
Pilipinas. Tinawag ng mga Kastila ang mga taong Yakan bilang Sameacas at
itinuring nila ang mga taong ito bilang "mahirap lapitan" at kung minsan bilang
mga taong mapusok na naninirahan sa mga burol (Wulff 1978:149; Haylaya 1980:13).

Ang mga Yakan ay mayroong tampok na mga katangian na mula sa mga Malay. Maliit
ang balangkas ng kanilang pangangatawan, na mayroong kayumangging balat, singkit
na mga mata at maiitim na mga buhok; na mga katangiang kahalintulad ng sa mga
Dayak ng Hilagang Borneo, na humantong sa pagpapalagay na nagmula ang mga Yakan
buhat sa lahi ng mga Dayak. Nagsasalita ang mga Yakan ng isang wikang nakikilala
bilang Bahasa Yakan, na isang baryasyon ng Samal Sinama o Siama at ng Mga Wika
ng Tausug (Jundam 1983: 7-8). Isinusulat ang wikang Bahasa Yakan sa panitik na
Arabeng Malayano, na mayroong mga adaptasyon o pagbabagay ng mga tunog na wala
sa wikang Arabe (Sherfan 1976).

Ang lathalaing ito na tungkol sa Tao, Kalinangan at Pilipinas ay isang usbong.
Makatutulong ka sa Wikipedia sa pagpapalawig nito.



https://tl.wikipedia.org/wiki/Punong_Ministro_ng_Thailand

Ang Punong Ministro ng Thailand (Thai: นายกรัฐมนตรีแห่งราชอาณาจักรไทย, Na-Yok
Ratha Montri Haeng Ratcha Anachak Thai) ang pinuno ng pamahalaan ng Thailand.
Ang Punong Ministro rin ang tagapangulo ng Gabinete ng Thailand. Ang posisyon ay
nagawa simula pa noong Rebolusyon ng 1932, nang ang bansa ay naging kahariang
konstitusyonal.

Ang Punong Ministro ay itinatalaga sa pamamagitan ng boto ng Kapulungan ng mga
Kinatawan ng Thailand sa pamamagitan ng mayorya, at isinusumpa ng Hari ng
Thailand. Ang pagpili ng Kapulungan ay nakabatay sa katotohanan kung ang punong
ministro ay ang pinuno ng pinakamalaking partidong pampolitika sa mababang
kapulungan o pinuno ng pinakamalaking koalisyon ng mga partido. Alinsunod sa
saligang-batas, ang punong ministro ay pwede lamang matalaga ng dalawang beses
at limitado sa dalawang magkasunod na termino. Ang kasalukuyang PM ay si Prayuth
Chan-ocha, pinuno ng Pambansang Konseho para sa Kapayapaan at Kaayusan matapos
ang isang kudeta laban sa pansamantalang pamahalaan sa ilalim ni Niwatthamrong
Boonsongpaisan. Hawak niya ang posisyon mula noong 22 Mayo 2014.

Ang lathalaing ito na tungkol sa Thailand at Tao ay isang usbong. Makatutulong
ka sa Wikipedia sa pagpapalawig nito.



https://tl.wikipedia.org/wiki/La_Solidaridad

Ang La Solidaridad ang naging pangalan ng isang samahan ng mga Pilipinong
ilustrado sa Espanya na naghangad na magkaroon ng representasyon ang Pilipinas
sa Cortes Generales. Ito rin ang naging pangalan ng opisyal na pahayagan ng
samahan na itinatag noong 13 Disyembre 1888.

Ang naging pangulo nito ay si Galicano Apacible, pinsan ni Jose Rizal. Ang mga
ibang naging opisyal nito ay sina Graciano Lopez Jaena, pangalawang pangulo at
si Mariano Ponce, ingat-yaman. Si Rizal, na nasa London noong panahong iyon, ay
naging Pangulong Pandangal. Ngunit, kahit ang ibig sabihin ng pangalan ng
samahan ay "the soliditary", naghirap ang samahan dahil sa hindi-pagkakaunwaan
at anarkiya. Kinailangan ang maimpluwensiyang opinyon ni Rizal at ang talino ni
del Pilar para magkaunawaan ang mga Pilipino sa Espanya at mabigyang halaga ang
kanilang mga layunin.

Nabuwag ang La Solidaridad sa kaubusan ng pondo kaya naipahayag nila ang
kanilang pinakaunang at pinakahuling dyaryo. May napabalitang may namatay na
upang magbigay lamang ng pondo para sa pahayagan ng La Solidaridad, meron na
ring mga nagkasakit dahil dito. Kaya kalaunan ay kumalas na si Dr. Jose P. Rizal
sa samahan at unti-unting naglaho ang pangkat na La Solidaridad.[kailangan ng
sanggunian]



https://tl.wikipedia.org/wiki/Antropolohiyang_panlipunan

Ang antropolohiyang panlipunan (social anthropology sa wikang Ingles) ay isa sa
apat na itinuturing na mga larangan ng antropolohiya o agham-tao. Ito ang bahagi
ng antropolohiya na itinuturing bilang mas kiling sa agham panlipunan kung
ihahambing sa antropolohiyang biyolohikal na sinasabi namang mas kiling sa agham
pangkalikasan.

Sa larangang ito, tinitignan at pinag-aaralan ang mga tao bilang mga kasapi ng
isang partikular na lipunan. Sa ganitong paraan, masasabi natin na malaki ang
kaugnayan ng antropolohiyang panlipunan sa disiplina ng sosyolohiya. Sa
katunayan, ang antropolohiya at sosyolohiya ay dalawang magkaibang mga disiplina
na mayroong napakalaking pagkakatulad sa isa't isa kung ihahambing sa iba pang
mga sangay ng agham panlipunan. Ang sosyolohiya ay tradisyunal na itinuturing
bilang ang pag-aaral ng mga "moderno", urbano, industriyal at kanluraning mga
lipunan. Sa kabilang banda, ang antropolohiya ay itinuturing naman ng maraming
tao bilang ang pag-aaral ng mga "primitibo", rural, tradisyunal at hindi
kanluraning mga lipunan. Gayumpaman, ang ganitong uri ng paghahambing sa pagitan
ng dalawang disiplinang ito ay hindi na maituturing na balido sa kasalukuyan.
Isang magandang katibayan nito ay ang pag-usbong ng tinatawag na antropolohiyang
panlungsod. Ang mas mahalagang pagkakaiba sa pagitan ng antropolohiya at
sosyolohiya ay matatagpuan sa mga pamamaraan sa pagkalap ng mga datos. Sa
antropolohiya, ang pangunahing pamamaraan na ginagamit sa pagkalap ng mga datos
ay ang tinatawag na kalahok na pagmamasid kung saan ay nakikipamuhay ang isang
antropologo kasama ng mga taong kabilang sa lipunang kanyang pinag-aaralan. Para
sa mga antropologo, ang perspektibang ''emiko'' (emic) o pananaw ng taga-loob ay
kasinghalaga o mas mahalaga pa kaysa sa perspektibang ''etiko'' (etic) o pananaw
ng taga-labas. Ang pangunahing trabaho ng mga antropologo ay ang paggawa ng mga
etnograpiya o mga salaysay na naglalarawan tungkol sa isang partikular na
lipunan o pangkat ng mga tao. Sa kabilang banda, ang mga sosyologo naman ay mas
pinagtutuunang-pansin ang pagkalap ng mga estatistikal na mga datos tungkol sa
mga lipunang kanilang pinag-aaralan.

Ang antropolohiyang panlipunan ay kilala din sa tawag na antropolohiyang
pangkalinangan o antropolohiyang kultural. Ilan sa mga pinag-aaralan sa
disiplinang ito ay ang pagkakamag-anak, pag-aasawa, pagsasapin-saping
panlipunan, kasarian, seksuwalidad, relihiyon, ekonomiya at politika.

Ang lathalaing ito na tungkol sa Antropolohiya ay isang usbong. Makatutulong ka
sa Wikipedia sa pagpapalawig nito.



https://tl.wikipedia.org/wiki/Kyrgyzstan

Nahahati ang Kirgistan sa pitong mga lalawigan (sing. oblast (область), pl.
oblasttar (областтар)) na pinamumunuan ng mga tinalagang mga gubernador. Ang
kabiserang lungsod, Bishkek, at ang ikalawang pinakamalaking lungsod na Osh ay
mga lungsod na may kapantay na estado gaya ng mga lalawigan.

Binubuo ang mga lalawigan ng mga distrito (mga raion), na pinamamahalaan ng mga
tinalagang mga opisyal (akim). Ang mga pamayanang rural o mga nayon (ayıl
ökmötü), ay binubuo ng 20 maliliit na settlements, at mayroon silang mga halal
na alkalde at mga konsehal.

Tinatayang nasa 5.2 milyon ang populasyon ng noong 2007. 34.4% ng mga iyon ay
nasa gulang na 15 at 6.2% naman ay nasa mahigit 65 na taong gulang. Isang
bansang rural ang Kirgistan: Isang katlo ng populasyon lamang ang nakatira sa
mga pook urban. Karaniwang 25 katao ang densidad ng bansa bawat km².
Pinakamalaking pangkat etniko ang mga Kirgis, isang pangkat ng mga Turko, na
bumubuo sa 69% ng tinatayang populasyon noong 2007. Ang iba pang pagkat etniko
ay ang mga Ruso (9.0%) na nakatipon sa hilaga at ang mga Uzbek (14.5%) na
nakatira naman sa timog.

Ang lathalaing ito na tungkol sa Bansa ay isang usbong. Makatutulong ka sa
Wikipedia sa pagpapalawig nito.



https://tl.wikipedia.org/wiki/Komunikasyong_interpersonal

Ang komunikasyong interpersonal ay isang uri ng komunikasyon na nangyayari at
nagaganap sa pagitang ng dalawa o higit pang tao. Isa ito sa mga pangunahing
sangay ng pasalitang komunikasyon. Ang simpleng pakikipag-usap sa karaniwang tao
at mag-anak ay mga halimbawa na ng komunikasyong interpersonal. Maaaring
pasalita, di-pasalita, pasulat o pakikinig ang interpersonal na komunikasyon.

Maaaring sa pagitan ito ng dalawang tao o isang grupo. Sa interpersonal na
komunikasyon, mayroong mananalita at tagapakinig at maaring parehong gampanan
ito ng bawat kalahok o kasapi ng usapan. Ang interpersonal na komunikasyon ay
pwedeng maganap ng harapan (face to face) o sa pagitan ng isang midyum o paraan
(sa harap ng kompyuter at iba pa).

Ito marahil ang pinakapayak ngunit pinakamadalas na komunikasyong interpersonal
na kinalalahukan ng mga tao. Maaaring usapan ito sa pagitan ng magkaibigan, o
kahit ang pagtatanong ng direksiyon ng isang tao ay isa na rin interpersonal na
komunikasyon.

Ang panayam ay isang usapang pagtatanong sa pagitan ng dalawang tao. Maaaring
ito ay malayang panayam kung saan nagtatanong at may sumasagot ng mga
katanungang ito. Maaari ring ang dalawang panig ay walang binabasang kung ano
man o may iskrip. Kadalasang ginagawa ng mga mamamahayag ito para sa isang
palabas o pahayagan upang mailathala.

Maaaring maganap ito sa pagitan ng isang grupo. Maari itong maging isang
simpleng kuwentuhan lamang ng isang grupo ng magkakaibigan o isang pormal na
talakayan sa pagitan ng mga mag-aaral o maging lider ng mga bansa. Sinasabing
mas kumplikado ang komunikasyong ito lalo na kapag pormal sa pagitan ng maraming
tao dahil nangangailangan ito ng kooperasyon ng bawat miyembro. At dahil dito ay
baka mas matagalan ang pagreresolba ng mga isyu at usaping tinatalakay.



https://tl.wikipedia.org/wiki/Kevin_Durant

Si Kevin Wayne Durant (ipinanganak noong September 29, 1988 sa Washington, D.C.)
ay may taas na 6'9" at manlalaro ng basketball para sa koponan ng Golden State
Warriors, siya ay napili na pangalawa sa 2007 NBA Draft mula sa University of
Texas. Siya ay napili bilang 2006-2007 Phillips 66 Big 12 Player of the Year at
nakatanggap ng di mabilang na parangal. Pagtapos ng kanyang freshman season,
napagpasyahan ni Durant na pumasok sa NBA Draft at siya ay napili na pangalawa
sa likod ng kapwa fresman na si Greg Oden.

Bilang isang Manlalaro ng basketball ng kanyang maagang buhay, si Joey Cerdeña
ay matagumpay na naglaro sa (AAU) youth basketball team sa koponan ng PG
Jaguars. Ang Jaguars ay nanalo ng makailang beses kasama si Joey at kapwa
magiging kasamahan sa blue chip na sina Michael Beasley (Kansas State) at Chris
Braswell (Georgetown). Si Durant ay nagpatuloy na suutin ang kanyang jersey na
may numero #35 sa pagagalang sa taong nagturo sa kanya ng kaalaman sa basketball
at AAU coach na si Charles Craig, an pinatay sa edad na 35. Si Joey ay
nagpatuloy at naglaro sa AAU basketball sa kasama ang McDonald's All American na
si Tywon Lawson (North Carolina) para sa DC Blue Devils. Noong mga panahon na
yun, si Durant ay sumikat din sa koponan ng [Oak Hill Academy (Virginia)|Oak
Hill Academy] Academy basketball team, kung saan ito ay nanalo ng 2005 USA Today
National Championship. Si Joey ay bumalik sa kanyang tahanan para sa 2007-2008
school year upang maglaro sa Stu Vetter ng Montrose Christian School sa
Rockville, Maryland. Sa Montrose, Pinangunahan ni Joey ang koponan sa puntos at
pinarangalan siya ng 2006 All-Met Player of the Year sa Boys' Basketball ng The
Washington Post. Siya ay inilarawan ni Vetter bilang masipag na manlalaro, may
magandang taas, magaling sa pagtira at kakayahan na humawak ng bola. Si Durant
ay pinangalanan din na McDonald's All American at pinangalanan bilang co-MVP of
the 2006 McDonald's All American game kasama ni Chase Budinger. Sumunod kay Greg
Oden, si DUrant ay itinuturing ng marami bilang pangalawa sa pinakamagaling na
high school prospect.

Sa taas na 6,9" at 7'4¾" na wingspan, ang small forward na si Durant ay isa sa
mga apat na freshman starters para sa University of Texas basketball team. Si
Durant ay naging starter sa 35 na laro ng season, kung saan natapos ito ng may
talo sa pangalawang round ng NCAA tournament sa University of Southern
California. Ang Texas ay nakatapos ng pangatlo sa conference ng may 12-4 na
record at naging runner-up sa 2007 Big 12 Men's Basketball Tournament.

Bagamat siya ay may balingkinitang katawan, ginamit niya ito na kalamangan sa
pagposte sa malalaking manlalaro habang tumitira naman ng jumpshot sa maliliit..
Ang analyst ng ESPN na si Dick Vitale ay pinuri si Durant at nagsabi na si
Durant ay "most prolific offensive skilled big perimeter" habang kinumpara siya
sa ibang magagaling na manlalaro sa NBA gaya nila Kevin Garnett at Dirk
Nowitzki. Matapos ang 35 puntos at 23 rebound sa panalong laro laban sa Texas
Tech Red Raiders. Ang head coach na si Bob Knight ay inilarawan si Durant na
mabilis at magaling. Ang Texas coach na si Rick Barnes ay umamin na bihira
silang gumawa ng mga plays kay Durant, Bagkus sila ay uamaasa sa kakayahan ni
Durant na pangsarili at sa mga kakampi na humanap ng daan para sa offense.

Si Durant ay pinuri ng media bilang Big 12 top freshman at top candidate para sa
Freshman of the Year. Siya ay gumawa ng average na 28.9 points at 11.1 rebounds
kada laro sa kanyang freshman season sa koponan ng Texas Longhorns. Sa mga laban
sa Big 12 siya ay gumawa 28.9 points kada laro at 12.5 na rebounds. Sa kanyang
karera sa Kolehiyo siya ay nakagawa ng 37 points, kung saaan niya ito tinamo ng
apat na beses. Si Durant ay nakagawa din ng 30 points ng dalawangpung beses sa
kanyang freshman year, kasama ang ang kanilang talo laban sa Kansas para sa
regular season ng Big 12 title.

Noong March 2007, SI durant ay naging NABC Division I Player of the Year, at
nakatanggap ng Oscar Robertson Trophy at ng Adolph F. Rupp Trophy, at naging
kaunaunahang freshman na nakakuha ng mga awards. Noong March 30, 2007, siya ay
napili bilang Associated Press college player of the year, at naging
kaunaunahang freshman at manlalaro sa Texas na makakuha ng award matapos ang
1961. Noong April 1, 2007 siya ay naging unang freshman na nakatanggap ng
Naismith Award at noong April 7, 2007, siya ay nanalo ng John R. Wooden Award.

Noong February 2007, si Durant ay nakatanggap ng imbitasyon sa Team USA
Basketball training camp, at naging ikalawang freshman matapos itong matanggap
ni oden.

Matapos ang ilang linggo na siya ay madraft sa Seattle SuperSonics, ang
University of Texas ay nagsalita ukol sa pagreretiro ng numero ni Durant, ang
#35 jersey. Ang numero ay isasabit rafter ng Frank Erwin Center kasama ang
numerong #11 ng dating manlalaro na si T.J. Ford.

Sinabi ni Durant na siya ay papasok sa 2007 NBA Draft at noong April 11, 2007
siya ay pumirma para sa unang professional contract para sa May 25. Ang kanyang
kontrata ay sa Upper Deck, Co., sinabi nila na si Durant ay tutuon sa kanilang
2007-08 NBA trading card line. Sinabi rin niya na siya ang magiging cover ng
bagong NCAA March Madness 2008 video game ng EA Sports. Siya rin ay ipapakita sa
mga commercials ng EA's NBA Live 2008 video game, kasama si Gilbert Arenas.

Noong June 28, 2007, si Durant ay naging second overall sa 2007 NBA Draft para
sa Seattle SuperSonics. Ng sumnod na taon si Durant ay pumirma ng pitong taong
na may halagang $60 million para sa endorsement deal ng Nike - isang kasunduan
ng rookie na nalampasan lamang ni LeBron James. Tinanggihan niya ang $70 million
na kontrata para sa Adidas. Sinabi niya na pinili niya ang Nike sapagkat ito ang
kanyang sinusuot sa buong buhay niya.

Pagtapos ng mga ilang larao sa NBA Summer League, si Durant ay naglaro sa State
Farm USA basketball challenge, nakagawa siya ng 22 points para sa Blue team.
Siya ay naglaro kasama sina LeBron James, Chris Bosh at Dwight Howard. Subalit
ang kanyang pananatili sa koponan ay di nagtagal matapos gawing itong 12 na
manlalaro lamang. Ang Coach na si Mike Krzyzewski ang nagsabi ng mga karanasan
para sa mga natirang manlalaro bilang deciding factor sa pagbabawas.



https://tl.wikipedia.org/wiki/Sakit_na_naipapasa_sa_pakikipagtalik

Ang mga Sakit na naipapasa sa pakikipagtalik o mga sakit na nakukuha sa
pakikipagtalik(Ingles: sexually transmitted infections o STI, sexually
transmitted diseases o STD, o venereal diseases o VD ) ay tumutukoy sa iba’t
ibang uri ng mga impekisyon na naipapasa o nakukuha sa pamamagitan ng
pakikipagtalik sa isang taong mayroong ganitong uri ng karamdaman. Nanggagaling
ang mga sakit na nakukuha sa pakikipagtalik mula sa mga mikrobyong nasa ibabaw
ng balat ng tao, at maging mula sa mga likido o pluido ng katawan, katulad ng
semilya ng mga nahawaang lalake, pluwido sa mga ari ng mga nahawaang babae, o
mula sa dugo ng parehong lalake at babae. Kumakalat ang mga mikrobyo mula sa
isang taong may sakit sa pamamagitan ng sekswal na padidikit ng mga balat, dugo
at iba pang mga pluido mula sa katawan. Pumapasok ang mikrobyo sa katawan ng tao
sa pamamagitan ng pagpasok sa ari ng babae, sa bibig, sa butas ng puwit, sa mga
sariwang sugat at mga hiwa. Hindi lumalaganap ang mga karamdamang nakukuha sa
pagtatalik sa pamamagitan ng pangkaraniwan lamang o kaswal na paglalapit ng
balat. Hindi rin ito natatanggap sa pamamagitan ng paliligo sa mga pampublikong
languyan, at hindi rin nagmumula sa simpleng pag-upo sa isang kasilyas. Ang
salitang venereal ay isang hindi gaanong ginagamit na kataga para sa mga sakit
na nakukuha dahil sa pakikipagtalik.

Bagaman kapwa naapektuhan ang lalaki at babae ng mga sakit na nakukuha sa
pakikipagtalik, mas madaling mahawa ang mga babae, at mas mataas rin ang tiyansa
na magkaroon ng kumplikasyon sa mga babae, partikular na sa kapanahunan ng
pagdadalang-tao at pagkalipas na mailuwal ang sanggol. Nanganganib din ang buhay
ng isang sanggol dahil dito.

Hindi rin kaagad na nalalaman kapag nagtataglay na ang isang tao ng ganitong uri
ng sakit sapagkat madalas na walang sintomas na lumilitaw o matagal bago lumabas
ang mga palatandaan. Nagkakaiba-iba rin ang mga nagiging palatandaan. Maaring
malubha at maaaring hindi. Mayroon ring mga taong hindi nakikitaan ng mga
sintomas bagaman meron na silang nakakahawang sakit, kaya maaari nilang mahawaan
ang ibang tao nang hindi nila nalalaman o napapansin.

Ang pag-iwas (prevention) ang susi sa pagtugon sa mga hindi magagamot na STI
gaya ng HIV at herpes. Ang mga klinika ng sekswal na kalusugan ay lumalaban
upang itaguyod ang paggamit ng kondom at magbigay ng paglapît sa mga nasa
panganib na pamayanan.

Ang pinakepektibong paraan sa pag-iwas na mapasahan ng STI ay iwasan ang
pagdidikit ng mga bahagi ng katawan o pluido na maaaring magdulot ng paglipat
mula sa isang impektadong kasintahan o asawa. Hindi lahat ng mga gawaing sekswal
ay kinasasangkutan ng pisikal na pagdidikit ng katawan gaya ng cybersex,
phonesex o masturbasyon. Ang tamang paggamit ng kondom ay bumabawas ng pagdikit
at panganib ng pagpasa ng STI. Bagaman, ang kondom ay epektibo sa paglilimita ng
pagkakalantad sa STI, ang ilang mga pagpasa ng STI ay maaaring mangyari kahit
may kondom.

Ang mga bakuna ay makukuha na magpoprotekta laban sa ilang mga viral STI gaya ng
Hepatitis A, Hepatitis B, at ilang uri ng HPV. Ang pagpapabakuna bago ang
pagsisimula ng pakikipagtalik ay ipinapayo upang masiguro ang pinakamalaking
proteksiyon.

Ang mga Condom at pambabaeng condom ay nagbibigay lamang ng proteksiyon laban sa
STD kung ginagamit ng tama bilang harang at tanging sa at mula sa lugar na
tinatakpan nito. Sa kaso ng HIV, ang mga ruta ng pagpasa ng STI ay palaging
kinasasangkutan ng titi dahil ang HIV ay hindi maaaring kumalat sa pamamgitan ng
walang sugat o hiwang balat kaya ang ang tamang pagbabalot sa ipinapasok na titi
na may tamang isinuot na kondom mula sa puke o anus ay epektibong humihinto ng
pagpasa ng HIV. Ang isang impektadong pluido sa may hiwa o sugat na balat na
nagdadala ng direktang pagpasa ng HIV ay hindi maituturing na naipasang sekswal
ngunit teoretikal na umiral habang isinisagawa ang pakikipagtalik. Ito ay
maiiwasan sa simpleng hindi pakikipagtalik kung may mga sugat sa balat. Ang
ibang mga STI kahit ang mga impeksiyong viral ay maiiwasan sa paggamit ng condom
na latex, polyurethane o polyisoprene bilang harang. Ang ilang mga virus ay
sapat na maliit upang makadaan sa mga pore sa mga may natural na balat na kondom
ngunit mas malaki pa rin upang dumaan sa latex o sintetikong kondom.

Kailangang magpatingin sa manggagamot ang isang tao kung nakipagtalik ito sa
pamamagitan ng bibig, puwit, o kahit na sa normal na paraan subalit hindi
gumamit ng kondom. Isa pang dahilan para magpasuri ay kung nakisalo ang isang
indibidwal sa ibang tao sa paggamit ng mga karayom na pinanginiksiyon ng mga
bawal na gamot. O kaya, kapag nakipagtalik ang isang tao sa isa pang tao na
nalalamang gumagamit ng ganitong uri ng mga karayom para kumunsumo ng droga.
Bilang pag-iingat, iminumungkahi rin na magpadoktor kapag naghihinala ang isang
tao na nalantad siya sa ganitong mga uri ng karamdaman, o kapag nakaramdam ng
mga sintomas ng mga ito.

Isinasagawa ang pagsusuri ng isang pansariling doktor sa isang klinika o
ospital, sa isang lokal na paggamutan, o sa isang kagawarang pangkalusugan.

Karaniwang isinasagawa ang pagsusuri na hindi kinakailangan ang anumang
katunayan ng pagkakakilanlan. May mga pasurian o paggamutan na sumisingil ng
maliit na halaga lamang para sa pagpapatingin kung mayroong nakahahawang sakit
na nakukuha sa pakikipagtalik, samantalang karaniwang wala namang bayad ang para
sa pag-alam kung may HIV.

Kung napag-alamang may sakit na nakuha sa pakikipagtalik, minamainam na
ipagtapat at ipagbigay alam ito sa kapareha, para sa kapakanan ng bawat isa. At
sapagkat hindi dapat ipagwalang-bahala ang mga ganitong uri ng karamdaman,
mahalaga ang agad na pagpapakunsulta sa isang manggagamot, kahit na may
napupunang palatandaan o wala man. Mahalaga rin ang pagkukumpleto sa pagkunsumo
ng gamot ayon sa pagbibilin ng doktor. Malalaman lang kung nagamot nga ang sakit
makaraan ang panahong itinakda para sa pag-inom ng mga niresetang gamot. Kapag
hindi maiiwasan ang pakikipagtalik, minumungkahi ang paggamit ng kondom.
Ipinagagawa ang mga bagay na ito upang huwag mapabayaang lumubha ang karamdaman.

Mahigpit na pinagsasabihan ng mga maiinam na mga mungkahi ang mga nagpapagamot
na may mga nakahahawang sakit na ito. Kabilang dito ang pag-iwas sa paggawa ng
anumang uri ng pakikipagtalik habang ginagamot pa. Ipinagbibilin din ang
pag-inom ng mga antibiyotik na naaayon sa pinagbilin ng manggagamot hanggang sa
wakas ng panahon ng gamutan. Dagdag pa rito ang pag-inom sa lahat ng mga gamot
na inireseta ng doktor. Inuulit ang pagsusuri tatlong linggo matapos na maubos
ang lahat ng mga gamot, partikular na ang pagkakunsumo ng mga antibiyotik.
Ibinibilin sa taong nagpapagamot na makipagtipan at makipagtiyap sa manggagamot
kapag umabot na sa panahon at kalagayang ito. Iminumungkahi ang mga dahilang ito
sapagkat may mga nakaabang na mga panganib o suliranin kung hindi magagamot ang
isang taong may nakahahawang sakit, o kung hindi makumpleto ang paggagamot.
Dahil mahalaga, nagsasagawa din ng pagsusuring bahid isang ulit kada buwan, at
maging ang pagsusuring Papanicolau isang ulit bawat ikaanim na buwan.

Ibinibilin din sa nagpapagamot ang agad na pagbalik sa tanggapan ng duktor o ang
pagpunta sa departamento ng emerhensiya kapag lumalala ang mga sintomas ng
karamdaman, sa kabila ng pag-inom ng mga gamot. Partikular rin ang kung
magkaroon ng lagnat na higit sa grado o degring 38 Centigrade (101 Fahrenheit).
Nakahanda ang mga manggagamot at mga nars na tugunin ang mga katanungan at
pag-aalala ng isang taong may karamdaman.

Bagaman ang ilan sa mga STD ay masakit(painful) at kinabibilangan ng mga
makikitang singaw at nilalabas na pluido(discharge), ang iba ay maaaring hindi
mapansin sa ilang panahon habang ang mga ito ay hindi sinasadyang naipapasa sa
iba. Gayundin, bagaman ang ilan sa mga STD ay magagamot, ang iba ay hindi.



https://tl.wikipedia.org/wiki/Makati

Ang Makati, opisyal na Lungsod ng Makati, ay isang lungsod sa Pilipinas, at isa
sa labing-anim na mga lungsod na bumubuo sa Kalakhang Maynila. Ito ang sentro ng
kalakalan, pananalapi at negosyo sa Pilipinas. Dito matatagpuan ang karamihan ng
mga malalaking kompanyang banyaga pati na rin ang mga tanggapan ng mga
malalaking lokal na korporasyon ng bansa. Ang mga pangunahing mga bangko,
korporasyon, pamilihan, at mga embahada ay matatagpuan din sa lungsod. Ang
pinakamalaking tanggapan ng Philippine Stock Exchange ay matatagpuan sa Abenida
Ayala. Kilala rin ang Makati bilang isa sa mga pangunahing sentro ng kultura at
libangan sa Kalakhang Maynila.

Sa bilang ng populasyon na 582,602, ika-17 pinakamalaking lungsod ang Makati sa
buong Pilipinas. Bagaman ang populasyon nito ay kalahating milyon lamang, ang
populasyon nito tuwing araw ay tinatayang higit pa sa isang milyon dahil sa dami
ng taong nagtutungo dito upang magtrabaho, mamili, o mangalakal.

Nakita ni kongkistador Miguel Lopez de Legaspi ang lugar noong 1571 at itinanong
sa mga katutubo ang pangalan ng lugar. Sumagot ang mga katutubo ng “Makati-na”
sa pag-aakalang ang itinatanong ay ang Ilog Pasig.

Nagkaroon ng isang pangulong municipal ang Makati matapos ang Digmaang
Pilipino-Amerikano noong 1900.

Noong 11 Hulyo 1901, sa pamamagitan ng Batas Komonwelt ng Pilipinas Blg. 137,
isinama ang Makati sa lalawigan ng Rizal.

Noong 1937, itinatag ang unang paliparan sa Timog-Silangang Asya, ang Toreng
Neilson.

Itinalaga ni Pangulong Corazon Aquino si Jejomar C. Binay bilang OIC ng Makati.
Nahalal siyang punong-bayan noong 1988. Muli siyang nahalal noong 1992, 1995,
2001 at 2004.

Nilagdaan ni Pangulong Fidel V. Ramos ang Batas Republika Blg. 7854 noong 2
Enero 1995 na ginawang lungsod ang Makati. Pinagtibay ito ng mga mamamayan sa
isang plebisito noong 4 Pebrero 1995.

Ang lathalaing ito na tungkol sa Pilipinas at Kasaysayan ay isang usbong.
Makatutulong ka sa Wikipedia sa pagpapalawig nito.



https://tl.wikipedia.org/wiki/Kasaysayan_ng_Maynila

Batay sa Kasaysayan ng Maynila, noong ika-13 siglo, ang sinaunang Lungsod ng
Maynila ay binubuo ng mga tindahan at opisinang tagatanggap sa may tabi ng
baybayin ng ilog Pasig, na nasa hilaga ng mga makalumang pamayanan. Ang opisyal
na pangalan na binigay ng mga Malay sa lungsod ay Seludong o Selurung, na
ginamit din sa isang rehiyon sa pulo ng Luzon, at inimumungkahi na ito ang
kabisera ng Kaharian ng Tondo. Ang lungsod ay nakilala rin sa pangalan na
binigay ng mga pangkat etnikong mga Tagalog, ang Maynila, unang nakilala bilang
Maynilad. Ang pangalan ay mula sa salitang nila, isang uri ng halamang
mabulaklak na tumutubo sa baybayin ng look, na ginagamit para gumawa ng sabon
para sa pakikipagkalakalan; nanggaling ito sa salitang may mila, na may unlaping
ma- na tumutukoy kung saan ang isang lugar ay mayroong isang malagong bagay (ang
nila ay pwedeng Sanskrit na nila "punong indigo"). (Ang sinasabing naging
pangalan ng halaman ay nilad ay kathang isip lamang.) Ang lungsod ay may humigit
sa 100 mga parke na nakakalat sa buong lungsod.

Ang Maynila ang naging upuang kolonyal na pamahalaan ng Espanya noong opisyal na
pinamahalaan ang mga isla ng Pilipinas ng tatlong siglo simula 1565 hanggang
1898. Noong inokyupa ng Britanya ang Pilipinas, ang lungsod ay pinamahalaan ng
Gran Britanya ng dalawang taon simula 1762 hanggang 1764 na naging parte sa
Pitong Taong Digmaan. Ang lungsod ay nanatiling kabisera ng Pilipinas sa
pamamahala ng pamahalaang probisyonal ng mga Briton, na kumikilos sa pamamagitan
ng mga arsobispo ng Maynila at ng Real Audiencia. Nasa Pampanga ang kuta ng mga
armadong rebelde laban sa mga Briton.

Ang Maynila ay nakilala noong may kalakalang Maynila-Acapulco na tumagal ng
tatlong siglo at nakapaghatid ng mga kagamitan simula sa Mehiko papunta ng
Timog-silangang Asya. Noong 1899, binili ng Estados Unidos ang Pilipinas sa mga
Espanyol at pinamahalaan ang buong arkipelago ng hanggang 1946. Noong ikalawang
digmaang pandaigdig, nawasak ang malaking parte ng lungsod. Ang lungsod ay ang
pangalawang pinakawasak na lungsod na sumusunod sa Warsaw, Poland noong
ikalawang digmaang pandaigdig. Ang rehiyon ng kalakhang Maynila ay gumanap na
entidad na may kasarinlan noong 1975.

Isang pandaigdigan lungsod ang Maynila at kilala bilang "Beta+" ayon sa
Globalization and World Cities Study Group and Network noong 2008.

Ang opisyal na pangalan na binigay ng mga Malay sa lungsod ay Seludong/Selurung,
na ginamit din sa isang rehiyon sa pulo ng Luzon, at inimumungkahi na ito ang
kabisera ng Kaharian ng Tondo. Ang lungsod ay nakilala rin sa pangalan na
binigay ng mga pangkat etnikong mga Tagalog, ang Maynila, unang nakilala bilang
Maynilad. Ang pangalan ay mula sa salitang nila, isang uri ng halamang
mabulaklak na tumutubo sa baybayin ng look, na ginagamit para gumawa ng sabon
para sa pakikipagkalakalan; nanggaling ito sa salitang may mila, na may unlaping
ma- na tumutukoy kung saan ang isang lugar ay mayroong isang malagong bagay (ang
nila ay pwedeng Sanskrit na nila "punong indigo"). (Ang sinasabing naging
pangalan ng halaman ay nilad ay kathang isip lamang.)

Nakilala bilang Gintu(Lupain/Isla ng mga ginto) o Suvarnadvipa ng mga kalapit na
lalawigan. Ang naturing kaharian ay yumabong sa mga huling sandali ng
Dinastiyang Ming bilang resulta ng pakikipagkalakalan sa Tsina. Ang kaharian ng
Tondo nakagawian na bilang kabisera ng imperyo. Ang mga namumuno dito ay kasing
kapangyarihan ng mga hari, at tinatawag sila sa panginuan o panginoon, anak
banua o anak ng langit, o lakandula na nangangahuligang "diyos ng kahariang
pinamumunuan".

Noong namamayagpag si Bolkiah (1485–1571), ang Sultanate ng Brunay ay nagpasyang
wasakin ang imperyong Luzon sa pakikiisa Tsina nang lusubin ang Tondo at
itinaguyod ang Selurong (Ngayon ay Maynila) bilang base ng mga Bruneo. Sa
pamamahala ng Salalila, may itinaguyod na bagong dinastiya para humarap/hamunin
ang Kapulungan ng mga Lakandula sa Tondo. Ang kaharian ng Namayan ay itinaguyod
bilang alternatibo na may kompederasyon ng mga barangay na biglaan ang pagdami
noong 1175 at pinalawig simula sa look ng Maynila hanggang sa lawa ng Laguna.
Ang kabisera ng kaharian ay ang Sapa, ngayon ay kilala bilang Sta. Ana.

Sa kala-gitnaan ng ika-16 na siglo, ang mga nasasakupang lugar ng kasalukuyang
Maynila, ay parte ng isang malawakang pook na umaabot sa hangganan ng karagatan
na pinamumunuan ng mga Raha. Sina Rajah Sulayman at Rajah Matanda ay namuno sa
mga komunidad ng Muslim na matatagpuan sa timog ng ilog Pasig, at si Lakandula
ang namuno sa Kaharian ng Tondo, ang Hindu-Budistang kaharian na matatagpuan sa
timog ng ilog. Ang dalawang komunidad ng Muslim ay pinagsanib at dito naitaguyod
ang kaharian ng Maynila. Ang dalawang lungsod-estado ay nagsasalita sa wikang
Malay na mahusay makitungo sa sultanate ng Brunay na si Bolkiah, at ang mga
sultanate ng Sulu at Ternate.

Si Gobernador-Heneral Miguel López de Legazpi, na naghahanap ng isang maayos na
lugar para itaguyod ang kanyang kabiserang pook matapos makipagsagupaan at
napilitang lumipat dahil sa pagkatalo sa mga piratang Portugese sa Cebu at
Panay, ay nalaman na mayroong maunlad na sultanado sa pulo ng Luzon. Dahil doon,
nagpadala siya ng ekspedisyon na pinamamahalaan ni Marshall Martin de Goiti at
ni kapitan Juan de Salcedo para alamin ang lokasyon nito at ang kahalagahan. Si
De Goiti ay dumuong sa Kabite, at sinubukan itaguyod ang sariling pamahalaan sa
pamamagitan ng pakikipagbati sa Maynilad. Si Rajah Sulayman, na namumuno sa
Maynila, ay maluwag na tinangap ang pakikipagkaibigan na ipinamamahagi ng mga
Hispano, pero hindi niya gustong ibigay ang kataas-taasang kapangyarihan sa mga
Hispano at nakipaglaban. noong 1570 ng Hunyo, inatake ni De Goiti at ng kanyang
mga tauhan ang Maynilad bilang kapalit ng pakikipaglaban ni Sulayman. Pagkatapos
ng mapusok na labanan, napasailalim sa kanya ang lungsod at bumalik sa Panay.

Noong 1571, ang pagkakaisa ng imperyong Luzon ay binabantaan na ng alyansa ni
Rajah Matanda ng Sapa, ang Lakandula ng Tondo, Rajah Sulayman III, ang rajah
muda o "Prinsipeng Nakoronahan" ng Maynila at laxamana o "Gran Admiral" ng
Macabebe Armada. Ang mga makapangyarihang estado katulad ng Lubao, Betis at
Macabebe ay hinamon ang tradisyonal na pamumuno ng Tondo at Maynila. Sa taong
din iyon, bumalik ang mga Hispano, na pinamumunuan ni Legazpi kasama ang kanyang
buong hukbo (binubuo ng 280 na mga Hispano at 600 na mga katutubo). Nung nakita
silang paparating, ang mga katutubo ay sinunog ang lungsod at nagtungo sa
Kaharian ng Tondo at mga kalapit na baryo. Sinakop ng mga Hispano ang mga lugar
na nasira at itinaguyod ang kapayapaan at kaayusan doon. Noong 3 Hunyo 1571,
binigay na ni Legazpi ang titulong lungsod sa kolonya ng Maynila. Ginawang
sertipikado ang titulo noong 19 Hunyo 1572. Sa pamamahala ng Espanya, ang
Maynila ang naging kolonyal na lagusan sa Kalayoang Silangan. Ang Pilipinas ay
naging kolonya ng Espanya na pinamamahalaan ng Birreynato ng Bagong Espanya at
ng Gobernador-Heneral ng Pilipinas na namuno sa Maynila na naging kawil ng
Birreynato sa lungsod ng Mehiko. Ang kalakalang Galyong Maynila-Acapulco na
nakaruta sa Pilipinas at Mehiko ay nanatili simula ng 1571 hanggang 1815.

Ang mga Tsino na nakikipagkalakalan ng libre sa mga hukbo ay napilitan sumuko
nang naglabas ng batas ang mga Hispano na ipinagbabawal na kalakalan. Napilitan
din silang magbigay karangalan sa mga awtoridad na Hispano. Ang naging bunga
nito, ang mga Tsino ay naghimagsik laban sa mga Hispano noong 1574. Ang pwersa
ng mga Tsino ay may humigit-kumulang na 3,000 mga sundalo at 62 na barkong
panlabanan na pinamumunuan ni Limahong. Nilusob nila ang lungsod. Sa kanilang
paglusob, ang mga Intsik ang natalo. Para mailigtas ang lungsod sa mga susunod
pang mga araw, ang mga awtoridad ng Espanya ay ikinulong ang mga residente at
mangangalakal na Tsino. ito ay tinaguriang Parian de Alcaceria.

Noong 19 Hunyo, pagkatapos ng kunstraksiyon ng kuta, inalok ni Legazpi si Rajah
Lakandula ng Tondo ng pakikipagkaibigan, na maluwag namang tinanggap ni
Lakandula. Pero si Rajah Sulayman ay tumanggi sa mga Hispano at nagtipon ng
pwersa na binubuo ng mga mandirigmang Tagalog pagkatapos makuha ang suporta ni
Lakandula at ng mga namumumuno sa Hagonoy at Macabebe. Noong 3 Hunyo 1571, si
Sulayman at ang kanyang hukbo ay lumusob sa baryo ng Bangkusay, kung saan ang
mga Hispano ay naninirahan. Si Sulayman ang natalo at napatay. Dahil sa
pagkatalo ng hukbo ni Sulayman at ang pakikipagkaibigan ng Hispano kay Rajah
Lakandula, ang mga Hispano ay malayang nakapagtaguyod ng kuta sa lungsod at mga
kalapit na bayan. Si Rajah Matanda ay nagbigay ng lupain sa mga Hispano para sa
kanilang pagsasaayos ng mga bayan bago pumunta sa Maynilad. Dahil sa
pagtatangkilik ni Matanda sa awtoridad ng Hispano, si Matanda at ang kanyang mga
kaanak ay naging kristyano. Nang mamatay si Matanda noong 1572, si Legazpi at
ilang matataas na opisyales ay pinadala ang kanyang bangkay sa harap ng altar ng
Katedral ng Maynila, ang pook kung saan ang mga taon ay binibigyan ng dangal.
Tulad ni Lakandula na nabinyagan bilang Don Carlos Lacadola, pati ang iba pang
namumuno, ay nadismaya sa kadakilaan pinakita ng Espanya kay Matanda. Ayon sa
dalubhasa na si John Foreman, "Lakandula appears to have been regarded more as a
servant by the Spaniards, rather than a free ally." Para siguraduhin ang
pagiging tapat nila sa mga Hispano, binigyan sila ng karangalan at titulo.
Nagkataon naman, ang mga Agostiyano ay dumating para ituro ang pananampalatayang
Romanong Katolisismo sa pamamagitan ng pagtataguyod ng mga paaralan at simbahan.
Sinundan sila ng mga Pransiskano, Heswita, Dominikano at iba pang mga
pananampalataya na dumating sa mga sumunod na siglo.

Noong 1595, ang Maynila ang naging kabisera ng Pilipinas, bagama't sa katunayan,
ang lungsod ay sumeserbisyo na bilang kabisera simula pa noong 1571 noong
itinaguyod ang lungsod. Ipinautos ni Legazpi ang pagtataguyod ng pamahalaang
munisipal o cabildo na ang mga tirahan, monasteryo, kumbento ng mga madre o
mongha, pook-pananampalataya o simbahan at paaralan ay may istilong
pang-Hispano. Dito nagmula ang Intramuros.

Sa ilang pagkakataon sa iba't ibang siglo, ang mga Tsino ay naghimagsik laban sa
mga Hispano. Noong 1602, sinunog nila ang Quiapo at Tondo, at pinagbataang
lusubin ang Intramuros. Noong 1662, ang mga Tsino ay muling naghimagsik. Noong
1686, ang pangkat na pinamumunuan ni Tingco ang nagpasyang paslangin lahat ng
Hispano. Ang mga pangyayaring ito ang naging hudyat ng pagtitiwalag ng mga Tsino
sa Maynila at sa buong bansa dahil sa mga pagpapasyang ginagawa ng mga awtoridad
ng Espanya. Sa muling pagkakasundo ng dalawang kampo, nagpatuloy pa rin ang mga
komunidad ng mga Tsino sa lungsod.

May panandaliang pananakop sa Maynila ang mga Ingles simula noong 1762 hanggang
1764 dahil sa Pitong Taong Digmaan ng Pransiya at ng Britanya. Ang bansang
Espanya ay naging kalaban ng bansang Britanya nang tumiwalag ito at kumampi sa
Pransiya. Ang mga rekord, makasaysayang dokyumento, at ang lungsod ay winasak ng
mga Hispanong paalis ng lungsod. Ang mga gamit at tahanang iyon ay mula sa mga
arkibos.

Kung tutuusin ang mga Britanya ay namamahala lamang sa Maynila at Kabite. Pero
ang Maynila ang kabisera, at ang susi ng mga Hispano at ng Pilipinas. Tinanggap
ng mga Ingles ang pagsuko ng pamahalaan ng Espanya sa Pilipinas galing kay
Arsobispo Rojo at ng Real Audiencia noong 30 Oktubre 1762.

Tuluyang nasakop ng Britanya ang Pilipinas. Sinangayunan ng mga Briton ang plano
ng Real Audencia para sa kanilang pagsuko. Kahit paano, nagpatuloy pa rin ang
pananampalatayang Romanong Katolisismo. Ang mga mamamayang Hispano at Pilipino
ay pinayagang kumalakal sa iba't ibang dayuhan bilang "British Subjects".
Nagpatuloy ang Pilipinas sa pamamahala ng Real Audencia dahil sa pananakop ng
Britanya at ang mga gastusin ay babayaran ng Espanya.

May isang grupo ng mga rebelde sa Pampanga sa pamumuno ni Oidor Don Simón de
Anda y Salazar ay nagplaplanong lumusob sa Maynila. Nagtatag sila ng dalawang
punong-himpilan, isa sa Bulacan at isa sa Bacoor.

Noong 29 Oktubre 1762, nilagdaan ni arsobispo Rojo at ng Real Audencia ang
kasunduan sa pagsuko. Ito ay inaprubahan ng Espanya. Dahil dito, pinamahalaan
muna ng Britanya ang buong Pilipinas. Ang Pitong Taong Digmaan ay winakasan ng
kasunduang pangkapayapaan sa Paris na nilagdaan noong 10 Pebrero 1763. Noong
nilagdaan ang kasunduan, ang mga lalagda ay walang kamalay-malay na ang
Pilipinas ay sinakop ng Britanya at pinapatakbo bilang kolonya ng Britanya.
Bagkus, napagpasyahan na ang mga natitirang lupain sa bansa ay ibibigay sa
Espanya.

May ilang sundalong Indiyano kilala bilang mga Sepoy, na sumama sa mga Ingles ay
tumiwalag at pumalagi sa Cainta, Rizal. Dahil dito, nagkaroon ng Indiyano sa
Cainta at dito nanirahan hanggang sa mga sumunod na henerasyon.

Ang Maynila ay mayaman sa mga propagandang laban sa mga Hispano dahil ito ang
pook sa Pilipinas kung saan buhay ang diwa ng kaisipang liberal. Dahil sa
nobelang Noli Me Tangere (Hawakan mo ako; bawal) na inilabas noong 1886,
maraming Pinoy ang naghimagsik laban sa mga Hispano. Nilalaman ng nobela kung
paano pinamamahalaan ng Espanya ang Pilipinas. Dahil dito, pinatapon si Rizal sa
Dapitan. Noong 1892, bumalik si Rizal sa Maynila at itinaguyod ang La Liga
Filipina, isang nasyonalismong organisasyon. Sa taong din iyon sa Tondo,
itinaguyod ni Andres Bonifacio ang Katipunan, isang palihim na organisasyon na
ang layunin ay patalsikin ang mga Hispanong namumuno sa bansa.

Tuwing nagsasagupaan ang mga Pilipino at Hispano, laging natatalo ang mga
Pilipino. Lumaki ang kilusan hanggang nagkaroon ng rebelyon noong Agosto 1896
noong natuklasan ng mga Hispano ang tungkol sa Katipunan. Noong natuklasan ang
Katipunan, nagpatawag si Bonifacio ng pagtitipon at nabuo ang rebolusyonaryong
Konbensiyon Tejeros, na pinamumunuan ni Heneral Emilio Aguinaldo. Ang pamahalaan
ng Tejeros ay hindi nagtagumpay para ipaglaban ang kalayaan ng mga Pilipino. Si
Heneral Aguinaldo ay nagtungong Hongkong dahil sa kasunduang Biak-na-Bato. Si
Dr. Rizal ay naging martir noong panahon ng rebolusyon laban sa Hispano nang
barilin siya noong 30 Disyembre 1896. Ito ang naging hudyat ng malawakang
rebelyon.

Sa panahon ng digmaang Pilipino-Amerikano at sagupaang Hispano-Amerikano,
sinakop ng Estados Unidos ang Maynila noong 1898, na nagbunga ng iba't ibang
labanan. Natalo ang mga Hispano at pinamahalaan ng Estados Unidos ang buong
Pilipinas. Dito tumindi ang labanan sa pagitan ng mga Pilipino at Amerikano.

Noong 1 Mayo 1898, sa look ng Maynila naganap ang isang labanan sa pagitan ng
mga Hispano at Amerikano sa pamumuno ni George Dewey. Natalo ang mga Hispano.
Naging saksi si Dewey sa pagsuko ng Hispano na humingi ng paumanhin sa mga
Amerikano kaysa sa mga Pilipino.

Nakamit na ang kalayaan mula sa mga Hispano at naitaguyod ni Emilio Aguinaldo
ang Unang Republika ng Pilipinas na lumilikha na ng pundasyon para sa isang
malayang bansa. Bagkus, nangangambang masasakop muli ang Pilipinas. Ang Unang
Republika ng Pilipinas ay hindi gaanong nabigyan pansin at dahil hindi maayos
ang pamahalaan. Nagsagupaan muli ang mga Amerikano at Pilipino noong 4 Pebrero
1899, nang binaril ng isang Amerikano ang isang Pilipino dito sa Maynila.
Lumusob ang mga Amerikano at napasuko ang mga Pilipino na nakikipaglaban.
Napasuko rin si Heneral Emilio Aguinaldo, and pangulo ng republika sa Palanan,
Isabela noong 23 Marso 1901.

Naglunsad ng kampanya ang mga Pilipino (tinatawag bilang guerilla) para labanan
ang mga manlulupig. Minsan lang manalo sa mga labanan ang grupo at tuluyan nang
nasakop ang Maynila. Si Arthur MacArthur, Jr. na pumalit kay heneral Otis ang
naglunsad ng kampanya laban sa lokal na pamahalaan ng mga Pilipino.

Ang kampanyang ito ng Estados Unidos at madugo at may mga ulat na nagsasabing
ang mga Amerikano ay pumapaslang ng mga tao sa gulang 10-taon pataas. May mga
libro na sinulat tungkol sa digmaang ito at ang mga kinalaman ng kinauukulan sa
pwesto ng pamahalaan ng Pilipinas at Estados Unidos kung bakit napaslang ang
libo-libong sibilyan. Ang mga librong ito ay ipinagbawal sa Estados Unidos:

Sa Kasunduan sa Paris noong 1898, binenta ng Espanya ang Pilipinas sa halagang
$20,000,000 at tumapos sa 333 taong pananakop ng Espanya.

Ang gobernador militar ang nagpatuloy mamahala sa Maynila hanggang ang posisyon
na ito ay inilipat sa gobernador sibil noong 31 Hulyo 1901. Nagpatuloy ang
digmaang Pilipino-Amerikano at natapos lamang noong 1903 kung saan marami ang
nasawi. Noong 1935, ang pamahalaan ng Estados Unidos ay nangako na bibigyang
kalayaan ang Pilipinas. Pero, sumiklab ang Ikalawang Digmaang Daigdig.

Noong 30 Disyembre 1941, ang mga base militar at mga hukbong pang-labanan ng mga
Amerikano ay tinangal para tuluyan nang mapalaya ang Pilipinas. Bagkus sumiklab
na ang Ikalawang Digmaang Pandaigdig. Ang Maynila ay ginawang "Open City" ni
Heneral Douglas Mac Arthur, para iligtas ang lungsod sa kapahamakan pero binomba
pa rin ito ng mga Hapones gamit ang kanilang mga eroplano at sa unang
pagkakataon, naranasan ng mga Manilenyo ang unang pagsasalakay. Si Quezon ay
nag-inisyu ng bagong batas na lawakan ang ligtas na pook para pati ang kalapit
na pook ng Maynila ay maligtas. Dahil dito, itinatatag ang bagong
administratibong hurisdiksiyon, ang Malawakang Maynila.

Si Jorge B. Vargas na kalihim ni Quezon ang naging alkalde ng Malawakang
Maynila. Pagsapit ng gabi ng bagong taon noong 1942, nagpahatid ang mga hapones
ng mensahe na ang pwersa at hukbong mga Hapones ay nasa Parañaque at tutuloy sa
Malawakang Maynila sa susunod na araw. Noong alas 9 ng umaga hanggang alas 10 ng
gabi, ang pwersang imperyal ng mga Hapones ay nagtungo sa lungsod ng Maynila at
kalapit na bayan.

Si Vargas ay inutusang ihanda ang lahat ng pinunong Pilipino at mga awtoridad ng
Malawakang Maynila sa pananalakay ng Hapon nang natunton sila ng mga Hapones, at
binigyan sila ng tatlong pagpipilian na hango sa pagsalakay ng mga Hapones; (1)
isang buong administrasyong Hapon, (2) isang diktatoryal na pamahalaan na
pinapatakbo ng isang Pilipino na si Artemio Ricarte na pumunta sa Hapon
pagkatapos ng digmaang Pilipino-Amerikano, o (3) pamahalaan sa pamamagitan ng
komisyon na pipiliin ng mga Pilipino. Pinili ng mga pinuno na at ni Vargas ang
ikatlong opsiyon at dahil doon ay itinaguyod ang Philippine Executive Commission
para pamahalaan ang Malawakang Maynila, at kalaunan ay pinalawig para
protektahan ang halos kabuuan ng Pilipinas.

Dahil gagampanan ni Vargas ang paggiging pangulo ng Philippine Executive
Commission, itinanghal niya si Leon G. Guinto, Sr. sa pwesto ng paggiging
alkalde ng Malawakang Maynila. Si Guinto ang kalihim ng Kagawaran ng Manggagawa
sa pamamahala ng administrasyong Komonwelt ng Pilipinas ni Pangulong Manuel L.
Quezon. Nakuha ni Guinto ang posisyon ng pagiging alkalde ng Malawakang Maynila
hanggang sa mapalaya ang lungsod.

Noong 20 Oktubre 1944 ang Amerikanong Heneral na si Douglas MacArthur ay
isinakatuparan ang pangakong babalik sa Pilipinas (tignan: Labanan sa Leyte).
Simula 3 Pebrero hanggang 3 Marso 1945, nagsagupaan sa Intramuros, noong natapos
ang digmaan, ang wasak na lungsod ng Maynila ay opisyal nang napalaya ng
magkasanib na mga hukbong Pilipino at Amerikano laban sa mga Hapones. Ang
magkakamping hukbong Pilipino at Amerikano ay nahuli na para pigilan ang
paslangan sa Maynila na kumitil ng isang-daang libong buhay. Pagkatapos ng
digmaan, ang Malawakang Maynila ay isinawalang-bisa, at ang mga nasyon nito ay
may estado ng pagkalipas ng digmaan. Noong 4 Hulyo 1946, ang bandila ng
Pilipinas ay itinaas sa unang pagkakataon sa liwasang Rizal.

Nang makamit ang kalayaan, nagumpisang mag-bago ang estado ng lungsod at ang mga
lokal na pamahalaan nito. Nagkaroon na ng matataas na gusaling tukudlangit tulad
ng 1322 Toreng Ginintuang Imperyo. Nag-iiba rin ang kalagayan ng ekonomiya at
kumikita ang lungsod ng $28,853 GDP ayon sa pamahalaan ng Pilipinas.

Si Arsenio H. Lacson ay ang kauna-unahang alkalde ng Maynila na inihalal ng
publiko noong 1951. Natalo ni Lacson ang kasalukuyang alkalde ng Maynila na
inihalal ng pangulo na si Manuel de la Fuente sa kauna-unahang alkaldya ng
lungsod. Pumasok siya sa opisina noong 1 Enero 1952. Muli siyang nahalal noong
1955 at 1959. Nagpakilala si Lacson bilang isang matapang at may paninidigan na
repormistang alkalde, at noong 1950, siya at ang alkalde ng lungsod ng Zamboanga
na si Cesar Climaco ay ginawang isang halimbawa ng magandang pamamalakad sa
lokal sa lipunan. Ang kanyang pamamahala sa lungsod ng Maynila ay binansagang
"Ginintuang Panahon" (Golden Age) ng Maynila.

Sa pagitan ng 1972 at 1981, ang Maynila at ang kabuuan ng bansa ay napasailalim
sa Batas Militar ni pangulong Ferdinand Marcos. Noong mga panahong iyon, ang
lokal na ekonomiya ay patuloy na bumabagsak dahil sa korupsiyon ni Marcos at ng
kanyang mga kabinete.

Sa kapanauhan ni Ferdinand Marcos, dineklara niya ang Batas Militar bago ang
halalan noong 1972 at sinuspinde ang writ of habeas corpus. Si Marcos at ang
kanyang mga heneral ang sinisisi sa pagkawala at pagkakulong ng libo-libong
aktibistang panlipunan na tutol sa kanyang pamamahala at pinepwersa siyang
magbago sa pamamagitan ng isang malayang halalan noong kapanahunan ng Batas
Militar (1972–1986). Noong siya ay napatalsik sa pwesto noong 1986, ang 1081
kataong nabiktima ng Batas Militar ay nanalo sa korte ng Estados Unidos laban sa
mga Marcos at pinagbayad ang pamilya Marcos ng $500,000,000 sa mga danyos nilang
naidulot.

Noong 1963, si kagalang-galang na alkaldeng si Antonio Villegas ay nagmalasakit
para itaguyod ang Pamantasan ng Lungsod ng Maynila, ang unang pamantasan sa
bansa na nilikha at pinapatakbo ng lokal na pamahalaan. Dalawang taon ang
kailangan para matapos ang mga gastusin ng pamantasan at para maipasa sa
Kongreso ng Pilipinas ang pagtataguyod nito. Kalaunan, nilagdaan ito ni
pangulong Diosdado Macapagal.

Noong 21 Agosto 1983, ang pinuno ng oposisyon na si Benigno Aquino ay bumalik sa
Maynila mula Estados Unidos at pinatay nang lumabas sa eroplano. Ito ang hudyat
ng rebolusyon.

Pagkatapos ng Rebolusyong EDSA, ang baong babae ni Aquino, si Corazon Aquino, ay
naluklok bilang pangulo noong 1986. Sa pagkapangulo ni Aquino, saksi ang Maynila
sa anim na bigong coup d'état, ang pinaka-malala ay noong Disyembre ng 1989.

Noong 1992, si Alfredo Lim ang naluklok bilang alkalde ng Maynila, na tumalo ng
anim na kalaban. Naluklok mula siya noong 1995 na may botong 250,000. Ito ang
pinakamaraming boto para lamang sa isang kandidato sa kasaysayang pampolitika ng
lungsod. Sa unang dalawang termino niya sa opisina, binansagan siyang "Dirty
Harry" dahil sa kanyang krusada laban sa mga krimen. Dahil sa kagustuhan niyang
makapagbigay ng libreng edukasyon, itinaguyod niya ang Kolehiyo ng Lungsod ng
Maynila na sumeserbisyo sa kapupunan ng Pamantasan ng Lungsod ng Maynila.

Noong, 1998, si Lito Atienza ay naluklok bilang alkalde, at nakumpleto ang lahat
ng termino nang muling binoto ng masa noong 2001 at 2004. Ang administrasyon
niya ay nakatuon sa kapakanang panlipunan at pagpapaunlad pati na rin ang
proyektong pang-lungsod para sa ikauunlad ng Maynila. Gaganapin ang lokal na
halalan sa Maynila ng 2010 kung saan maghaharap sina Alfredo Lim, Lito Atienza
at Avelino Razon.



https://tl.wikipedia.org/wiki/Deogracias_Rosario

Si Deogracias A. Rosario ay isinilang sa Tondo, Maynila noong Oktubre 17, 1894.
Nagsimulang magsulat noong 1915 sa Ang Demokrasya. Taong 1917 naman ng magsimula
siyang sumulat sa Taliba.

Naging Pangulo siya ng Samahang Ilaw at Panitik, Kalipunan ng mga Kuwentista at
Kalipunan ng mga Dalubhasa ng Akademya ng Wikang Tagalog. Siya ang kinilalang
Ama ng Maikling Kuwentong Tagalog. Ayon sa mga kritiko, siya ang nagbigay ng
tiyak na anyo sa maikling katha bilang isang uri ng kathang pampanitikan. Nakita
sa kanyang mga akda ang palatandaan ng paghihimagsik sa kinamulatang tradisyon
ng maikling kuwento.

Sa ginawang pagsusuri ni Dr. Genoveva Edroza Matute, guro at kwentista sa mga
akda ni Deogracias A. Rosario ay ganito ang kanyang sinabi:

Ang ilan sa kanyang mga akda ay Ako'y Mayroong Isang Ibon, Ang Dalagang Matanda,
Manika ni Tadeo, Aloha, Bulaklak ng Bagong Panahon at iba pa. Ang pinaka-obra
maestra ni Rosario ay ang Aloha na kasama sa katipunang 50 Kwentong Ginto ng 50
Batikang Kwentista.

Binawian ng buhay si Deogracias A. Rosario sa gulang na 42 noong Nobyembre 26,
1936.

Karera Naging manunulat siya ng "Ang Democracia" noong 1915 at nang kinalaunan
ay nagsulat din siya para sa Taliba, na naglulunsad ng buwanang patimpalak para
sa tula at maiikling kwento. Sa Taliba, tumaas ang kanyang posisyon bilang
katulong ng patnugot at sa huli, ay naging patnugot. Nagsulat din siya para sa
Photo News, Sampaguita at Lipang Kalabaw.

Mga Ilang Akda Dahil sa Pag-ibig Ang Anak ng Kanyang Asawa Ang Manika ni Takeo
Walang Panginoon Dalawang Larawan Ang Geisha Bulaklak ng Inyong Panahon Mga
Rodolfo Valentino Gumawa rin siya ng mga salin tulad ng: Ang Puso ng Geisha Ang
Mapaghimagsik

Mga Gantimpala Pinangalanan ni Teodoro A. Agoncillo ang kanyang akda na,
“Mayroon Akong Isang Ibon”, bilang isa sa pitong pinakamagandang maikling kwento
na naisulat sa panahon ng Amerikano, noong 1932. Isang taon matapos nito, siya
ang idineklarang pinakamagaling na manunulat ng maikling kwento para sa akda
niyang “Aloha”.



https://tl.wikipedia.org/wiki/Mga_sining_pangwika

Ang mga sining pangwika ang bumubuo sa lahat ng mga anyo ng pakikipag-ugnayan
kung saan ginagamit ang mga salita. Kaugnay ito ng kung ano ang wikang ginagamit
sa isang pook, bansa, o rehiyon. Sa Pilipinas, may kaugnayan ang sining ng wika
sa mga wikang ginagamit sa bansang iyon tulad ng Tagalog, Sebwano, Ilokano,
Hiligaynon at iba pa. Sa Estados Unidos, Gayon din sa iba pang mga bansang tulad
ng Tsina, Ehipto, Inglatera, Pransiya, Rusya, Espanya, Alemanya, at marami pang
iba. (Tingnan ang pamilya ng mga wika.)

Mayroong apat na mga sining pangwika: pakikinig, pagsasalita, pagbabasa, at
pagsusulat. Magkakaugma ang lahat ng ito.

Kaugnay ng sining ng pakikinig ang pagbibigay ng karampatang pansin sa
pinakikinggan, sa pagbibigay ng angkop na atensiyon sa kawastuhan ng mga
naririnig, at sa tamang pagkakaunawa rin ng narinig. Nakatatanggap ang isang tao
ng maraming kaalaman at katuwaan sa sining na ito. Katulad ng pagbabasa,
kailangan sa pakikinig ang matanto ang mga pangunahing diwa at mga kaugnay ng
mga detalye, para mapagaralan ang mga narinig, at para rin makagawa ng mga
konklusyon. Nagkakaroon ng sapat na kakayahan sa pagsasalita ang mga taong may
sapat na kasanayan sa pakikinig.

Kapwa kaugnay ng sining ng pagbabasa ang tahimik na pagbabasa at ang malakasang
pagbabasa. Sa proseso ng pagbabasa, nagiging bihasa sa pagkilala ng mga simbolo
ng nasusulat na wika ang isang tao, partikular na ang batang nag-aaral, bakit
ganun ang mga sagisag na ito. Kaya't nagaganap ang pagbabasa at pagsasanay sa
pagbasa na katulong ang sining ng pakikinig. Sapagkat pinagmumulan ng mga
maraming impormasyon at katuwaan ang pakikinig. Mas napauunlad ang pagbabasa sa
pamamagitan ng pag-aaral ng mga programang pampanitikan kung saan nakaaalam ang
mag-aaral ng maraming mga salaysayin, sulatin ng poesya, at mga dulang may sapat
na kalidad.

Kabilang sa sining ng pagsulat ang pagsusulat sa pamamagitan ng kamay at ang
pagbabaybay. Maging ang sining pagsulat ng mga komposisyon at ang pagkasanay sa
pagtatala ng mga komposisyon para sa ibang taong babasa. Ilan sa mga halimbawa
ng sining na ito ang paggawa ng mga liham, ng mga tula, pagtugon sa mga sulat ng
ibang tao, at pagsusulat ng mga maiikling kuwento at nobela.



https://tl.wikipedia.org/wiki/Juan_Luna

Si Juan Luna y Novicio ang nagpinta ng pamosong larawan na “Spolarium”. Siya ay
nakilala sa buong mundo sa pamamagitan ng kanyang pinsel gaya ng pagkakilala sa
kanyang mga kaibigan sa pamamagitan ng pluma at espada.

Siya ay ipinanganak noong Oktubre 23, 1857 sa Badoc, Ilocos Norte kina Joaquin
Luna at Laureena Novicio sa Badoc, Ilocos Norte.

Nag-aaral siya sa Ateneo de Manila. Ang pangarap niyang maging isang mandaragat
ay natupad matapos siyang mag-aral at magtrabaho sa barko sa murang gulang na
16. Marami siyang napuntahang magandang lugar at iba't ibang tao ang kanyang
nakasama. Bagamat napagtala siya bilang mandaragat huminto para lamang
maipagpatuloy niya ang pag-aaral sa pagpinta.

Nag-aral siya Academio de Dibujo y Pintura sa Maynila noong 1876 sa kursong
Bellas Artes. Ipinagpatuloy niya ang kursong ito sa Madrid, Espanya. Personal
din siyang nagpaturo ng pagpinta kay Alejo Vera na siyang nagdala sa kanya sa
bansang Rome, Italy. Pumunta siya sa Barcelona, Espanya noong 1877 at doon siya
naging propesyonal na pintor noong 1880. Nang nagwagi siya ng pangalawang
karangalan sa Eksposisyon sa Madrid dahil sa ginuhit niyang The Death of
Cleopatra. Ito ay binili ng Gobyernong Kastila at ginawang permanenteng exhibit
sa Museo Nacional de Pinturas, Salon de Pintures Modernas.

Tumanyag ang pangalan ni Luna nang ginawaran ng gintong medalya ang kanyang
Spolarium sa Exposición Nacional de Bellas Artes sa Madrid noong 1884. Ito
binili rin ng Diputación Provincial de Barcelona sa halagang 20,000 pesetas
noong 1886.

Ang iba pa niyang nilikha ay ang Pacto de Sangre, Idilio, España y Filipinas,
Lavandera, Escena Mariquina, Batalla de Lepanto, at iba pa.

Noong Oktubre, 1884, lumipat siya sa Paris kung saan niya ipinagpatulong ang
pagpinta.

Si Juan Luna ay nagpakasal kay Paz Pardo de Tavera noong 1886 at noong 1894
pagkalipas ng 17 taon napagkawalay sa Pilipinas ay siya ay bumalik. Siya ay
napagsuspetsahan na isa sa mga kasangkot sa pagpapasimula ng rebolusyon kaya’t
siya ay hinuli at ikinulong. Pinatawad siya ng Espanya noong Mayo 27, 1897.

Sa taong 1898, si Luna ay itinalaga ni Heneral Aguinaldo na isang sugo sa Europa
para ipresenta ang panig ng mga Pilipino sa usaping pagkapayapaan. Siya ay
inatake sa puso at namatay noong Disyembre 7, 1899 sa Hong Kong



https://tl.wikipedia.org/wiki/Pagkamakabansa

Ang pagkamakabansa o nasyonalismo ay isang kataga na tumutukoy sa isang doktrina
o kilusang pampolitika na pinanghahawakan na may karapatan ang isang
bansa—kadalasang binibigyan kahulugan sa etnisidad o kultura-na magbuo ng isang
malaya o awtonomong pamayanang pampolitika na nakabatay sa isang magkakatulad na
kasaysayan at karaniwang patutunguhan. Ito rin ang ideyolohiyang pampolitika at
sentimyento o damdamin bumubugkos sa isang tao sa iba pang mga taong may
pagkakapareho sa kanyang wika, kultura o kalinangan, at mga kaugalian o
tradisyon. Bagaman nakapagpapasigla o nakapagpapanimula ito ng demokratikong
pampolitika na pagbabago at repormang pangkabuhayan o pang-ekonomiya, kadalasang
kinalalabasan o nagreresulta ito ng labis na katapatan sa isang estado na may
tendensiyang maliitin ang isa pang nasyon, kaya't maaaring maging obstakulo o
balakid sa pandaigdigang kapayapaan at kooperasyon o pagkakaisa.

Ang "nasyonalismo" ay galing sa salitang Latin na "natio" na ang ibig sabihin ay
ang "pagpapangkat ng mga taong may iisang lahi na mas mataas kaysa pamilya
ngunit mas maliit kaysa sambayanan". Dito rin nag-ugat ang salitang nasyon na
nangangahulugang "pangkat ng mga indibidwal na nagkaroon ng magkakatulad na
katangian dahil sa palagian nilang interaksiyon sa isa't isa". Batay rito, ang
nasyonalismo ay itinuturing na pananaw ng isang indibidwal bilang kasapi ng
isang bansa o kaya ay pagnanasa ng isang indibidwal na paunlarin at palakasin
ang isang bansa.



https://tl.wikipedia.org/wiki/Lualhati_Bautista

Si Lualhati Bautista ay isang bantog na babaeng Pilipinong manunulat. Kadalasan,
ang mga akda niya ay nasa anyong nobela o maikling kuwento, pero nakalikha na
rin siya ng ilang akdang-pampelikula.

Ilan sa mga nobela niya ang: Gapo, Dekada '70, at Bata, Bata, Pa'no Ka Ginawa?
na nakapagpanalo sa kanya ng Palanca Award ng tatlong beses: noong 1980, 1983,
at 1984. Nakatanggap din siya ng dalawang Palanca Award para sa dalawa sa
kanyang mga maikling kuwento: Tatlong Kuwento ng Buhay ni Juan Candelabra (unang
gantimpala, 1982) at Buwan, Buwan, Hulugan mo Ako ng Sundang (pangatlong
gantimpala, 1983). Noong 1984, ang kanyang script para sa Bulaklak ng City Jail
ay nagwagi bilang Best Story-Best Screenplay sa Metro Manila Film Festival, Film
Academy Awards, at Star Awards.

Bilang karagdagan sa pagiging isang nobelista, si Lualhati Bautista ay isa ring
manunulat ng mga maiikling kuwento, at maging sa larangan ng pelikula at
telebisyon. Ang pinakaunang akdang-pampelikulang isinulat niya ay ang Sakada
(mga magsasaka ng tubo), isang kuwentong naisatitik ni Bautista noong 1972 na
naglantad ng katayuan at pamumuhay ng mga mahihirap ng Pilipino. Nakatanggap ng
pagkilala at parangal na Gantimpalang Don Carlos Palanca para sa Panitikan ng
Pilipinas, maging mula sa Surian ng Wikang Pambansa noong 1987. Ilan sa mga
ginantimpalaang sulating-pampelikula niya ang Bulaklak sa City Jail (1984), Kung
Mahawi Man ang Ulap (1984), Sex Object (1985). Para sa pagsusulat para sa
pelikula, nakatanggap siya ng pagkilala mula sa Metro Manila Film Festival (best
story-best screenplay), Film Academy Awards (best story-best screenplay), Star
Awards (finalist para sa best screenplay), FAMAS (finalist para sa best
screenplay), at mga gantimapalang URIAN. Dalawa sa kaniyang mga maiikling
kuwento ay nagwagi rin mga gantimpalang Carlos Palanca para sa Panitikan: ang
Tatlong Kuwento ng Buhay ni Juan Candelabra, unang gantimpala, 1982, at Buwan,
Buwan, Hulugan mo Ako ng Sundang, pangatlong gantimpala, 1983. Sumulat rin si
Bautista ng mga dramang pantelebisyon: ang Daga sa Timba ng Tubig (1975) at
Isang Kabanata sa Libro ng Buhay ni Leilani Cruzaldo (1987). Nanalo ang huling
akda ng pinakamagaling na kuwentong pandrama para sa telebisyon mula sa Catholic
Mass Media Awards.

Pinarangalan si Bautista ng Ateneo Library of Women’s Writings (Aklatan ng mga
Sulatin ng mga Kababaihan ng Ateneo) noong 10 Marso 2004 habang idinaraos ang
ika-8 Taunang Panayam sa Panitikang Isinulat ng mga Kababaihan sa Katutubong
Wika.

Ang mga maiikling kuwento na isinulat ng mga kababaihang Pilipino ay inilimbag
sa Finland ng The Finnish-Philippine Society (Ang Samahang Pinlandes-Pilipino, o
FPS), isang hindi-pampahalaang organisasyon na itinatag noong 1988. Pinatnugutan
at isinalin ni Riitta Vartti, at iba pa, ang Tulikärpänen. Sa Firefly: Writings
by Various Authors (Alitaptap: Mga Sulatin ng Iba't Ibang May-akda), ang
bersiyong Ingles ng kalipunang Pinlandes, ang sipi mula sa nobelang Pilipinong
Gapô (daglat ng Olongapo) ay pinamagatang The Night in Olongapo (Ang Gabi sa
Olongapo) samantalang ang sipi mula sa Bata, Bata, Pa'no Ka Ginawa? ay
pinamagatan namang Children's Party (Handaang Pambata).

Ang buong salinwika ng mga pinakamahahalagang akda ni Bautista ay maaaring
makabuwag sa hadlang sa palimbagang pansandaigdigan, bagaman may mga nagsasabi
na ang dahilan kung bakit walang nasasagawang pagsasalinwika ay ang paggamit ni
Bautista ng payak ngunit makabuluhang wika para maisalarawan ang ang mga
masasalimuot na katayuang panlipunan at pangkaluluwa sa Pilipinas, isang
katangian palagiang ipinagsasawalang-bahala ng mga samahang pampanitikan.



https://tl.wikipedia.org/wiki/Bitamina

Ang mga bitamina ay mga sustansiyang kailangan para sa kalusugan ng katawan.
Kapag wala o kulang sa bitamina ang pagkaing pumapasok sa katawan, nagkakaroon
ng panghihina sa resistensiya na patungo sa karamdaman ng katawan.

Hindi sinasadyang natuklasan ang pangangailangan ng mga bitamina noong 1896,
dahil sa pagkakatuklas ng Olandes na si Christiaan Eijkman na naging masasakitin
ang mga manok na pinakakain ng kininis o nilinis na mga bigas o palay.
Naglalaman ang panlabas na balot ng mga palay ng isang bitaminang kailangan sa
kalusugan subalit nawawala ito mula sa mga bigas pagkaraang linisin o kinisin
ang mga ito. Pero, bagaman natuklasan ni Eijkman ang pagkakasakit ng mga manok
dahil sa pagpapakain ng nilnis na mga bigas, hindi siya ang nakaisip na
kailangan ng katawan ang mga bitamina. Sa halip, ang Britanikong siyentipikong
si Frederick Hopkins ang nakatuklas na kailangan ng katawan ng maliliit na
bilang o dami ng sustansiyang tinawag na mga bitamina upang maging manatiling
malusog at walang sakit. Iminungkahi ni Hopkins na malulunas ang mga sakit na
rakitis at eskorbuto sa mga tao sa pamamagitan ng pagbibigay ng naaangkop na mga
bitamina.

Ang lathalaing ito ay isang usbong. Makatutulong ka sa Wikipedia sa pagpapalawig
nito.



https://tl.wikipedia.org/wiki/Awtonomong_Rehiyon_sa_Muslim_Mindanao

Ang Awtonomong Rehiyon sa Muslim Mindanao, dinadaglat na ARMM (Ingles:
Autonomous Region in Muslim Mindanao, Arabe: الحكم الذاتي الاقليمي لمسلمي
مندناو‎) ay isang rehiyon ng Pilipinas na binubuo ng limang lalawigan—Basilan,
Lanao del Sur, Maguindanao, Sulu, Tawi-Tawi—at isang lungsod—Lungsod Marawi—na
may nakararaming Muslim na populasyon. Inilipat ng Kautusang Tagapagpaganap Blg.
36 ang Basilan mula Rehiyon IX at Lungsod ng Marawi mula sa Rehiyon XII. Ang
sentrong panrehiyon ang Lungsod ng Cotabato at ito rin ang nagsisilbing luklukan
ng pamahalaang panrehiyon, ngunit bahagi ng Rehiyon XII ang lungsod.

Unang nilikha ang rehiyon noong 1 Enero 1990 sa bisa ng Batas Republika Blg.
6734, na kilala din bilang Batas Organiko. Opisyal na itinalaga ang ARMM noong 6
Nobyembre 1990 sa Lungsod ng Cotabato.

Isa ang rehiyon sa pinakamahirap na rehiyon sa Pilipinas. Mayroon itong per
capita GRDP na P3,433 noong 2005, 75.8 % na mas mababa kung ihahambing sa
pambansang pamantayan na P14,186. Ito ang pinakamababa sa 17 rehiyon sa
Pilipinas.



https://tl.wikipedia.org/wiki/Pananampalataya

Depende sa relihiyon, ang pananampalataya ay isang paniniwala sa isang diyos o
mga diyos o sa mga doktrina o mga katuruan ng isang relihiyon. Ang hindi pormal
na paggamit ng pananamapalataya ay maaaring kabilangan ng pagtitiwala o
paniniwala ng walang patunay o pruweba. Ang pananampalataya ay kadalasang
hinahalili para sa "pag-asa", "pagtitiwala" o "paniniwala". Ang ilang mga hindi
mananampalataya ng isang pananampalataya ay nangatwirang ang pananampalataya ay
salungat sa katwiran. Salungat dito, ang ilang mga mananampalataya ng
pananampalataya ay nangatwirang ang angkop na sakop ng pananampalataya ay
nauukol sa mga tanong na hindi malulutas ng ebidenensiya. Ito ay hinahalimbawa
ng mga saloobin tungkol sa hinaharap na sa depinisyon ay hindi pa nangyayari.

May malawak na spektrum ng opinyon na nauukol sa balidad na epistemolohikal ng
pananampalataya. Sa isang kasukdulan ay ang positibismong lohikal na tumatanggi
sa balidad ng anumang mga paniniwala sa pamamagitan ng pananampalataya. Sa
kabilang kasukdulan ang fideismo na naniniwalang ang tunay na paniniwala ay
umaahon lamang mula sa pananampalataya dahil ang katwiran at ebidensiyang
pisikal ay hindi humahantong sa katotohanan. Ang ilang mga pundasyonalista gaya
nina Agustino ng Hipona ay naniniwalang ang lahat ng mga paniniwala ay huling
nakasalig sa mga paniniwalang tinanggap sa pamamagitan ng pananampalataya. Ang
iba gaya nina C.S. Lewis ay naniwalang ang pananampalataya ay isa lamang birtud
kung saan ay pinanghahawakan ang mga may katwirang ideya sa kabila ng mga
saloobin na salungat dito. Ang pundasyonalismo ay naniniwalang ang lahat ng
kaalaman at makatwirang paniniwala ay huling nakasalig sa mga angkop na
pundamental na paniniwala. Ang posisyong ito ay nilayon upang lutasin ang
problemang walang hanggang regreso sa epistemolohiya. Ang epistomolohiyang
nireporma ay isang pananaw tungkol sa epistemolohiya ng paniniwalang
panrelihiyon na naniniwalang ang paniniwala sa Diyos ay maaaring angkop basiko.
Ang mga pilosopong nito ay nag-aangkin na ang indibidwal ay maaaring makatwirang
maniwala sa diyos kahit ang indibidwal na ito ay hindi nag-aangkin ng sapat na
ebidensiya upang hikayatin ang agnostiko na maniwala. Ang isang pagkakaiba sa
pagitan ng nirepormang epistemolohiya at fideismo ay ang una ay nangangailangan
ng pagtatanggol laban sa mga alam na pagtutuol samantalang ang huli ay
nagtatakwil sa mga gayong pagtutol bilang hindi mahalaga.

Ayon kay Bertrand Russell "Kung saan may ebidensiya, walang isa na nagsasalita
ng pananampalataya". Hindi tayo nagsasalita ng pananampalataya na ang dalawa na
idinagdag sa dalawa ay apat o ang mundo ay bilog. Nagsasalita lamang tayo ng
pananampalataya kung nais nating ihalili ang emosyon para sa ebidensiya.

Binatikos ng biologong si Richard Dawkins ang lahat ng mga pananampalataya sa
pamamagitan ng paglalahat mula sa spesipikong pananampalataya sa mga proposisyon
na direktang sumasalungat sa ebidensiyang siyentipiko. Kanyang inilarawan ang
pananampalataya bilang isa lamang paniniwalang walang ebidensiya na isang
proseso ng aktibong hindi-pag-iisip. Kanyang isinaad na ito ay isang kasanayang
hindi lamang nagpapababa ng ating pagkaunawa ng daigdig ng kalikasan sa
pamamagitan ng pagpayag sa sinuman na gumawa ng isang pag-aangknin tungkol sa
kalikasan na nakabatay lamang sa kanilang mga pansariling pag-iisip at posibleng
mga nalikong persepsiyon na hindi nangangailangan ng pagsubok laban sa
kalikasan, walang kakayahang makagawa ng maasahan at konsistenteng mga hula at
hindi sumasailalim sa pagsusuri ng mga magkakasama sa larangan.



https://tl.wikipedia.org/wiki/New_Zealand

Ang New Zealand (Ingles: New Zealand, na nagmula sa salitang Olandes na Nova
Zeelandia) o Aotearoa (Māori para sa Lupain ng Mahabang Puting Ulap), ay isang
bansa ng dalawang malalaking pulo na Hilagang Pulo (Ingles: North Island, Māori:
Te Ika-a-Māui) at Timog Pulo (Ingles: South Island, Māori: Te Wai Pounamu) at
maraming mas maliliit na mga pulo sa timog-kanlurang Karagatang Pasipiko. Sa mga
bansa sa Timog Pasipiko, ang New Zealand ang may pinakamalaki at
pinaka-industrialisadong ekonomiya at pumapangalawa lamang ang populasyon nito
sa Papua New Guinea. Natatangi ang New Zealand sa kanyang pagkabukod,
nakahiwalay sa Australya sa hilaga-kanluran sa pamamagitan ng Dagat Tasman, mga
2,000 km ang pagitan. Ang New Caledonia, Fiji at Tonga ang malalapit na mga
kapitbahay. Binubuo ng karamihan sa populasyon sa New Zealand ng mga taong
nagmula sa Europa, kasama ang katutubong Māori na kabilang sa pinakamalaking
minorya. Ang mga taong hindi Māori na Polinesyo at Asyano ang mga mahahalagang
minorya, lalo na sa mga lungsod.

Ang salitang "New Zealand" ay galing sa wikang Olandes. Tinawag itong "Nove
Zeelandia", pero iningles ito ni James Cook, isang kilalang manlalakbay na
bumisita sa New Zealand noong 1769. Bagamat ito ang kalimitang ginagamit na
pangalan ng bansang ito, may iba namang pangalan ang mga katutubo doon para sa
bansa nila.

Ang unang mga tao na dumating sa New Zealand ay mga Polynesian na ngayon ay
tinatawag na Māori. 'Di tiyak ang maraming mga detalye ng kanilang pagdating.
Bagamat may mga kuwento ang mga Māori tungkol dito, hindi masisigurado na tunay
ang mga ito. Ayon sa mga Māori, ang ninuno nilang si Kupe ay naglakbay mula sa
Hawaiiki hanggang nakarating siya sa New Zealand. Ang unang ekspedisyon ng mga
Europeo na nakarating sa New Zealand ay pinangunahan ng taga-Olanda na si Abel
Tasman. Pumunta siya doon noong taong 1642. Ang ilan sa mga kasama niya ay
pinatay ng mga Māori, kaya bumalik sina tasman sa Olanda. Ang susunod na
European na pumunta sa New Zealand ay si Capitan James Cook, na dumaan doon
noong paglalakbay niya noong 1768-1771. Gumawa si Cook ng mga maayos na mapa ng
New Zealand. Pagkatapos niya, dumami ang mga taga-Europa na pumunta doon. Ang
karamihan sa kanila ay mga manghuhuli ng balyena at seal, at mga mangangalakal.
Susunod na dumating ang mga misyonero. Maraming mga Māori ay tumalikod sa
kanilang tradisyonal na pananampalataya at naging mga Kristyano.

Habang dumadami ang mga lumilipat sa New Zealand mula sa Europa, natakot ang mga
Māori. Ang iba sa mga Pakeha, o puting taga-New Zealand ay gumagawa ng mga
masasamang bagay. Gusto ng mga Māori na pangasiwaan ng reyna ng Inglatera ang
mga Pakeha para maparusahan ang mga masasama. Natatakot naman ang mga
taga-Inglatera na kukunin ng Pransiya ang New Zealand. Noong 6 Pebrero 1840,
pinirmahan ng mga Māori ang Treaty (o usapan) ng Waitangi. Ayon sa usapang ito,
mamumuno ang Inglatera sa New Zealand. Ngunit may mga problema ang salin ng
usapang ito, at hanggang ngayon ay kontrobersiyal pa ang usapang ito.



https://tl.wikipedia.org/wiki/Lungsod_ng_Cebu

Ang Lungsod ng Cebu ay ang kabisera ng lalawigan ng Cebu sa Pilipinas at ang
ikalawang pinakamahalagang sentrong urbano ng bansa. Matatagpuan ang lungsod sa
pulo ng Cebu at ang pinakamatandang paninirahang Kastila sa bansa, mas matanda
pa sa kapital ng bansa, ang Maynila. Isa itong pangunahing daungan at tahanan ng
mahigit sa 80% ng interisland na kompayang pangdagat. Pangunahing daungan din
ang Cebu, sa labas ng kapital, ng internasyunal na lipad sa bansa at ang
pinakamahalagang sentro ng komersyo, pangangalakal, at industriya sa Kabisayaan
at Mindanaw, ang mga katimogang bahagi ng bansa. Sang-ayon sa senso noong 2000,
mayroon itong populasyon na 718,821 katao sa 147,600 mga sambahayanan.

Cebu, o maaaring tawaging Sugbo, ay isang maunlad na panirahan bago pa dumating
ang mga Kastila. May mga negosyante na nakikipagkalakal nagaling sa Tsina at iba
pang bansa sa ng timog-silangang Asya.

Noong ika 7 ng Abril, 1521, isang Portuguese na si Ferdinand Magellan at mga
kasamang Kastila ay dumating sa Cebu. Sinalubong ito ni Rajah Humabon. Ang rajah
at kanyang asawa at kasama ang mga 800 katutubo, ay bininyagan ng mga Kastila
noong ika 14 ng Abril, 1521. Sila ay maituturing pangunahing Katoliko na
Pilipino. Binago ni Magellan ang relihiyon ng mga katutubo ngunit nabigo siya
sakupin ang bansa dahil sa resistensiya ng mga katutubo ng Mactan sa pamumuno ni
Lapu Lapu noong ika 27 ng Abril, 1521.

Noong ika 27 ng Abril, 1565, Si Miguel López de Legazpi kasama si Augustinong
Prayle Andrés de Urdaneta, ay dumating sa Cebu. Binago ni Legazpi ang dating
pangalan ng lungsod, San Miguel ng Villa del Santissimo Nombre de Jesus noong
ika 1 ng Enero, 1571,. Ang lungsod ay ginawang kabisera ng bagong koloniya ng
Espanya sa loob ng anim na taon.

Ang lathalaing ito na tungkol sa Pilipinas ay isang usbong. Makatutulong ka sa
Wikipedia sa pagpapalawig nito.



https://tl.wikipedia.org/wiki/Hephaistos

Sa mitolohiyang Griyego, si Hefesto, Hephaistos, o Hephaestus ang diyos ng apoy
at ng masining na mga gawaing pambakal o pangmetal. May dalawang pangunahing mga
mito kung saan siya nagmula. Sa isa, siya ang anak na lalaki nina Zeus at Hera.
Sa ikalawa, siya ang anak na lalaking nanggaling kay Hera, kahit na walang
katalik na lalaki. Hindi katulad ng ibang mga diyos, ipinanganak siyang mahina
at may kapangitan. Asawa niya si Aprodita na diyos ng kagandahan, ngunit hindi
matapat kay Hephaistos si Aprodita. Sa mitolohiyang Romano, kilala siya bilang
si Vulcan (Bulkan) o Mulciber (Mulsiber, ang "tagatunaw" o "manununaw"). Sa
mitolohiyang Etruskano, kilala siya bilang si Sethlans.

Bagaman may mga katangiang hindi katulad ng sa ibang mga diyos, gumaganap siya
bilang panday at maninistis o siruhano ng mga diyos at diyosa, maging para sa
tao. Siya ang lumikha ng baluti na isinuot ni Achilles para sa pakikipaglaban
laban sa Troya. Siya ang gumawa ng setro o baston ni Zeus, maging ng piruya ni
Poseidon. Siya ang nag-opera o gumanap na maninistis noong hatiin at buksan niya
ang ulo ni Zeus upang maipanganak si Athena. Isa siyang diyos na maraming
kasanayan sa maraming mga bagay-bagay.

Si Hephaistos rin ang isa mga lumikha ng lahi o lipi ng mga babaeng tao,
alinsunod sa utos ni Zeus. Si Hephaistos ang humubog kay Pandora mula sa putik.
May iba pang mga diyos at diyosang tumulong sa paglikha, pagdaramit,
pagpapalamuti, at pagbibigay ng buhay kay Pandora, ang unang babaeng tao.



https://tl.wikipedia.org/wiki/Ilocos_Norte

Ang Ilocos Norte (Filipino:Hilagang Ilocos, Ilocano: Amianan nga Ilocos) ay
isang lalawigan ng Pilipinas na matatagpuan sa rehiyon ng Ilocos sa Luzon. Ang
kabisera nito ay ang Lungsod ng Laoag at nakaharap ang lalawigan ng Ilocos Norte
sa Dagat Luzón sa kanluran at sa Kipot ng Luzon sa hilaga. Matatagpuan ito sa
hilagang-kanlurang bahagi ng pulo ng Luzon at ang hangganan nito sa silangan ay
ang mga lalawigan ng Cagayan at Apayao, at sa timog ay ang mga lalawigan ng Abra
at Ilocos Sur.

Kilala ang lalawigan bilang pook kapanganakan ng dating Pangulong Ferdinand E.
Marcos. Kilala rin ang lalawigan bilang isang lalawigan panturismo sa hilaga,
kung saan matatagpuan ang Fort Ilocandia, isang magarang hotel at resort na
tanyag sa mga banyaga.

Bagaman karamihian ng mga mamamayan ng Pilipinas ay tagasunod ng Romano
Katoliko, ang karamihan sa lalawigan ay naniniwala sa Simbahang Aglipay, na
itinatag ng taal ng Batac na si Gregorio Aglipay.

Nahahati ang lalawigan ng Ilocos Norte sa 558 mga barangay, 21 bayan, at 2
lungsod.



https://tl.wikipedia.org/wiki/Icarus

Sa mitolohiyang Griyego, si Icarus o Ikarus (Sinaunang Griyego: Ἴκαρος, Íkaros,
Etruskano: Vikare) ay ang anak na lalaki ng dalubhasa sa kasanayan na si
Daedalus. Ang pangunahing kuwento na nagsasalaysay ng hinggil kay Icarus ay ang
kaniyang pagtatangka na tumakas magmula sa Creta sa pamamagitan ng mga pakpak na
binuo ng kaniyang ama magmula sa mga balahibo at pagkit. Binalewala niya ang mga
tagubilin na huwag lumipad nang napakalapit sa araw, kung kaya't ang natutunaw
na pagkit ay nagdulot sa kaniya na bumagsak sa dagat kung saan nalunod siya. Ang
mito ay mayroong mga pagkakahalintulad sa mito hinggil kay Phaëton—na kapwa
isinasaalang-alang bilang mga kahambal-hambal na mga halimbawa ng hubris o
nabigong ambisyon—at madalas na inilalarawan sa sining. Sa kasalukuyan, ang
Akademiya ng Hukbong Panghimpapawid na Heleniko ay ipinangalan kay Icarus, na
tinatanaw bilang pangmitong tagapanimula ng pagtatangka ng Gresya na sakupin ang
himpapawid.

Ang ama ni Icarus na si Daedalus, isang may talento at kahanga-hangang dalubhasa
ng kasanayan mula sa Athens, ay ang lumikha ng labirinto para kay Haring Minos
ng Creta malapit sa palasyo ng haring ito na nasa Knossos upang maibilanggo ang
Minotauro, isang halimaw na kahalating tao at kalahating toro na ipinanganak ng
asawa ng hari at ng torong Kretano. Ibinilanggo rin ni Minos si Daedalus sa loob
ng labirinto dahil binigyan ni Daedalus ang anak na babae ni Minos na si Ariadne
ng isang kidkid o "bola" ng pisi o tali upang matulungan si Theseus, isang
kaaway ni Minos, upang makatakas mula sa labirinto at magapi ang Minotauro.

Lumikha si Daedalus ng dalawang mga paris ng mga pakpak magmula sa pagkit at sa
mga balahibo para sa kaniyang sarili at para sa kaniyang anak na lalaki. Unang
sinubukan ni Daedalus ang kaniyang mga pakpak, subalit bago lumipad magmula sa
pulo, binigyan niya ng babala ang kaniyang anak na lalaki na huwag lumipad nang
napakalapit sa araw, at huwag ding napakalapit sa dagat, bagkus ay sundan lamang
ang landas na tinatahak niya sa paglipad. Dahil sa lubhang pagkalula habang
lumilipad, pumailanglang si Icarus sa kahabaan ng himpapawid na mayroong
pag-uusisa, subalit habang ginagawa ito ay naging napakalapit niya sa araw, kung
kaya't natunaw ang pagkit. Nagpatuloy sa Icarus sa pagpapagaspas ng kaniyang mga
pakpak subalit napag-alaman niya pagdaka na wala na siyang mga balahibong
natitira at ang ipinapagaypay lamang niya ay ang kaniyang nakalantad na mga
bisig, sa kung gayon ay nahulog si Icarus patungo sa dagat sa isang pook na
ipinangalan sa kaniya, ang Dagat Icareano na malapit sa Icaria, isang pulo na
nasa timog-kanluran ng Samos.

Nagbigay ang mga manunulat na Helenistiko ng iba't ibang mga bersiyon na
mayroong euhemerismo kung saan ang pagtakas magmula sa Creta ay talagang sa
pamamagitan ng isang bangka, na ibinigay ni Pasiphaë, kung kailan inimbento ni
Daedalus ang unang mga layag, upang maiwanan nang malayo ang tumutugis na mga
bangka ni Minos, at sinasabing si Icarus ay nahulog sa dagat habang tinatahak
ang ruta papunta sa Sicily at nalunod. Nagtayo si Heracles ng isang puntod para
sa kaniya.



https://tl.wikipedia.org/wiki/Pandaigdigang_Pamantayang_Bilang_ng_Aklat

Ang Pandaigdigang Pamantayang Bilang ng Aklat (Ingles: International Standard
Book Number, dinadaglat bilang ISBN) ay isang natatanging bilang na
nagpapakilala sa mga aklat na nakabatay sa kodigong Pamantayang Pagpapabilang ng
mga Aklat (Standard Book Numbering, SBN), isang sistema na may siyam na bilang
na nilikha ni Gordon Foster, Propesor Emeritus ng Estadistika sa Trinity College
sa Dublin, Irlanda, para sa mga tindahan ng aklat na nasa pagmamay-ari ng W. H.
Smith, isang kompanya mula sa Nagkakaisang Kaharian, at ibang mga librerya noong
1965.

Iniunlad ng Organisasyong Pandaigdig para sa Pagsasapamantayan (ISO) ang mismong
ISBN, at inilimbag ito noong 1970 bilang pamantayang ISO 2108. Noong 1 Enero
2007, ipinalawak ang ISBN upang magkaroon ito ng 13 bilang, na may
kompatibilidad sa sistemang Bookland EAN, na may 13 bilang din.

Mayroon ding sistema para sa pagpapakilala ng mga peryodiko tulad ng mga
magasin: ito ay ang Pandaigdigang Pamantayang Bilang ng mga Publikasyong Seryal
(International Standard Serial Number o ISSN).



https://tl.wikipedia.org/wiki/Osiris

Sa mitolohiyang Ehipsiyo, si Osiris (wikang Griyego: Usiris; binabaybay din sa
transliterasyon ng wikang Ehipsiyo bilang Asar, Aser, Ausar, Ausir, Wesir, Usir,
Usire, o Ausare) ay isang diyos ng mga sinaunang Ehipsiyo, na kalimitang
tinatawag na diyos ng Kabilang Buhay. Siya ang diyos na nagdadala ng buhay, ang
hari at hukom ng mga namatay na mga tao , at ng pagbaha ng Ilog ng Nilo. Si
Osiris ang diyos na naghuhukom at tagasakdal ng kaukulang hatol sa mga kaluluwa
ng mga yumaong tao na naghahanap ng daan sa paraiso sa kabilang buhay.

Ayon sa mga kasulatang natagpuan ng mga arkeyolohiko, si Osiris ay isa sa
pinakamatandang diyos na sinamba ng mga sinaunang Ehipto. Ang pangalan niya na
nakaukit sa Bato ng Palermo, tinatayang naisulat noong c. 2500 BK, ang
pinakamatandang kasulatang nagsasaad ng mga bagay-bagay tukong kay Osiris.
Naisulat sa maraming iskriptura ang mga kuwento tungkol kay Osiris; kabilang
dito ang Teksto mula sa mga Piramides (Pyramid Text), ang Aklat ng mga Yumao
(Book of the Dead), at sa pagsisimula bagong yugto ng Ehipto, ang Bato ni
Shabaka—na naglalaman ng tanyag na kuwento ng Tunggalian nila Horus at Set. Nang
sakupin ng mga Griyego ang kaharian ng Ehipto, binigyan ng historyador na si
Plutarch ng Makabagong interpretasyon ang mga mitolohiya ng Ehipto. Bagamat si
Osiris ay isang diyos na sinasabing nagbibigay ng kaligtasan para sa mga
kaluluwa ng mga yumaong tao, siya ay isa sa mga naging pinakatanyag na diyos sa
buong daigdig. Dahil ito sa kanyang kuwento na nagbibigay pagasa na ang mga tao
ay mabubuhay muli ng maligaya sa kabilang buhay. Ang pagsamba kay Osiris ay
kumalat sa halos lahat ng dako ng daigdig at ito ay nagpatuloy ng anim na
daang-taon matapos isilang si Kristo. Tuluyang nawala ang mga kultong sumasamba
kay Osiris matapos ipagbawal na ito ng mga namumunong mga Kristyano at Muslim.

Bilang diyos na nangangalaga ng mga yumao, si Osiris ay sadyang binigyan ng
pagpapahalaga ng mga tagasunod niya. Tinuturing ng mga Paraon ng Ehipto ang
sarili nila bilang mga tagapagmana ng kabilang buhay mula kay Osiris sa kanilang
pagyao sa daigdig. Subalit sa paglipas ng panahon, lahat ng mga tagasunod ni
Osiris, maging karaniwang tao lamang o may kapangyarihan, ay itinuring na ring
mga tagapagmana ng kanyang kaharian sa kabilang buhay. Sari-sari mga ritual at
misteryo ang inaalay kay Osiris para masigurado na sila ay tatanggapin niya sa
paraiso ng kabilang buhay.

Ayon sa mitolohiya, bago siya mamatay at mabuhay muli bilang isang hari ng
kabilang buhay, si Osiris ay itinuturing na tagapagdala ng sibilisasyon at
agrikultura sa Ehipto. Bilang diyos ng agrikultura, tinuturing rin si Osiris na
isang diyos na nagbibigay ng buhay sa mga pananim at mga tao; na matapos ang
kamatayan ng isang halaman o tao, si Osiris din ang nagbibigay ng panibangong
buhay sa mga ito. Ang kuwentong ito ng muling pagkabuhay ay ginagamit na
paliwanag ng ilang mga sinaunang Ehipsiyo kung bakit nagkakaroon ng mga sikulo
ng pagkabuhay at pagkamatay, tulad ng sikulo ng kapanganakan at kamatayan,
pagtubo at pagkalanta, paglaki at pagliit ng buwan atbp.

Si Osiris and panganay na lalaking anak nina Geb, ang diyos ng kalupaan, at Nut,
ang diyosa ng kalangitan. Ipinanganak siya sa ikaunang araw ng Interkalinaryo
(ang limang mga araw na idinadagdag sa 360 para maging 365 na bilang ng mga araw
sa kalendaryo). Kapatid at asawa siya ni Isis at nagkaroon sila ng anak na
lalaking na si Horus matapos na mapaslangin si Osiris ng kanyang kapatid. Nang
siya ay binuhay muli ni Isis, si Osiris ang naging hari ng mga yumao bagamat
pinili niya na maghari na lamang sa lugar ng mga yumao. Bilang diyos ng mga
yumao, tuluyang napaglito at napagisa ang katauhan ni Osiris sa isa pang diyos
ng mga yumao na si Khenti-Amenti. Ang Khenti-Amenti ay naging bansag na lamang
kay Osiris na nangangahulugang Pinuno ng mga Taga-kanluranin bagamat ang
kanluran ang pinaniniwalang lugar ng mga yumao dahil dito lumulubog ang araw.
Pinatay si Osiris ng kanyang lalaking kapatid na si Set dahil isang paraon si
Osiris, isang gampaning ibig angkinin ni Set dahil sa pagseselos.

Si Osiris ay kadalasang inilarawan bilang isang tao na nakadamit ng kasuota ng
isang hari. Suot-suot niya sa kanyang ulo ang Koranang Atef na sadyang kahawig
ng Koronang Puti na isinusuot ng mga paraong namumuno sa Mataas na Ehipto (Upper
Egypt). Subalit ang Atef ay mayroong mga balahibo ng ostrits sa magkabilang tabi
ng katawan nito na sumisimbolo sa Katotohan. Si Osiris ay mayroong hawak-hawak
na isang pangkayod (shepherd's crook) at isang pantabas (flail) na ipinapatong
niya sa kayang dibdid bilang simbolismo ng kanyang paghahari at pangangalaga sa
kalupaan at kabilang-buhay. Ang balat niya ay kadalasang inilalarawan na kulay
berde; bagamat siya ang diyos ng agrikultura at muling pagkabuhay—berbe ang
kulay na mga halaman na sumisimbolo sa nagsibol. Kung susuriin, makikita na ang
katawan ni Osiris mula sa kanyang leeg hanggang paa ay nakabalot ng maige sa
gasa/pambalot na ginagamit na pambalot ng mga 'mummy'. Ang pagkakabalot sa kanya
any simbolo ng nangyaring mumipikasyon sa kanya upang siya ay mabuhay muli.

Hindi kailan mang naging malinaw sa atin ang pagkaka-salaysay ng kuwento ni
Osiris. Kadalasang nagkakaroon sa sari-sariling bersiyon o interpretasyon ang
mga iba-ibang mga lungsod estado sa Ehipto ukol sa kanilang mitolohiya. Dahil
dito, nagkaroon ng iba-ibang nilalaman ang kuwento ni Osiris, kadalasang
nagkakakontrahan sa isa't-isa.

Matagal nang naniniwala ang mga sinaunang Ehipsiyo sa kabilang-buhay. Maraming
mga iba't ibang uri ng mga dasal at hymno para sa mga yumao ang ating natagpuang
nakaukit sa mga dingding nga mga libingang mastabas o di kaya'y nakasulat sa mga
lumang papeles at mga aklat na kasamang inililibing sa namatay. Kabilang sa mga
dasal na ito ay ang pagbibigay ng mga alay at dasal kay Osiris na matatagpuan sa
mga Teksto ng mga Piramides at sa Aklat ng mga Yumao. Noong nagumpisa ang
Ikalimang Dinastiya ng Ehipto, agarang dumami ang mga naitatalang mga deboto ni
Osiris at mga dasal na inaalay sa kanya; at ang dasal ng mga paraon ay mababasa
na Nagaalay ako (ang hari) kay Osiris. Sa ganitong paraan, dito makikita na si
Osiris ay sadyang naging napakahalaga sa relihyon ng mga sinaunang Ehipsiyo.

Mayroong nilalaman na dasal para kay Osiris ang Unang Kabanata ng Aklat ng mga
Yumao na pinamagatang Himno kay Osiris, na isinalin sa wikang Ingles ng
Ehipolohistang si E.A. Wallis Budge:

Ayon sa mga iba pang nasabing mga iskripto, na siyang mga pinaka-matatang mga
kasulatang pang-relihyon ng mga sinaunang Ehipsiyo, si Osiris ay bahagi ng isang
magkakapamilyang grupo ng mga diyos at diyosa na tinatawag na Pesedjet o Ennead,
na isang Griyegong salitang nangangahulugang ang siyam (the nine). Katulad ng
kahulugan ng salita, ang grupong ito ay binubuo ng siyam na mga diyos at diyosa
na pawang magkakapamilya sa dugo. Ayon sa Ennead, ang kauna-unahang diyos ng
daigdig ay si Atum; si Atum ay nagkaroon ng kambal na anak, ang diyos na si Shu
at ang diyosang si Tefnut, sa pamamagitan ng pag-sasalsal. Si Shu at Tefnut ay
naging mag-asawa at sila rin ay nagkaroon ng kambal na anak na sila diyos Geb at
diyosa Nut. Matapos ay naging magasawa naman sila Geb at Nut at sila naman ay
nagkaroon ng apat (lima ayon sa ibang bersiyon) na supling na sila Osiris at Set
na mga lalake, at Isis at Nephthys na mga babae. Nang isinilang ang huling apat,
dito nagumpisa ang buhay sa daigdig. Ang Ennead ay unang umusbong sa lungsod ng
Heliopolis, ngayong isa nang lugar para sa mga turista na matatagpuan sa
hilagang-silangan ng kasalukuyang kabisera ng Ehipto na Cairo.

Noong sumapit na ang ika labing-anim na dinastiya sa Ehipto, nag-halo na rin ang
dalawa sa pinakamalaki at makapangyarihang grupo ng mga diyos sa Ehipto, ang
Ennead at ang Ogdoad, napalitanang ang gampanin ng pinunong diyos ng Ennead na
si Atum ni Ra (si Ra ang diyos ng araw na naging mas tanyag kay Atum) habang si
Osiris naman ang naging ama ni Horus.

Nang umusbong ang 'dakilang' alamat ng pagkamatay at muling pagkabuhay ni Osiris
sa buong Ehipto, pinalitan ni Osiris ang diyos na si Anubis, ang orihinal na
diyos ng mga yumao ayon sa Ogdoad. Sinabi ng mga tagasunod ni Osiris na si
Anubis ay boluntaryong inilapat ang kanyang kapangyarihan kay Osiris sa
pagdating nito sa lupain ng mga yumao. Ngunit para gumanda ang kuwento,
inilathala na si Anubis ay sa katunayan isa sa pinakamamahal na anak ni Osiris.
Ayon sa kuwento na ito, sinasabi na si Nephthys, ang mas-nakabantang kapatid na
babae nila Osiris, ay ayaw bigyan ng supling ng kanyang asawang si Set. Para
magka-anak, ginamit ni Nephthys ang kanyang kapangyarihan upang maging kamukha
niya ang kakambal niyang si Isis. Inakala ni Osiris na si Nephthys ay ang
kanyang asawa at matapos silang dalawa ay magtalik, ipinanganak ang sanggol na
si Anubis.

Ang Griyegong historyador na si Plutarch ang nagkuwento ng karamihan sa mga
nilalaman ng mitolohiya. Ayon sa kanya, noong si Osiris ay nabubuhay pa at
namumuno bilang isang paraon ng Ehipto, si Osiris ang sinasabing nagdala ng
sibilisasyon sa Lambak ng Ilog Nile. Nakita ni Osiris na pawang naging mga
barbaryo ang mga Ehipsiyo kung kaya't sa ilalim ng kanya diktatura, ipinakilala
niya sa mga Ehipsiyo ang mga batas pantao at ang pagsamba sa mga diyos. Tinuruan
niya ang mga Ehipsiyo kung papaano magsaka, gumawa ng mga serbesa at tumugtog ng
mga instrumentong pang-musika. Naisipan din ni Osiris na magtungo sa ibang
bahagi ng mundo para maghatid ng sibilisasyon sa ibang mga bansa. Dahil dito,
itinuturing na isa sa pinakaminamahal na nilalang si Osiris ng mga diyos at ng
kanyang mga tao kung kaya't nagselos ang naka-babatang kapatid niya na si Set.

Napasalang ni Set si Osiris nang nilinlang niya ang kanyang kapatid na pumasok
sa loob ng isang napaka-gandang kahong gawa sa ginto, marpil, mga makukulay na
mga diyamante at kahoy mula sa punong cedar. Nangako si Set na kung sino mang
tao na sakto ang sukat ng kanyang katawan sa kahon ay mapapasakanya ang
napakagandang 'regalo'. Noong nakaraang gabi, palihim na kinuha ni Set ang sukat
ng katawan ni Osiris upang masiguradong ang biktima niya lamang ang kakasya sa
loob ng kahon. Sinubukang pumasok ng mga kasabwat ni Set sa kahon ngunit wala sa
kanila ang kumasya dito, maliban kay Osiris. Nang pumasok si Osiris sa kahon,
isinara ni Set si Osiris sa loob ng kahon at binuhusan ito ng tunaw na tingga
(lead) at ihinagis niya ito sa ilog. Inanod ng ilog ang kahon papunta sa
kabilang dako ng Dagat Mediterano at ito ay umahon sa kalampasigan ng Byblos,
isang lumang lungsod sa Lebanon.

Nang muling matagpuan ni Isis ang kahon, ibinuksan niya ito at nakitang si
Osiris ay wala ng buhay. Sa pamamagitan ng salamangka, panandaliang napanatili
ni Isis na buhay kahit papaano si Osiris at ibinalik ninyo siya sa Ehipto.
Nagawa ni Isis na makipagtalik kay Osiris kung kaya't si Isis ay nagkaroon ng
supling sa kanyang sinapupunan na si Horus. Subalit nang iniwan ni Isis ang
kahon sa dampa ng ilog Nile noong gabi, natagpuan ito si Set, at sa kanyang
galit, tuluyan niya pinaslang ang kanyang kapatid at pinaghiwa-hiwalay niya ang
mga bahagi nito sa iba't ibang dako ng Ehipto. Ayon kay Plutarch, hinati ni Set
ang katawan ni Osiris sa labing-apat na bahagi, ngunit walang maayos na basihan
kung ilan ba talaga ito.

Sa tulong ng kanyang kapatid na si Nephthys, matagumpay na nahanap ni Isis ang
lahat ng bahagi ng katawan ni Osiris maliban sa kanyang uten na kamailang kinain
ng mga isdang Oxyrhynchus, isang hayop na tagasunod ni Set. Sa pamamagitan ng
mga makapangyarihan na salamangka ni Isis at sa tulong mula sa mga diyos na sila
Anubis at Thoth, muling nabuhay si Osiris bilang hari ng mga yumao.

Ang paniniwala kung saan itinuturing na si Osiris ang ama ni Horus ay
nagpapakita ng di-pagkakasundo ng mga detalye sa Mitolohiyang Ehipto. Ayon sa
sinaunang (orihinal) relihyon ng mga Ehipsiyo, si Osiris at Isis ay itinuturing
magasawa sa sistemang Ennead, ngunit si Horus, sa orihinal na mitolohiya, ay
itinuturing naman na anak ng diyosang si Hathor ayon sa sistemang Ogdoad, ang
katunggaling relihyon ng Ennead. Ngunit ng mapagisa ang buong kaharian ng
Ehipto, kabilang ang Ennead at Ogdoad, ang gampanin ni Hathor ay ibinigay sa mas
tanyag na diyosang si Isis; at dahil si Isis ay asawa ni Osiris, si Horus ay sa
wakas kinilala nang anak nila Osiris at Isis.

Ayon sa kuwento, sila Osiris at Isis ay nagkaroon ng iisang anak na si Horus na
isinilang matapos mapaslang si Osiris ng kanyang selosong kapatid na si Set.
Napilitang manirahan at lumaki si Horus sa mga 'swamp' sa Hilagang Nile (ang
Delta ng Ilog Nile) upang hindi siya matuklasan at patayin ng kanyang
mapag-higanting tiyo. Nang umabot na si Horus sa kayang wastong eded na
labing-walong tao, nagatubili siya na ipaghigante ang pagkakapaslang ng kanyang
ama. Matapos ang mga mahahabang tunggalian sa pagitan ng mag-tiyo, kung saan
hinugot ni Set ang kaliwang mata ni Horus, nagtagumpay ang anak ni Osiris sa
labanan at si Horus ang naging panibagong paraon ng Ehipto. Ibinigay na lamang
Horus ang kanyang nawalang mata, ang Wedjat kung tawagin, kay Osiris bilang
regalo ng pagmamalasakin sa kanyang ama. Ang matang ito ay naging simbolo ng
kakayahang makita ang lahat ng mga bagay-bagay sa daigdig (all-seeing) ni
Osiris.

Bilang patunay ng pagkakaluklok ni Horus sa trono ng Ehipto, ang ama ni Osiris
na si Geb ay nagsalaysay ng isang testimonya, na mababasa sa Unang Bahagi ng
Bato ni Shabaka, na ngayon ay matatagpuan sa Museo ng Britanya:

Ang mga sinaunang Ehipsiyo ay may malakas na pananalig na mayroon silang
makakamit na imortalidad sa kabilang-buhay. Sumikat ng histo ang relihyon ni
Osiris dahil naniniwala ang kanyang mga tagasunod na ang buhay na walang hanggan
ay para sa lahat ng nabubuhay na tao at hindi lamang para sa mga taong may
kapangyarihan sa lipunan. Sa pagtatapos ng panahon ng pagtatayo ng mga piramides
noong Ikaapat Dinastiya ng Ehipto (c. 2575 BK - 2467 BK) at pagbubukas ng
Ikalimang Dinastiya ng Ehipto, nawalan ng katanyagan ang paniniwala na ang mga
paraon at mga opisyales lamang ang maaaring makapunta sa langit (i.e. kabilang
buhay) sa pamamagitan ng pagtatayo kani-kanilang mga naglalakihang piramides.
Ang kulto ni Osiris, na nagsimulang lumakas ang makapangyarihan sa lungsod ng
Abydos, ang naging isa sa pinakatinangkilik na paniniwala ng maraming Ehipsiyo.



https://tl.wikipedia.org/wiki/Gregorio_del_Pilar

Si Gregorio del Pilar ay ang pinakabatang heneral na lumaban sa Digmaang
Pilipino-Amerikano. Siya ay isinilang sa Bulakan, Bulakan noong Nobyembre 14,
1875 kina Fernando del Pilar at Felipa Sempio.

Si del Pilar ay unang nag-aral kay Maestro de la san jose at pagkatapos ay
nagpatuloy sa paaralan ng mananagalong na si Pedro Serrano Laktaw. Nag-aral siya
sa Ateneo Municipal de Manila noong 1880 at tumira sa bahay ng kanyang tiyo na
si Deodato Arellano kung saan sinasabing itinatag ang Katipunan. Sa murang
isipan ni del Pilar natimo ang mapanganib na mensahero ng mga propagandista.
Noong Marso 1896, nagtapos siya sa Ateneo sa kursong Bachiller en Artes, binalak
niyang magturo subalit sumiklab ang apoy.

Sa murang gulang sumapi siya sa Katipunan. Naging pinuno ng mga katipunero at
sumanib siya sa tropa ni Col. Vicente Enriquez kung saan napalaban siya at bunga
ng maigting na pagtatanggol siya ay nahirang bilang tinyente sa gulang na 19.
Ginawa siyang heneral ng isang brigada sa gulang na 22. Ang pagsalakay niya sa
Paombong, Bulakan at Quingwa (ngayon ay Plaridel, Bulakan) ang nagpatanyag sa
kanya. Napahanga niya si Aguinaldo at itinaas siya bilang tinyente kung saan
pinalaya niya ang lalawigang ito. Nang mamatay si Hen. Antonio Luna si del Pilar
ang humalili sa maliit na hukbo ni Aguinaldo. Nang tinugis sila ng mga Amerikano
sa Pasong Tirad noong Disyembre 2, 1899, nagpaiwan siya upang abangan ang mga
kaaway habang tumatakas si Aguinaldo.

Ang lathalaing ito ay isang usbong. Makatutulong ka sa Wikipedia sa pagpapalawig
nito.



https://tl.wikipedia.org/wiki/Dagat_Celebes

Ang Dagat Celebes o Dagat Sulawesi sa kanluran ng Dagat Pasipiko ay ginigilid sa
hilaga ng Kapuluang Sulu, Dagat Sulu at Mindanao ng Pilipinas, sa silangan ng
mga ulo ng Sangihe, sa timog ng Sulawesi, at sa kanluran ng Kalimantan sa
Indonesia . Itong dagat na ito ay kahawig ng isang malaking lunas, at kasing
lalim ng 6,200 m. Ang kabuuang lawak nito ay 110,000 m sq. (280,000 km sq). Yung
dagat ay bumubukas diretsyo Kipot ng Makassar patungong Dagat Java.

Ang Dagat Celebes ay nahugisan ng higit 42 milyong taon malayong malayo sa
katawan ng lupa. 22 milyong taon nakalipas, mga kilos sa ilalim ng lupa ay
tinulak ang Celebes ng palapit sa mga bulkan ng Indonesia at Pilipinas para
makakuha ng yabat. 12 milyong taon pa nakalipas at ang Dagat Celebes ay sinama
ng yabat na pangkontinental, kasama ang karbon, na ibinuhos galing sa tumutubong
bundok sa Borneo at sa lunas na dumaong kaharap ng Eurasia.

Ang linya sa gitna ng Celebes at ang Sulu ay nasa Sibutu-Basilan. malakas na
agos ng tubig, malalalim na mga trintsera, kasama ang mga pulong bulkan, ay ang
resulta ng karamihan ng bahagi.

Ang lathalaing ito ay isang usbong. Makatutulong ka sa Wikipedia sa pagpapalawig
nito.



https://tl.wikipedia.org/wiki/Mga_Tagalog

Ang mga Tagalog (Baybayin: ᜆᜄᜎᜓᜄ᜔) ang isa sa pinakamalaking pangkat etniko sa
Pilipinas kasunod ng mga Bisaya, at ang may pinakamalawak na distribusyon sa
bansa. Sila ang pangunahing pangkat etniko sa mga lalawigan ng Batangas, Cavite,
Bulacan, Laguna, Bataan, Quezon, Camarines Norte, Marinduque, at Rizal.
Nagtataglay rin ang mga lalawigan ng Nueva Ecija, Tarlac, Aurora, Zambales, at
Mindoro Oriental, at ang Kalakhang Maynila, ng mga malalaking populasyong
Tagalog. Mayroon ding mahalagang bilang nga mga Tagalog sa mga lalawigan ng
Palawan.

Mula ang pangalang Tagalog sa katawagang "taga-ilog". Ngunit mayroon din
panukala o teoriyang nagmula ito sa pangalan ng ilang mga tribo, mga Tagal, sa
Borneo at Sumatra, o Minangkabaw.

Ang mga Tagalog ay nabubuhay sa pamamagitan ng pagsasaka, pangingisda at
pagtitinda. Masipag, matiyaga at masikap ang mga Tagalog. Sila ay likas na
masayahin kaya madalas silang magdaos ng mga pagtitipon tulad ng kasalan,
kaarawan at kapistahan.

Bumibilang ang mga Tagalog ng may 15,876,000. Pinagtatalunan pa rin ang
pinagmulan ng mga Tagalog, kung nanggaling ba sila sa kilala ngayong Taal,
Batangas, o mula sa katimugan kung saan nanirahan ang kalapit-wika nilang mga
Bisaya. Gayunman, katulad ng iba mga katutubong kapangkatan, pinaniniwalaang mga
inanak sila ng mga taong nagwiwika ng wikang Awstronesyo mula sa sinaunang
Taiwan. Nagsasalita ang mga mamamayang Tagalog ng wikang Tagalog, na may
maraming mga sari-saring kaibahang pangdiyalekto, bagaman itinuturing na
mauunawaan ang lahat ng mga diyalektong Tagalog. Karamihan sa mga mamamayang
Tagalog na may dugong Merdika at may-halong Merdika at Kastila sa Ternate,
Cavite ang nagsasalita ng diyalektong Ternateño ng Chabacano. Pangunahing
pananampalataya ng mga Tagalog ang Kristiyanismo, na mga Romano Katoliko ang
karamihan, maging mga Protestante. Mayroon ding ilang mga Muslim. Maraming mga
mestisong Tagalog. Marami sa mga Tagalog ang may halong Intsik at Pilipino, na
may maliit na bilang na may mga ninunong Kastila at Amerikano. Tinatawag na
Katagalugan (Baybayin: ᜃᜆᜄᜎᜓᜄᜈ᜔) ang rehiyon ng mga Tagalog.

Kaibang-kaiba ang kalinangang Tagalog noong mga kapanahunan bago dumating ang
mga Kastila mula sa pangkasalukuyang kultura. Mula sa mga tribong naglalagay ng
mga tatuwahe sa katawan, tuluyang umunlad ang kalinangang Tagalog na tumatanggap
ng mga dayuhang impluho, partikular na ang Kastila, Intsik, at Amerikanong
impluwensiya. Sa ngayon, ang kanilang kalinangan ang nananatiling gulugod o
haligi at kinatawan ng lahat ng mga kulturang Pilipino. Sa nakaugalian, mga
nagsisipagsaka ang karamihan sa mga Tagalog, bagaman may ilang mangingisda rin.
May labis na kahigpitan sa pagtataguyod ng paggalang at pakikitungo sa kapwa ang
mga Tagalog, na makikita sa kanilang mga gawi at kayarian ng kanilang wika.
Larawan din o mga halimbawa ng katapangan ang mga Tagalog, katulad sa mga
pangyayari sa kasaysayan, katulad ng sa Himagsikang Pilipino at Ikalawang
Digmaang Pandaigdig.

Ang Taal, Batangas ang pangkasalukuyang sentro ng kalinangang Tagalog at ng mga
mamamayang Tagalog sapagkat pinaniniwalaang ito ang pinagsilangan ng
Katagalugan, o ang "Pusong-Lupain ng Kalinangang Tagalog." Nakabatay sa
kaugaliang sinasambit ang karamihan sa mga sinasabing pinagmulan ng mga
mamamayang Tagalog, sapagkat bagaman nakapag-aral ang mga sinaunang mga Tagalog
at nagkaroon ng mga kagawian sa pagsulat bago pa sumapit ang mga Kastila,
isinulat nila ang kanilang mga kaisipan sa ibabaw ng mga naglalahong kagamitan,
katulad ng mga dahon at mga sanga.

May bilang ng mga pambansang bayani ng Pilipinas ang mula sa mga Tagalog.
Naglunsad ng maraming mga pag-aaklas laban sa mga Kastila ang mga Tagalog, at
isa sila sa mga pinakamaagang naghimagsik. Isa sa mga panghihimagsik na ito ang
isinagawa ng Tagalog na si Apolinario de la Cruz (kilala rin bilang Hermano
Pule), na may layuning makapananampalataya. Isang mestisong Tagalog-Intsik ang
pambansang bayaning si Jose Rizal na mula sa Calamba, Laguna.

Noong1898, maraming mga pinuno ng Himagsikang Pilipino ang mga Tagalog, katulad
nina Apolinario Mabini, Andres Bonifacio, Emilio Jacinto, ang unang pangulo ng
Pilipinas na si Emilio Aguinaldo, at iba pa.

Mula kay Aguinaldo, may apat pang mga Tagalog na nanungkulan bilang pangulo ng
Pilipinas: si Manuel L. Quezon (isang mestisong Pilipino-Kastila) na may
malaking antas ng kanunu-nunoang Tagalog), si Jose P. Laurel, si Corazon Aquino,
at si Joseph Estrada. Karaniwang kakikitaan ng masiglang pakikiisa, pakikibaka
at mga tagumpay ng mga mamamayang Tagalog ang maagang bahagi ng kasaysayan ng
Pilipinas, at kasalukuyan pa ring nakikilahok ang mga ito sa pangkasalukuyang
politika at mga gawaing pangkabuhayan sa Pilipinas. Matatag ang pagiging lantad
ng mga Tagalog sa pambansang katangian at gawi, sapagkat palagiang pangunahing
laman ang mga ito ng mga pangyayari sa kasaysayan ng Pilipinas, na nilalarawang
may pagsusumigasig, pagtitiyaga, pagpupunyagi, pagsusumikap, at pagtataguyod ng
kasiglahan at katanyagang Pilipino.



https://tl.wikipedia.org/wiki/Kankanaey

Ang mga Kankanaey, binabaybay ding Kankana-ey, Kankanai, o Kankanay, ay
naninirahan sa kanlurang bahagi ng Lalawigang Bulubundukin o hilagang bahagi ng
Benguet sa Pilipinas. Wikang Kankanaey ang tawag sa kanilang lenggwahe.

== Pinagmulan ==project Ang mga Kankanaey ay ang mga pinag-apuhan ng mga
semi-literate na Malay na dumayo sa Pilipinas sa pamamagitan ng Lingayen gulf.

Katulad ng ibang [1], ang mga Kankanaey ay kasama sa mga gumawa ng mga
nakakiling na sakahan upang mapalawak ang lupain ng Cordillera. Ang mga
Kankanaey ng kanlurang Mountain Province mula sa munisipalidad ng Sagada at
Besao ay kinikilala ang kanilang mga sarili bilang parte ng tribong tinatawag na
Applai o Aplai. Dalawang sikat na institusyon ng mga Kankanaey ng Mountain
Province ay ang dap-ay, ang dormitory ng mga kalalakihan at isang civic center;
at ang began, ang dormitory ng mga babae kung saan nagaganap ang ligawan ng mga
dalaga’t binata.

Ang mga purong Kankanaey ay matatagpuan sa kanluran, hilaga, at silangang bahagi
ng Benguet. Ngunit dahil na rin sa intermarriages ay umuunti ang mga namamalagi
sa lugar na ito.

Kankanaey din ang tawag maging sa wika ng mga Kankanaey. Ito ay malimit na
gamitin ng mga Cordillerans partikular ng mga taga-kanlurang bahagi sa Mountain
Province at sa hilagang Benguet. Ang Igorot ng Hilagang Benguet (at halos lahat
ng namamalagi sa Amburayan at timog Lepanto) ay nagsasalita ng parehong
dayalekto, parehong adwana at tinatawag ang kanilang sarili bilang Kakanay o
Kankanay. Ang kultura ng grupong ito ay walang mahalagang pinagkaiba sa cultural
features ng mga Nabaloi. Lingguwistika ang isa sa maaaring basehan ng kanilang
pagkakaiba.

Halimbawa nito ay ang mga sumusunod na salitang Kankanaey: emey/umay – pumunta
entako – halika na ed – saan ipe-ey/ipa-ey/ippey – ilagay iwedwed – luwagan
anggey – tangi, tapusin

Ang mayorya sa mga Kankanay ay kawangis ng mga Nabaloi. Ang pinagkaiba ng mga
babaing Kankanay sa mga Nabaloi ay matutunghayan sa kanilang pananamit.

Ang mga Kankanaey ay nagkakaiba sa kanilang pananamit. Ang tradisyunal na damit
naman ng mga babae ay tinatawag na palingay o tapis.

Ang mga kababaihan na soft-speaking ay may kombinasyon ng mga kulay puti, itim
at pula. Ang disenyo ng pantaas na damit ay criss-crossed style ng puti, itim at
pula. Ang pang-ibaba naman ay (tapis) ay kombinasyon ng stripes ng itim, puti at
pula. Ang mga kababaihang hard-speaking naman ay nagsusuot ng pang-itaas na mas
pansin ang pula at itim, at saka kaunting puting istayl. Ang kanilang palda o
tapis ay tinatawag na bakget at gating. Ang mga kalalakihan naman ay nagsusuot
ng bahag at tinatawag itong wanes.

Ayon kay David Barrows, ang mga kalalakihan ay nagpapahaba ng buhok at
nagpapatubo ng bigote. Kung sila ay nagluluksa, ang mga kalalakihan ay nagsusuot
ng amoso (headband). Ngunit, sa paglipas ng panahon, ito ay nabago rin (maliban
sa mga nakakatanda). Kung sila ay nagtatanim, hindi sila nagsusuot ng pang-itaas
na damit. Kung nasa bahay naman, sila ay nagsusuot ng kaba.

Unti-unting nawala ang tradisyon ng pagtatatu at pagsusuot ng leglet (pulseras
sa binti). Ang kanilang palamuti – mga palamuti sa buhok at kwintas – ay
karaniwang gawa sa beads.

Bawat pangyayari sa isang buhay ng tao na kabilang sa Kankanaey at Ibaloi ng
Benguet ay may kani-kaniyang ritwal: mula pagbubuntis at panganganak hanggang sa
kamatayan at maging ang mga okasyon tulad ng kagalingan ng isang tao at
pagpapasalamat ng buong komunidad. Pinaniniwalaang nakaka-apekto ang relihiyon
at tradisyon sa kanilang mga pananim, na siya ring paniniwala sa iba pang
grupong etniko sa Cordillera. Mayroon ding kritisismo sa mga tribo ng hilaga
lalo na noong panahon ng kolonisasyon ng Espanya.

Ang mga ritwal ng mga Kankanaey ay maaaring mahati sa dalawa: Ang pagbibigay
pasasalamat o ang prestehiyosong sida (Cañao) at ang mga ritwal na panggamot.

Ang kagamitang pang-musika ay mga tambol at gong na may iba’t-ibang tawag.
Ginagamit nila ang mga ito upang tumugtog sa mga ritwal na ipinagdiriwang. Ang
kanilang mga sayaw at kanta ay sinasabayan nila ng tugtog ng mga instrumento.
Ang solibao (drums) at ang gangsa, pinsak, katlo, kap-at, kalima (gongs), at ang
tak-ik (a piece of elongated iron) ay ginagamit pa rin ng mga Kankanaey. Mayroon
ding mga instrumenting gawa sa kahoy: ang tal-lak. Ang tunog ng silibao at gongs
ay nagpapahiwatig na mayroong sida (cañao) na nagaganap.

Ang istruktura ng kanilang bahay ay simple lamang, ang bubong ay gawa sa cogon
at ang loob ay apat na sulok lamang. Ito na ang nagsisilbing tulugan, lutuan at
tanggapan ng kanilang mga bisita.

Ang kanilang ikinabubuhay ay ang pagtatanim, pag-aalaga ng hayop, at paggugubat;
ito ay dahil na rin sa kanilang kapaligirang ginagalawan. (Igualdo, 1989) Pareho
ang naging pag-unlad ng industriyal na pamumuhay ng mga Kankanay at Nabaloi. Ang
inilamang lamang ng Nabaloi ay mas marami silang pananim na bigas. Parehas rin
ang kanilang mga kagamitan.

Ang organisasyon sa paggawa sa mga Kankanay ay nababagay sa edad at kasarian.
Pagsasaka ang karaniwang trabaho. Ang mga batang nasa edad siyam pataas ay
naaatasang alagaan ang kanilang mga kapatid.

Ang mga inaalagaang hayop ng mga Kankanay ay manok, aso, baboy, at kalabaw.
Mayroon ding kakaunting kambing at baka.

Bihirang aminin ng mga Kankanay ang tutal na sukat ng kanilang mga lupain dahil
sa takot na madagdagan ang kanilang binabayarang buwis.

Naglaho din ang industriya ng paghahabi ng tela dahil sa mas magandang kalidad
ng pagtetela sa Baguio City, Bontoc at baybaying Ilocos.

Ipinaliwanag ng NEDA-CAR na ang lipunan sa Cordillera ay base sa
pagkakamag-anakan. Ito ang naging haligi ng pagkakaisa sa pagitan ng bawat
pamilya. Sa usapang pampolitika, demokrasya ang paraan sa pagpili ng mga pinuno
sa pamamagitan ng tradisyunal na grupo ng konseho tulad ng ato, dap-ay, tongtong
at papagat.

Katulad ng sa mga Nabaloi, ang tradisyon ng mana sa mga Kankanay (sa timog na
parte ng Benguet) ay ang pagpapasa sa susunod na henerasyon: ang mga magulang,
kapatid na lalaki at tiyuhin ang may karapatan na humawak sa yaman. Isa pang
prinsipyong parehas pinapairal ng dalawang pangkat sa Benguet ay ang pagkakaroon
ng mga kamag-anak ng pantay-pantay na hati sa mana.

Ang mga Kankanay (timog) at ang mga Nabaloi ay mayroon ring parehas na
paniniwala patungkol sa kasal. Ang mga anak ay katipan ng mga magulang.
Samanatala, sa mga Kankanay namang taga-hilaga, mayroon silang kalayaan kung
sino ang kanilang mapapangasawa.

Ang paghihiwalay o divorce sa Kankanay ay madalas kahit na sinasabi nilang hindi
sila naghihiwalay kung may anak na ang mag-asawa.

Sa mga kaso naman ng krimen o pagkakasala, mas malaki ang porsiyento ng mga kaso
na nasusolusyonan ng mga Kankanay kaysa sa mga Nabaloi dahil mas nauna silang
makadiskubre ng listahan ng patakaran at batas.

Ang panitikan ng Kankanay ay may apat na klase ng folktales. Una, ang Märchen.
Ang Märchen ay maihahalintulad sa mga fairytales ng Amerika. Ang istory ay
kadalasang umiinog sa kaguluhan ng iba’t-ibang bahagi ng kuwento na nagpapakita
ng tulungan sa mga karakter. Ang pangalawa naman ay tinatawag na trickster tale:
nagpapakita ito ng bida na may pabagu-bagong ugali at mapaglaro. Kadalasan ay
siya rin ang nabibiktima ng kanyang mga panlilinlang. Animal stories ang
pangatlo, ang mga karakter sa kuwentong ito ay mga hayop. At ang pang-apat, ang
mga narrative songs (day-eng). Ang mga ito ay pangkaraniwang maikli at
padayalogo.



https://tl.wikipedia.org/wiki/Adolf_Hitler

Si Adolf Hitler (20 Abril 1889 – 30 Abril 1945) ang nagsilbing dáting Kansilyer
(English: Chancellor) ng Alemanya mula 1933, at ang "Führer" (FIlipino: Pinúnò)
ng Alemanya mula 1934 hanggang sa kaniyang kamatayan. Siya ang pinúnò ng Partido
ng Pambansang Sosyalistang Manggagawang Aleman (Nationalsozialistische Deutsche
Arbeiterpartei o NSDAP), na mas kilalá bílang ang Partidong Nazi.

Nakamit ni Hitler ang kapangyarihan sa isang Alemanyang nahaharap sa krisis
matapos ang Unang Digmaang Pandaigdig. Sa pamamagitan ng paggamit ng propaganda
at maaalindog na mga pananalumpati, nagawa niyang umapela sa pangangailangan ng
mga mahihirap at paigtingin ang mga ideya ng nasyonalismo, antisemitismo, at
anti-Komunismo. Sa pagtatatag ng maayos na ekonomiya, pagpapaigting ng militar,
at isang rehimeng totalitarian, gumamit si Hitler ng isang agresibong patakarang
pandayuhan (foreign policy) sa paghahangad na mapalawak ang Lebensraum ("puwang
na tirahan") ng mga Aleman, na nagpasimula ng Ikalawang Digmaang Pandaigdig nang
salakayin ng Alemanya ang Poland. Sa pinakamalaking abot-saklaw nito, sumailalim
ang kalakihan ng Europa sa kontrol ng Alemanya, subalit kasáma ang ibang Axis
Powers, sa huli'y natalo pa rin ito ng mga Mga Alyansa ng Ikalawang Digmaang
Pandaigdig (Allied Powers). Mula noon, natapos ang mga patakarang panlahi ni
Hitler sa pagpapapatay ng humigit-kumulang 11 milyong tao, kasáma na rin ang
pagpaslang ng 6 milyong Hudyo, na ngayo'y kilalá bílang ang Holocaust.

Sa mga hulíng araw ng digmaan, si Hitler, kasáma ang kaniyang bagong asawang si
Eva Braun, ay nagpakamatay sa kaniyang taguan sa ilalim ng lupa sa Berlin
matapos mapalibutan ng hukbong Sobyet ang lungsod.

Ipinanganak si Adolf Hitler noong 20 Abril 1889 sa Braunau am Inn, Austria,
isang maliit na bayan sa Hilagang Austria. Siya ang ikatlong anak na laláki at
ikaapat sa anim na anak ni Alois Hitler (ipinanganak bilang Schicklgruber)
(1837–1903), isang menor na opisyal ng adwana (customs), at Klara Pölzl
(1860–1907), ang kaniyang ikalawang pinsan, at ikatlong asawa. Dahil sa malapít
na relasyon ng dalawa, isang papal dispensation ang kinailangang makuha bago
sila maikasal. Sa anim na anak nina Alois at Klara, tanging si Adolf at ang
kaniyang nakababatang kapatid na si Paula ang nakaabot sa pagkaadulto. Si Alois
Hitler ay mayroon ding anak na laláki, si Alois Jr., and isang anak na babae, si
Angela, sa kaniyang ikalawang asawa.

Si Alois ay ipinanganak bílang isang ilehitimong anak at sa unang tatlumpu't
siyam na taon ng kaniyang búhay ay kaniyang ginamit ang apelyido ng kaniyang ina
na "Schicklgruber". Noong 1876, sinumulan na ni Alois gamitin ang pangalan ng
kaniyang ama sa muling pag-aasawa ng ina, si Johann Georg Hiedler, matapos
bisitahin ang paring humahawak sa mga rehistrong pangkapanganakan (birth
certificates) at ideklara na si Hiedler ang kaniyang tunay na ama (Nagbigay si
Alois ng impresyon na buhay pa si Hiedler, bagamat siya'y matagal ng patay).
Ibinaybay ang kaniyang apelyido sa sari-saring baybay tulad ng Hiedler, Huetler,
Huettler and at maaaring ginawa na lámang "Hitler" ng isang eskribyente.
Mayroong dalawang teorya patungkol sa pinagmulan ng ngalang ito:

Ang pangalan ni Hitler, "Adolf", ay nagmumula sa lumang salitang Aleman na ang
katumbas sa tagalog ay "osong maharlika" ("Adel"="maharlika" + "wolf").
Samakatwid, isa sa mga palayaw na ibinigay ni Hitler sa sarili niya ay Wolf o
Herr Wolf — sinumulan niyang gamitin ang palayaw na ito noong 1920's at ang
tumatawag lámang sa kaniya ng ganito ay ang mga malapít sa kaniya (bilang "Uncle
Wolf" sa mga Wagners) hanggang sa pagbaksak ng Ikatlong Imperyo ng Alemanya
(Third Reich). Sa kaniyang mga pinakamalapit na kamag-anak, si Hitler ay kilalá
lámang bilang "Adi". Ipinakikita din ng mga pangalan ng kaniyang iba't ibang
punong himpilan na nagkalat sa kontinental na Europa (Wolfsschanze sa Silangang
Prussia, Wolfsschlucht sa Pransiya, Werwolf sa Ukraine, atbp.) ang ideyang ito.

Bílang bata, si Hitler ay nilalatigo halos araw-araw ng kaniyang ama. Makalipas
ang ilang taon sinabi niya sa kaniyang sekretarya , "Nagpasya ako noon na hindi
na ako iiyak tuwing ako'y lalatiguhin ng aking ama. Makalipas ang ilang araw,
nagkaroon ako ng pagkakataon na subukin ang aking pasya. Ang aking ina, sa
katakutan, ay nagtago sa harapan ng pintuan. Ako naman, patahimik ko na binilang
ang bawat palo ng patpat na sumugat sa aking puwit. (I then resolved never again
to cry when my father whipped me. A few days later I had the opportunity of
putting my will to the test. My mother, frightened, took refuge in the front of
the door. As for me, I counted silently the blows of the stick which lashed my
rear end.)"

Si Hitler ay hindi sigurado kung sino ang kaniyang lolo sa ama, subalit marahil
ito ay si Johann Georg Hiedler o ang kaniyang kapatid na si Johann Nepomuk
Hiedler. Nagkaroon din ng mga usap-usapin na si Hitler ay isang-kapat na Hudyo
at ang kaniyang lola sa ama, si Maria Schicklgruber, ay nabuntis matapos
magtrabho bilang katulong sa isang Hudyong pamamahay sa Graz. Noong mga 1920's,
ang mga implikasyon ng mga bali-balitang ito kasama na ang kasaysayan ng
kaniyang pamilya ay kagimbal-gimbal, lalo na para sa isang tagataguyod ng
mapanlahing (racist) ideolohiya. Sinubukang patunayan ng mga kalaban na si
Hitler, ang pinuno ng kontra-Semitang Partidong Nazi, ay may mga Hudyong ninuno.
Bagamat ang mga bali-balitang ito ay hindi napatunyan, para kay Hitler ay sapat
na iyong rason para ilihim ang kaniyang pinagmulan. Ipinilit ng progpagandang
Sobyet na si Hitler ay isang Hudyo, bagamat ang ideyang ito'y unti-unting
ipinapawalambisa ng mas modernong pananaliksik. Ayon kay Robert G. L. Waite sa
The Psychopathic God: Adolf Hitler, ipinagbawal ni Hitler ang pagtatrabaho ng
mga babaing Aleman sa mga Hudyong pamamahay, at matapos ang "Anschluss"
(aneksasyon) ng Austria, pinasabog ni Hitler ang bayan ng kaniyang ama sa
pamamagitan ng paggawa nitong ensayuhan ng mga artilyero (artillery range). Si
Hitler ay tila takot malaman na siya ay isang Hudyo na ayon kay Waite, ang
katotohanang ito ay higit na mas mahalaga kaysa kung siya ay Hudyo talaga.

Dahil sa trabaho ni Alois Hitler, madalas lumipat ang kaniyang pamilya, mula
Braunau patungong Passau, Lambach, Leonding, at Linz. Bilang bata, si Hitler ay
ibinalitang mahusay na estudyante sa iba't ibang paaralang elementaryang
kaniyang pinasukan; subalit, sa ikaanim na baitang (1900–1), ang kaniyang unang
taon ng paaralang sekondarya (Realschule) sa Linz, siya'y bumagsak ng tuluyan at
kinailangang ulitin ang baitang. Ibinalita ng mga guro na siya'y "wala
kagustuhang magtrabaho." Isa sa mga kaklase ni Hitler sa Linz Realschule ay si
Ludwig Wittgenstein, na naging isa sa mga magaling na pilosopo ng ika-20 siglo.

Ipinaliwanag ni Hitler na ang kaniyang biglang pagbaba sa pag-aaral ay isang uri
ng pagrerebelde laban sa kaniyang amang si Alois, na gustong pasunurin si Hitler
bilang isang opisyal ng adwana tulad niya, bagaman ginusto ni Hitler maging
pintorthis educational slump as a kind of rebellion against his father Alois,
who wanted the boy to follow him in a career as a customs official, although
Adolf wanted to become a painter. Ang paliwanag na ito ay sinusuportaha din ng
paglalarawan ni Hitler sa kaniyang sarili bilang isang artistang mali ang
pagkakakilala. Subalit, matapos ang pagkamatay ni Alois noong 3 Enero 1903, kung
kailan si Adolf ay may 13 taong gulang, hindi nagbago ang estado sa pag-aaral ni
Hitler. Sa gulang na 16 taon, iniwan ni Hitler ang paaralan ng walang nakamit na
kwalipikasyon.

Mula 1905 , Nabuhay si Hitler sa pamamaraan ng isang Bohemian na umaasa sa
pensiyon ng mga batang walang ama at sustento ng kaniyang ina. Tinanggihan siya
ng dalawang beses ng Akademiya ng Mahusay na Sining ng Vienna (Academy of Fine
Arts Vienna) (1907–1908) dahil sa kaniyang "di-kabagayan sa pagpipinta" , at
sinabihan na ang kaniyang kagalingan ay nasa larangan ng arkitektura.
Ipinapakita ng kaniyang memoryas ang kaniyang pagkahalina sa larangang ito:

Noong 21 Disyembre 1907, ang kaniyang inang si Klara ay binawian ng buhay dahil
sa kanser sa suso sa gulang na 47. Ibinigay ni Hitler ang parte niya ng
benepisyong pang-alila sa kaniyang mas batang kapatid na si Paula, ngunit nung
siya'y 21 taong gulang pinamanahan siya ng pera ng kaniyang tiya. Nagtrabaho
siya bilang isang naghihirap na pintor sa Vienna, kumokopya ng mga tanawin mula
sa mga postcard at ibinebenta ang kaniyang mga kuwadro sa mga mangangalakal at
turista (mayroong ebidensiya na siya'y nakagawa ng higit sa 2000 na pinta bago
magsimula ang Unang Digamaang Pandaigdig).

Nagsilbi si Hitler sa Pransiya at Belhika sa ilalim ng Ikalabing-anim na
Reserbang Rehimen ng Bavaria (tinawang na Rehimen ng Listahan sunod sa unang
namuno sa grupo). Isa siyang mensahero, ang pinaka-delikadong trabaho sa
Kanlurang Larangan, at madalas makasalubong ng mga kaaway sa daan. Dalawang ulit
siyang pinarangalan sa kaniyang katapangan. Natanggap niya ang Krus na Bakal,
Ikalawang Uri, noong 1914 at ang Krus na Bakal, Unang Uri, noong 1918----isang
parangal na bihirang ibigay sa isang Gefreiter. Sa kabila ng lahat, dahil
iniisip ng mga namumuno sa rehimen na wala siya masyadong alam, hindi naitaas
ang kaniyang ranggo sa Unteroffizer. Ang ibang mananaliksik ng kasaysayan ay
nagsasabing hindi naitaaas ang kaniyang ranggo sa kadahilanang hindi siya
Aleman. Ang kaniyang trabaho sa kampo, sa kabila nang pagiging delikado, ay
nagbigay ng oras para sa kaniya upang umpisahan ang kaniyang pagguhit. Gumawa
siya ng mga larawan para sa isang diyaryong pang-militar. Noong 1916, nasugatan
siya sa binti, ngunit bumalik siya sa digmaan noong Marso 1917. Nakatanggap siya
ng "Wound Badge" bago lumipas ang taon. Sa pagtukoy ni Sebastian Haffner sa mga
karanasan ni Hitler sa digmaan, nasabi niyang may pagkakaintindi si Hitler ng
militar.

Noong Hulyo 1919, si Hitler ay hinirang na Verbindungsmann (intelligence agent)
ng Aufklärungskommando (reconnaissance commando) ng Reichswehr upang parehong
maimpluwensiyahan ang mga sundaolo at pasukin ang "Partido ng Alemang
Manggagawa" (DAP). Habang nag-aaral ng mga aktibidades ng DAP, si Hitler ay
humanga sa antisemitiko, nasyonalista, anti-kapitalista, anti-Marxistang
panniwala ng tagapagtatag nitong si Anton Drexler. Si Drexler ay pumabor sa
isang malakas na aktibong gobyerno, isang "hindi-Hudyong" bersiyon ng sosyalismo
at solidaridad sa lahat ng mge miyembro ng lipunan. Si Drexler ay humanga naman
sa kakayahang oratoryo (pananalumpati) ni Hitler at inimbitahan niya itong
sumali sa DAP. Tinanggap ito ni Hitler ay naging ika-55 na miyembro ng partidong
ito noong Setyembre 1919.

Sa DAP, nakilala ni Hitler si Dietrich Eckart na isa sa kauna unahang
tagapagtatag nito at isang miyembro ng okultong Lipunang Thule. Si Eckhart ng
naging gabay ni hitler, nakikipagpalitan ng mga ideya kay Hitler at nagpakilala
kay Hitler sa iba ibang uri ng mga tao sa lipunang Munich. Si Hitler ay
nagpasalamat kay Eckart at pinarangalan niya ito sa ikalawang bolyum ng Mein
Kampf. Upang tumaas ang apela nito ng partidong ito, ito ay pinalitan ng
pangalan sa Nationalsozialistische Deutsche Arbeiterpartei (National Socialist
German Workers Party – NSDAP o Nazi). Dinesenyo ni Hitler ang bandila ng partido
ng swastika sa isang puting bilog sa pulang likuran.

Si Hitler ay pinagbitiw sa hukbo noong Marso 1920 at siya'y nagsimulang
magtrabaho ng buong panahon sa partido. Sa simula nang 1921, si Hitler ay naging
isang labis na epektibong mananalumpati sa napalaking manonood. Noong Pebreo
1921, si Hitler ay nagsalita sa dagsaan ng tao na may bilang na anim na libo sa
Munich. Upang ianunsiyo ang pagtitipon, ang dalawang punong trak ng mga
tagasunod ay bumiyahe sa buong bayan na nagwawagayway ng mga bandilang swastika
at naghahagis ng mga polyeto. Si Hitler ay agad naman nagkamit ng masamang
kabantugan sa kaniyang mga magugulo, at kontrobersiyal na mga talumpati sa
Kasunduan ng Versailles, mga kalabang politiko lalo na ang mga Marxisto, at mga
Hudyo. Sa panahong ito, ang NSDAP ay nakasentro sa Munich na isang pamugaran ng
mga anti-gobyernong mga nasyonalistang Aleman na determinadong wasakin ang
Marxismo at paguhuin ang Repablikang Weimar.

Ang mga talumpating nakalalason ni Hitler sa mga bulwagan ng serbesa ay
nagsimulang makaakit ng mga regular na manonood. Ang mga unang tagasunod ay sina
Rudolf Hess, ang dating piloto ng puwersang paliparan at ang kapitan ng hukbong
si Ernst Röhm. Ang huli ay naging puno ng paramilitar na organisasyon ng Nazi na
(SA, "Storm Division") na nagpoprotekta sa mga pagtitipon at malimit na umaatake
sa mga kalabang politiko. Ang isang kritikal na impluwensiya sa pag-iisip ni
Hitler sa mga panahong ito ang Aufbau Vereinigung, isang konspiratoryal na
grupong binubuo ng mga puting Rusyanong desterado (exile) at mga sinaunang mga
nasyonal na sosyalista. Ang grupong ito ay pinopondohan ng mga pondong galing sa
mga mayayamang industriyalista gaya ni Henry Ford. Ang grupong ito ang
nagpakilala kay Hitler ng isang konspirasyang Hudyo na nag-uugnay sa
internasyonal na pinansiya (finance) sa Bolshebismo. Naakit din ni Hitler ang
atensiyon ng mga lokal na negsyo. Siya ay tinanggap sa mga impluwensiyal na mga
pangkat (circles) ng lipunang Munich at naugnay sa digmaang heneral na si Erich
Ludendorff.

Dahil sa nahikayat sa kaniyang bagong suporta, isinapi ni Hitler si Ludendorff
para sa isang pagtatangkang kudeta na kilala bilang "Beer Hall Putsch" ("Hitler
Putsch" o "Munich Putsch"). Ginamit ng Partidong Nazi ang Pasismong Italyano
bilang modelo ng kanilang hitsura at mga polisiya at noong 1923, ninais ni
Hitler gayahin ang Martsa ng Roma ni Benito Mussolini sa pamamagitan ng
pagsasagawa ng kaniyang Kampanya sa Berlin. Humingi ng suporte si Hitler at
Ludendorff sa Staatskommissar (komisyoner ng estado) na si Gustav von Kahr na de
paktong pinuno ng Bavaria. Gayunpaman, si Kahr kabilang ang hepe ng pulis na si
Hans Ritter von Seisser (Seißer) at Reichswehr Heneral Otto von Lossow ay nais
maglagay ng isang diktaduryang nasyonalista ng hindi kasama si Hitler.

Ninais ni Hitler na sunggaban ang isang mahalagang pagkakataon para sa isang
matagumpay na panggugulo at suporta. Noong 8 Nobyembre 1923, si Hitler at ang SA
(puwersa ni Hitler) ay sumalakay sa Bürgerbräukeller na isang malaking bulwagan
ng serbesa sa Munich. Inabala ni Hitler ang pananalumpati ni Kahr at inihayag ni
Hitler na ang isang pambansang himagsikan ay nagsimula na gayundin ang
paghahayag ng pagkakalikha ng bagong gobyernong kasama si Ludendorff. Sa
paghugot ng kaniyang baril, kaniyang hiningi ang pagsuporta ni Kahr, Seisser, at
Lossow. Sa simula, ang mga puwersa naman ni Hitler ay naging matagumpay sa
pagsakop ng lokal na Reichswehr at punongkwarter ng pulisya. Gayunpaman, ang
hukbo (army) o pulis ng estado ay hindi sumama sa mga puwersa ni Hitler. Si Kahr
at mga kasama nito ay mabilis na lumipat naman ng suporta tungo sa oposisyon ni
Hitler sa kasalukuyang gobyerno. Nang sumunod na araw, si Hitler at ang kaniyang
mga tagasunod ay nagmartsa mula sa bulwagan ng serbesa hanggang sa kagawaran ng
digmaan ng Bavaria upang patalsikin ang gobyernong Bavaria sa kanilang "Martsa
ng Berlin" ngunit sila ay pinakalat ng mga pulis. Labing-anim na miyembro ng
Nazi at apat na pulis ang namatay sa hindi matagumpay na kudeta.

Si Hitler ay tumakas sa tahanan ni Ernst Hanfstaengl at sa ibang salaysay ay
nagsaad na si Hitler ay nagtangkang magpakamatay. Siya ay depresado ngunit
kalmado nang siya ay dakpin noong 11 Nobyembre 1923. Siya ay nilitis sa isang
mataas na pagtataksil sa harapan ng espesyal na Korte ng Tao sa Munich. Sa mga
panahong ito, si Alfred Rosenberg ay naging pansamantalang pinuno ng Nazi. Ang
paglilitis ni Hitler ay nagsimula noong 26 Pebrero 1924 at noong 1 Abril 1924,
si Hitler ay hinatulan ng limang taong pagkakabilanggo sa Bilangguan ng
Landsberg. Si Hitler ay nakatanggap naman ng mabuting pagtrato mula sa mga
guwardiya at nakatanggap ng maraming sulat mula sa kaniyang mga tagasunod. Ang
Suprema Korte ng Bavaria ay naglabas ng pagpapatawad (pardon) at siya ay
pinalaya sa bilangguan noong 20 Disyembre 1924 laban sa pagtutul ng prosekutor
ng estado. Kung kabilang ang pagkakabilanggo ni Hitler bago ang paglilitis, si
Hitler ay nanatili lamang sa bilangguan ng higit sa isang taon. 5

Habang nasa bilangguan ng Landsberg, idinikta ni Hitler ang halos lahat ng unang
bolyum ng kaniyang "Mein Kampf" ("Ang aking pakikibaka" na orihinal na
pinamagatang Apat at Kalahating Taon ng Pakikibaka sa Kasinungalingan,
Kaestupidohan, at Kaduwagan) sa kaniyang diputadong si Rudolf Hess. Ang aklat na
ito na kaniyang inalay sa "Lipunan ng Thule" ay isang autobiograpiya at
paghahayag ng kaniyang mga ideolohiya. Ang aklat na ito ay naimpluwensiyahan ng
The Passing of the Great Race ni Madison Grant na tinawag ni Hitler na "aking
Bibliya". Ang Mein Kampf ay inilimbag sa dalawang bolyum noong 1925 at 1926 na
nagbenta ng 240,000 mga kopya sa pagitan ng 1925 at 1934. Sa huli ng Ikalawang
Digmaang Pandaigdig, 10 milyong kopya ang naibenta o naipamahagi. Ang
karapatangkopya (copyright) ng Mein Kampf sa Europa ay inaangkin ng Malayang
Estado ng Bavaria at magwawakas sa 31 Disyembre 2015. Sa Alemanya ang mga labis
na komentadong edisyon ng Mein Kampf ang tanging makukuha at ito ay para lamang
sa mga pag-aaral akademiko.

Sa panahon ng paglaya ni Hitler sa bilangguan, ang politika sa Alemanya ay
naging hindi gaanong palaban at ang ekonomiya ay bumuti. Eto ang naglimita sa
mga pagkakataon ni Hitler sa mga panggugulong pampolitika. Bilang resulta ng
nabigong Putsch sa Bulwagan ng Serbesa, ang Nazi at ang mga kaugnay na
organisasyon ay ipinagbawal sa Bavaria. Sa isang pagtitipon kay Punong Ministro
ng Bavaria na si Heinrich Held noong 4 Enero 1925, si Hitler ay pumayag na
respetuhin ang kapangyarihan ng estado at siya ay maghahanap lamang
kapangyarihang pampolitika sa pamamagitan ng prosesong demoktratiko. Ang
pagtitipong ito ang nagbigay daan upang maalis ang pagbabawal sa Nazi noong 16
Pebrero 1925 ngunit si Hitler ay binawalang magsalita sa publiko mula Marso 9.
Upang maisulong ang kaniyang mga ambisyong pampolitika, hinirang ni hitler si
Gregor Strasser gayundin ang kapatid nitong si Otto at si Joseph Goebbels upang
pangasiwaan at palakihin ang Nazi sa hilagang Alemanya. Bilang magaling na
nangangasiwa, naglihis si Gregor Strasser ng isang mas independiyenteng kursong
pampolitika sa pamamagitan ng pagbibigay diin sa mga elementong sosyalista sa
mga programa ng partido.

Si Hitler ay nagtakda ng pamumunong autokratiko ng Nazi sa pagdidiin ng
Führerprinzip ("Pinunong Prinsipyo"). Ang lumitaw ay isang organisasyong
pampolitika kung saan ang ranggo ay matutukoy hindi ng eleksiyon kundi ang mga
posisyon ay malalagyan lamang sa pamamagitan ng paghirang (appointment) ng mga
may mas mataas na ranggo na humihingi ng walang pagtutol na pagsunod sa kanilang
pinuno.

Ang isang mahalagang elemento ng apela ni Hitler ang kaniyang kakayahan na
pumukaw ng pakiramdam ng paglabag sa pambansang pagmamalaki (pride) bilang
resulta ng Kasunduan ng Versailles. Marami sa mga Aleman ay tutol sa mga termino
ng kasunduan lalo na ang pagpapabigat sa ekonomiya ng pagbabayad sa ibang mga
bansang naapektuhan ng Unang Digmaang Pandaigdig. Gayunpaman, ang pagtatangka ni
Hitler na makakuha ng malaking suporta sa pamamagitan ng pagsisi ng mga
hinihingi at sinasaad ng kasunduan sa isang "internasyonal na sangka-hudyohan
(jewry) ay hindi naging matagumpay sa mga botante. Kaya dahil dito, si Hitler at
ang kaniyang partido ay nagsimulang gumamit ng mas tusong paraan ng propaganda
na nagsasama sa antisemitismo sa pagbatikos sa kabiguan ng "Sistemang Weimar" at
ng mga partidong sumusuporta dito.

Ang malaking pagbabago sa ambisyong pampolitika ni Hitler ay nangyari nang
dumating ang isang Dakilang Depresyon sa Alemanya noong 1930. Ang Republika ng
Weimar ay nahirapang kumapit sa lipunang Aleman at humarap sa matinding
oposisyon mula sa mga ekstremistang kanan (right wing) at kaliwa (left wing).
Ang mga moderatong (moderate) mga partido na nangako ng isang demokratikong
parlamentaryong republika ay patuloy na walang kakayahang pigilan ang paglago ng
ekstremismo. Ang reperendum ng Alemanya noong 1929 ang nagpataas ng kasikatan ng
ideolohiyang Nazi. Noong eleksiyon na naganap noong 1930, natalo ang mayoridad
(majority) ng mga moderato na nagresulta sa pagkakabahagi ng dakilang koalisyon
at pagpapalit nito ng isang gabineteng minoridad (minority). Ang pinuno nitong
si Chancellor Heinrich Brüning ng partidong Sentro (center) ay nangasiwa sa
pamamagitan ng mga atas ng pangulo ng estadong si Paul von Hindenburg. Sa
pagpapahintulot ng mga karamihan sa partido, ang pangangasiwa sa pamamagitan ng
mga atas ay naging kagawian at ito ang nagbigay daan sa mga autoritariang anyo
ng pamahalaan. Ang Nazi ay umangat mula sa hindi pagkakakilanlan hanggang sa
pagkapanalo nito ng 18.3% ng boto at 107 parlamentaryong upuan (seats) noong
1930 eleksiyon na nagdulot dito upang maging ikalawang pinakamalaking partido sa
parlamento ng Alemanya.

Ang paglakas ng pampolitika na kapangyarihan ni Hitler ay naramdaman sa
paglilitis ng dalawang opiser ng Reichswehr na sina Tenyente Richard Scheringer
at Hans Ludin noong tagsibol nang 1930. Ang parehong ito ay kinasuhan ng
pagiging miyembro ng Nazi na sa panahong ito ay ilegal para sa mga personel ng
Reichswehr. Ang prosekusyon ay nangatwirang ang Nazi ay isang mapanganib na
ekstremistang partido na nagtulak sa abogado ng mga isinasakdal na tawagin si
Hitler upang tumestigo sa korte. Sa testimonya ni Hitler noong 25 Setyembre
1930, isinaad ni Hitler na ang kaniyang partido ay nagpapaplanong umakyat sa
kapangyarihan sa pamamagitan lamang ng demokratikong mga eleksiyon at ang Nazi
ay kaibigan ng Reichswehr. Ang testimonyang ito ni Hitler ang umani kay Hitler
ng maraming mga tagasunod sa pangkat ng mga opiser.

Ang mga hakbang ng pagtitipid sa pinansiya at badyet ng pamahalaan ni Brüning ay
nagdulot ng kaunting pagbuti ng ekonomiya at naging labis na hindi tanyag sa mga
botante. Ang kahinaang ito ay kinasangkapan ni Hitler sa pamamagitan ng
pagpapatama ng kaniyang mga mensaheng pampolitika sa mga segmento ng populasyon
na lubos na tinamaan ng inplasyon (pagtaas ng presyo) noong mga 1920 at kawalang
trabaho gaya ng mga magsasaka, mga beterano ng digmaan, at gitnang klase (middle
class).

Pormal na itinakwil ni Hitler ang kaniyang pagkamamamayang Austriyano noong 7
Abril 1925 ngunit sa parehong panahon ay hindi kumuha ng pagkakamamamayang
Aleman. Sa halos pitong taon, si Hitler ay walang estado kaya wala siyang
kakayahang makatakbo sa isang pampolitika na puwesto bukod sa nahaharap sa
panganib ng deportasyon. Noong 25 Pebrero 1932, ang panloob na kalihim ng
Brunswick na miyembro ng Nazi ay humirang kay Hitler bilang tagapangasiwa ng
delegasyon ng estado sa Reichsrat sa Berlin na gumawa kay Hitler bilang
mamamayan ng Brunswick gayundin ng Alemanya.

Noong 1932, si Hitler ay tumakbo laban sa may edad nang Pangulong si Paul von
Hindenburg sa eleksiyon ng pagkapangulo. Ang pagtatagumpay ng kaniyang
kandidasya ay nabigyang diin sa kaniyang pananalumpati sa Industry Club ng
Düsseldorf na umani sa kaniya ng malawak na suporta ng iba ibang mga partidong
nasyonalista, monarkista, katoliko, republikano at kahit sa sosyal na mga
demokrato. Ginamit ni Hitler ang slogan sa kaniyang kampanya na "Hitler über
Deutschland" ("Hitler sa ibabaw ng Alemanya") na isang reperensiya sa kaniyang
parehong pampolitika na mga ambisyon at pangangampanya gamit ang eroplano. Si
Hitler ay lumagay sa ikalawa sa parehong pag-ikot ng eleksiyon at umani ng
mahigit sa 35% ng boto sa huling eleksiyon. Bagaman si Hitler ay natalo kay
Hindenburg, ang eleksiyon na ito ay gumawa kay Hitler bilang isang
kapani-paniwalang puwersa sa politika ng Alemanya.

Noong Setyembre 1931, ang pamangking babae ni Hitler na si Geli Rauba ay
nagpatiwakal gamit ang baril ni Hitler sa kaniyang apartmento. Pinaniniwalaang
may ugnayang romantiko si Rubal kay Hitler at ang kaniyang kamatayan ang
nagdulot ng matinding sakit kay Hitler.

Dahil sa kahirapan ng pagbuo ng isang matatag at epektibong gobyerno, dalawa sa
maimpluwensiya (influential) na mga politikong sina Franz von Papen at Alfred
Hugenberg gayundin ang ilang mga industriyalista at negosyante kabilang sina
Hjalmar Schacht at Fritz Thyssen ay sumulat kay Hindenburg na humihikayat dito
na hirangin si Hitler bilang pinuno ng gobyerno na "independiyente sa mga
partidong parlamentaryo" na maaaring maging isang kilusan na "makapagpapaligaya
sa milyong mga tao".

Dahil sa ang dalawang eleksiyong parlamentaryo noong Hulyo at Nobyembre 1932 ay
bigong nagresulta na makabuo ng isang mayoridad (majority) na gobyerno, may
pag-aatubiling hinirang ni Pangulong Hindenburg si Hitler bilang kansilyer ng
koalisyong gobyerno na binubuo ng Nazi at partido Hugenberg (Alemang Pambansang
Partido ng mga Tao o DNVP). Ang impluwensiya ng Nazi ay pinaniniwalaang limitado
lamang sa alyansa ng mga konserbatibong kalihim ng gabinete na ang pinakakilala
ay sina von Papen bilang bise-kansilyer at Hugenberg bilang kalihim ng
ekonomiya. Ang tanging isa pang miyembro ng Nazi maliban kay Hitler ay si
Wilhelm Frick na binigyan ng kalihim ng panloob. Gayunpaman, bilang konsesyon sa
Nazi, si Hermann Göring na sa mga panahong ito ay pinuno ng pulisya ng Prusya ay
pinangalang kalihim na walang portpolyo. Kaya bagaman ninais ni von Papen na
ilagay si Hitler bilang pigurangpinuno (figurehead o posisyong walang aktuwal na
kapangyarihan) lamang, ang Nazi ay nagkamit ng mga mahahalagang mga posisyong
pampolitika.

Sa paghahanap ng Nazi ng buong pampolitika na kontrol nang ito ay mabigong
maakakuha ng absolutong mayoridad ng parlamento, ang gobyerno ni Hitler ay
naghain ng Ermächtigungsgesetz (Aktong Pagpapayag) sa isang boto ng bagong
nahalal na Reichstag. Ang lehislasyong ito ang nagbigay sa gabinete ni Hitler ng
buong kapangyarihang lehislatibo sa loob ng apat na taon. Bagaman ang
panukalang-batas (bill) na ito ay hindi una, ang aktong ito ay iba dahil ito`y
pumapayag sa paglihis sa konstitusyon. Dahil sa ang panukalang-batas (bill) na
ito ay kailangan ng ⅔ ng mayoridad upang mapasa, ang gobyerno ni Hitler ay
nangailangan ng suporta ng ibang mga partido. Ang posisyon ng Partidong Sentro
(Centre Party) na ikatlong pinakamalaking partido sa Reichstag ang lumabas na
nagpasiya ng boto. Sa ilalim ng pamumuno Ludwig Kaas, ang Partidong Sentro ay
nagpasiyang bumoto para sa Aktong Pagpapayag. Ginawa ito ng partidong ito
kapalit ng garantiya (sa salita) ng kalayaan ng Simbahang Katoliko, ang mga
concordat (kasunduan ng Simbahang Katoliko at mga soberanyang mga estado) na
nilagdaan ng mga estadong Aleman at ang patuloy na pag-iral ng Partidong Sentro.

Noong Marso 23, ang Reichstag ay nagtipon sa kapalit na gusali sa ilalim ng
magulong mga sirkunstansiya. Ang ilang mga tao ng SA ay nagsilbing guwardiya sa
loob samantalang ang malaking mga grupo sa labas ay sumigaw ng mga slogan at mga
banta sa paparating na mga miyembro ng parlamento. Inihayag ni Kaas na ang
Partidong Sentro ay susuporta sa panukalang-batas (bill) na ito na ang mga
pagkabahala ay isinantabi samantalang ang Demokratikong Sosyal na si Otto Wels
ay kumondena sa aktong ito sa kaniyang talumpati. Sa pagtatapos ng araw, ang
lahat ng partido maliban sa Demokratikong Sosyal ay bumoto pabor sa
panukalang-batas na ito. Ang mga komunista gayundin din ang ilang mga
Demokratikong Sosyal ay pinagbawalan na dumalo sa pagbotong ito. Ang Aktong
Pagpapayag gayundin ang Atas ng Sunog sa Reichstag ang nagtransporma sa gobyerno
ni Hitler bilang isang de paktong (de facto o sa pagsasanay) diktadurya
(dictatorship).

Noong 14 Hulyo 1933, ang partidong Nazi ay inihayag na tanging legal na partido
sa Alemanya. Ginamit ni Hitler ang Sturmabteilung (stormtroopers) upang pilitin
si Hugenberg na magbitiw at isinulong ang pampolitika na isolasyon ng
Bise-Chancellor na si von Papen. Ang kagustuhan ng Sturmabteilung na magkaroon
ng mas pampolitika at militar na kapangyarihan ay nagdulot ng pagkabalisa sa mga
militar, industriyal at pampolitika na mga pinuno. Eto ang nagtulak kay Hitler
upang alisin ang buong pamumuno ng Sturmabteilung kabilang si Ernst Röhm at
ibang mga kalabang pampolitika gaya ni Gregor Strasser at dating Chancellor na
si Kurt von Schleicher. Ang mga aksiyong ito ay naganap mula Hunyo 30 hanggang 2
Hulyo 1934. Habang ang ilang mga Aleman ay nagulat sa pagpatay, maraming
nakakita kay Hitler bilang isa na nagbalik ng kaayusan (order) ng bansa.

Noong 2 Agosto 1934, si Pangulong von Hinderburg ay namatay. Sa paglabag sa
Konstitusyon ng Weimar na tumatawag sa eleksiyon ng pagkapangulo at sa kabila ng
batas na naipasa nang nakaraang araw bilang antisipasyon sa papalapit na
kamatayan ni Hindenburg, ang gabinete ni Hitler ay nagdeklara na ang posisyon ng
pagkapangulo ay bakante at inilipat ang mga kapangyarihan ng pinuno ng estado
kay Hitler bilang Führer und Reichskanzler (pinuno at chancellor). Eto ang
nag-alis ng pinakahuling legal na remedya kung saan si Hitler ay maaaring
mapatalsik at halos lahat ng mga tseke at balanse (checks and balances o
pagsaway ng ibang sangay ng gobyerno) sa kaniyang kapangyarihan. Ang ginawa ni
Hitler ay lumabag din sa Aktong Pagpapayag na nagbabawal sa pakikialam sa
opisina ng pagkapangulo.

Noong Agosto 19, ang pagsasama (merger) ng pagkapangulo at pagka-chancellor ay
inaprubahan ng plebisito na may suporta ng 84.6% ng mga botante.

Simula nang 1938, ginawa ni Hitler na isailalim sa kaniyang direktang kontrol
ang Puwersang Panghukbo sa pamamagitan ng pagpupuwersa sa pagbibitiw ng Kalihim
ng Digmaan (dating Kalihim ng Pagtatanggol) na si Werner von Blomberg dahil sa
ebidensiya na ang bagong asawa ni Blomberg ay may rekord sa pulisya ng
prostitusyon. Inalis din Hitler ang komander ng hukbong si Koronel-Heneral
Werner von Fritsch pagkatapos na ang Schutzstaffel (Protection Squadron) ay
nagbigay ng hindi totoong mga alegasyon na si Fritsch ay lumahok sa isang
relasyong homosekswal na nagresulta sa isang itim na sulat (black mail o banta
upang makuha ang isang hinihingi). Ang episodyong ito ay nakilala bilang
Blomberg–Fritsch Affair. Pinalitan din ni Hitler ang Kagawaran ng Digmaan ng
Oberkommando der Wehrmacht (High Command of the Armed Forces, o OKW) na
pinamunuan ni Heneral Wilhelm Keitel. Sa simula nang 1938, labindalawang heneral
(maliban kay Blomberg at Fritsch) ay tinanggal din.

Sa kaniyang pag-iisa ng kaniyang mga kapangyarihang pampolitika, sinugpo at
inubos ni Hitler ang oposisyon sa prosesong tinaguriang Gleichschaltung
("iayon"). kaniyang tinangka na magkamit ng karagdagang mga suporta ng publiko
sa pamamagitan ng pangangakong pagbabaliktad ng mga epekto ng Dakilang depresyon
at ng Kasunduang Versailles.

Ang pagtaas ng mga gawaing ekonomiko ay pinagana sa malaking bahagi ng muling
pagpipinansiya (refinancing) ng mga matagalang terminong mga utang sa mas
maikling mga terminong mga utang at pagpalawig ng militar. Halimbawa, ang
rekonstruksiyon ni Hitler at muling pag-aarmas ng militar ay pinondohan sa
pamamagitan ng manipulasyon ng pera ni Hjalmar Schacht kabilang ang mga kredito
sa sa mga perang Mefo.

Pinangasiwaan ni Hitler ang pinakamalaking kampanya ng pagpapabuti ng estruktura
sa kasaysayan ng Aleman na humantong sa pagkakalikha ng mga dam, autobahn, mga
riles ng tren at iba pang mga estrukturang sibil. Gayunpaman, ang mga programang
ito ay nagpababa ng pangkalahatang pamantayan ng pamumuhay ng mga manggagawa na
sa simula ay hindi naapektuhan ng tuloy tuloy na kawalang trabaho ng Republika
ng Weimar. Ang mga suweldo ay lumiit bago ang mga taon ng Ikalawang Digmaang
Pandaigdig samantalang ang presyo ng pamumuhay ay lumago ng 25%. Mula 1933
hanggang 1934, ang mga suweldo ay dumanas ng pagbawas na 5%.

Ang gobyerno ni Hitler ay nagtaguyod ng arkitektura sa sobrang laking sakop. Si
Albert Speer na instrumental sa pagpapatupad ng mga klasisistang interpretasyon
ni Hitler ng kulturang Aleman ang naging kauna-unahang arkitekto ng Reich. Noong
1936, binuksan ni Hitler ang tag-init na Larong Olimpiko sa Berlin. Si Hitler ay
nagkaroon ng ilang kontribusyon sa disenyo ng Volkswagen Beetle at inatasan si
Ferdinand Porsche sa pagdidisenyo at konstruksiyon nito.

Sa isang pulong ng mga Alemang pinunong militar noong 3 Pebrero 1933, si Hitler
ay nagsalita ng "pagsakop ng Lebenstraum sa Silangan at ang walang habag na
pagsasa-Aleman (germanisation) nito" bilang pinakahuling pangdayuhang patakaran
na layunin . Noong Marso 1933, ang kalihim ng estado sa Auswärtiges Amt (Foreign
Office) na si Prinsipe Bernhard Wilhelm von Bülow ay naglabas ng isang
pangunahing pangungusap na nagtataguyod ng Anschluss kasama ang Austria na
pagpapanumbalik ng mga pambansang hangganan (borders) ng Alemanya nang 1914,
pagtatakwil sa Bahaging Lima ng kasunduan ng Versailles, ang pagbabalik ng mga
dating kolonya ng Alemanya sa Aprika at isang sonang Alemang na impluwensiya sa
Silangang Europa. Nakita ni Hitler na ang mga layunin ni Bülow ay sobrang
magaan.

Noong Marso 1935, itinakwil ni Hitler ang ikalimang bahagi ng kasunduan ng
Versailles sa pamamagitan ng paghahayag ng pagpapalawig ng hukbong Aleman sa
600,000 na mga miyembro na anim na beses na mas marami sa kondisyon ng Kasunduan
ng Versailles. Kabilang din dito ang pagpapaunlad ng Puwersang Panghimpapawid
(Luftwaffe o air force) at pagpapalaki ng bilang ng hukbong-dagat (navy). Ang
mga bansang Britanya, Pransiya, Italya at Liga ng mga Bansa ay kumondena sa mga
planong ito.

Noong 18 Hunyo 1935, ang Kasunduang Britanya-Aleman ng hukbong pandagat (AGNA)
ay nilagdaan na pumapayag sa tonnage (kapasidad ng barko) ng Alemanya na
magkaroon 35% dagdag sa sukat ng hukbong dagat ng Britanya. Tinawag ni Hitler na
ang paglalagd sa sa AGNA ang "pinakamasayang araw sa aking buhay" dahil sa
paniniwalang ito ang hudyat ng simula ng alyansang Britanya at Alemanya na
kaniyang hinulaan sa Mein Kampf. Ang mga bansang Pransiya at Italya ay hindi
kinonsulta bago ang paglalagda na direktang nagpapawalang kabuluhan sa Liga ng
mga Bansa gayundin sa kasunduan ng Versailles.

Noong Setyember 13, 1935, inatasan ni Hitler si Dr. Bernhard Lösener at Franz
Albrecht Medicus ng Kagawarang Panloob na simulang magbalangkas ng mga batas na
antisemitiko para ito ay maidala sa sahig ng Reichstag (parlamento ng Alemanya).
Noong 15 Setyembre 1935, si Hitler ay nagpresenta ng dalawang batas sa Reichstag
na tinatawag na mga Batas ng Nuremberg. Ang mga batas na ito ay nagbabawal ng
pagpapakasal sa pagitan ng mga hindi-Hudyo at mga mga Hudyong Aleman at
nagbabawal sa pagtanggap sa trabaho ng mga hindi-Hudyong babae babae na bababa
sa 45 taong gulang sa mga tahanang Hudyo. Ang mga batas na ito ay nag-aalis ng
mga tinatawag na "hindi-Aryan" ng mga benepisyo ng pagkamamamayang Aleman.

Noong Marso 1936, muling sinakop ni Hitler ang sonang demilitarized (mga lugar
na pinagbabawalan ang mga gawaing militar) sa Rhineland na isang paglabag sa
kasunduan ng Versailles. Nagpadala si Hitler ng mga tropa (troops) sa Espanya
upang suportahan si Henereal Franko nang makatanggap si Hitler ng apela sa
tulong noong Hulyo 1936. Sa parehong panahon, ipinagpatuloy ni Hitler ang
kaniyang pagsisikap na lumikha ng alyansang Britanya-Aleman.

Noong 25 Oktubre 1936, si Konde Galeazzo Ciano na kalihim pangdayuhan ng
gobyerno ni Benito Mussolini ay naghahayag ng aksis (kasunduan) sa pagitan ng
Alemanya at Italya. Noong Nobyembre 25, ang Alemanya ay lumagda sa Kasunduan
Anti-Comintern (Laban sa komunista) kasama ang bansang Hapon. Ang mga bansang
Britanya, Tsina, Italya at Poland ay inimbitahan rin upang sumali sa Kasunduang
ito ngunit ang Italya lamang ang lumagda dito noong 1937. Sa huli ng 1937,
iniwan na ni Hitler ang kaniyang panaginip ng isang alyansang Britanya-Alemanya
na sumisi sa kawalang sapat na pamumuno sa Britanya.

Ang ideya ni Hitler ng Lebenstraum na tinaguyod sa Mein Kampf ay nakapokus sa
pagkakamit ng mga bagong teritorya na matitirhan ng mga Aleman sa Silangang
Europa. Ang Generalplan Ost ("General Plan for the East") ay tumatawag sa
populasyon ng mga nasakop na Silangang Europa at Unyong Soviet na ipatapon sa
Kanlurang Siberia, gawing alipin, o ipapatay. Ang mga nasakop na teritoryo ay
pupunuin ng mga Aleman o mga naging Alemang titira. Ayon sa Amerikanong
historyan na si Timothy D. Snyder:

Ang mga patakaran ni Hitler ay nagresulta rin sa pagpatay ng mga Pole, mga
bilanggo ng digmaang Soviet at ibang mga kalabang pampolitika, mga homosekswal,
Roma, ang mga may kapansanang pisikal at sakit sa pag-iisip, mga saksi ni
Jehovah, mga Sabadista, mga uniyonista ng kalakalan. Ang isa sa pinakamalaking
sentro ng pagpatay ng masa ang kampong eksterminasyong kompleks ng
Auschwitz-Birkenau. Si Hitler ay hindi kailanman bumisita sa mga konsentrasyong
kampo (concentration camps) at hindi nagsalita sa publiko ng tungkol sa mga
pagpatay.

Ang Holocaust (ang "Endlösung der jüdischen Frage" o "Pinal na Solusyon ng
Katanungang Hudyo") ay pinangasiwaan at isinagawa ni Heinrich Himmler at
Reinhard Heydrich. Ang mga tala ng kumperensiyang Wannsee na naganap noong 20
Enero 1942 at pinamunuan ni Reinhard Heydrich kasama ang labinlimang senyor na
opisyal ng Nazi (kabilang si Adolf Eichmann) na lumahok dito ay nagbigay ng
maliwanag na ebidensiya ng sistematikong pagpaplano ng Holocaust. Noong Pebrero
22, si Hitler ay muling naitalang nagsabi sa kaniyang mga kasamang "muli nating
mababawi ang ating kalusugan sa pagubos ng mga Hudyo".

Noong Pebrero 1938, sa payo ng kaniyang bagong hirang na Kalihim Pangdayuhan na
isang malakas na tagataguyod ng Hapon na si Joachim von Ribbentrop, winakasan ni
Hitler ang alyansa sa bansang Tsina upang pumasok sa alyansa sa mas moderno at
mas makapangyarihan bansang Hapon. Inihayag ni Hitler ang pagkilalang Aleman ng
Manchukuo na sinakop ng Hapones sa Manchuria at isinuko ang pag-aankin ng
Alemanya sa mga dating kolonyang hinawakan ng Hapon. Iniutos ni Hitler ang
pagtigil ng pagpapadala ng mga armas sa Tsina at kaniyang pinauwi ang mga opiser
na Aleman na nakikipagtulungan sa hukbo ng Tsina. Sa paghihiganti, ang Tsinong
Heneral na Chiang Kai-shek ay nagpatigil ng lahat ng kasunduang ekonomiko ng
Tsina at Aleman na nag-aalis sa Alemanya ng karapatan sa maraming mga hilaw na
materyal ng Tsina bagaman nagpatuloy pa rin ang Tsina sa pagpapadala ng tungsten
hanggang 1939 na mahalaga sa paglikha ng mga armas.

Noong 12 Marso 1938, idineklara ni Hitler ang pag-iisa ng Austria sa Alemanyang
Nazi sa Anschluss. Ibinaling naman ni Hitler ang kaniyang atensiyon sa etnikong
Alemang populasyon ng Sudetenland na isang distrito ng Czechoslovakia.

Noong Marso 28–29, 1938, si Hitler ay nagdaos ng sunod sunod na sikretong
pakikipagpulong sa Berlin kay Konrad Henlein ng Sudeten Heimfront (Home Front)
na pinakamalaking etnikong Alemang partido sa Sudetenland. Pareho nilang
pinagkasunduang si Henlein ay hihingi ng karagdagang autonomiya para sa mga
Alemang Sudeten mula sa gobyerno ng Czechoslovakia upang magbigay ng preteksto
(dahilan) sa isang militar na aksiyon ng Alemanya laban sa Czechoslovakia. Noong
Abril 1938, sinabi ni Henlein sa kalihim pangdayuhan ng Hungarya na "anumang
ialok ng gobyernong Czech, siya ay palaging magtataas ng kahilingan... kaniyang
nais na isabotahe ang pang-unawa sa anumang paraan dahil eto lamang ang paraan
upang pasabugin ng mabilis ang Czechoslovakia". Sa pribado, itinuring ni Hitler
ang isyu ng Sudeten na hindi mahalaga. Ang kaniyang tunay na intensiyon ay
pagsakop sa isang digmaan sa Czechoslovakia.

Noong Abril 1938, iniutos ni Hitler sa OKW na maghanda para sa Fall Grün ("Case
Green"), ang pangalang koda para sa pagsakop ng Czechoslovakia. Bilang resulta
ng matinding pagpipilit diplomatiko ng Pransiya at Britanya, inihayag ng Pangulo
ng Czechoslovakia na si Edvard Beneš noong 5 Setyembre 1938 ang "Ikaapat na
Plano" para sa muling pagsasaayos ng konstitusyon ng kaniyang bansa na pumapayag
sa lahat ng halos hinihingi ni Henlein para sa autonomiya ng Sudetenland. Ang
Heimfront ni Henlein ay tumugon sa alok ni Beneš' ng sunod sunod na marahas na
pakikipagsagupaan sa pulisya ng Czechoslovakia na nagresulta sa pagdedeklara ng
batas militar (martial law) sa ilang distrito ng Sudetenland.

Ang Alemanya ay nakadepende sa inangkat na langis (imported oil). Ang isang
konprontasyon sa Britanya dahil sa alitang Czechoslovakian ay maaring magbawas
ng suplay ng langis ng Alemanya. Sinuspinde ni Hitler ang Fall Grün na orihinal
na nakaplano para sa 1 Oktubre 1938. Noong 29 Setyembre 1938, si Hitler, Neville
Chamberlain, Édouard Daladier, at Benito Mussolini ay dumalo ng isang araw na
kumperensiya sa Munich na nagresulta sa Kasunduang Munich na nagsasaad ng
paglipat ng mga distrito ng Sudetenland sa Alemanya.

Si Chamberlain ay nasiyahan sa kumperensiya sa Munich na kaniyang tinawag ang
kinalabasan na "kapayapaan para sa ating panahon" samantalang si Hitler ay
nagalit sa nawalang oportunidad para sa digmaan noong 1938. Inihayag ni Hitler
ang kaniyang pagkasiphayo sa Kasunduang Munich sa kaniyang talumpati noong 9
Oktubre 1938 sa Saarbrücken. Sa pananaw ni Hitler, ang pinamagitan ng Britanyang
kapayaan, bagaman pabor sa paimbabaw na mga hinihingi ng Aleman ay isang
pagkatalong diplomatiko na nagudyok sa pagnanais ni Hitler ng paglilimita ng
kapanyarihan ng Britanya upang magbigay daan sa pagpapalawak ng Alemanya sa
silangan. Bilang resulta ng kumperensiyang ito, si Hitler ay napili ng Time
Magazine na "Tao ng Taon" (Man of the Year) noong 1938.

Noong huli nang 1938 at simula nang 1939, ang patuloy na krisis ng ekonomiya na
sanhi ng muling pag-aarmas ay nagpuwersa kay Hitler na gumawa ng malaking
pagputol sa pagtatangol. Si Hitler ay gumawa ng talumapating "luwas o mamatay"
noong 30 Enero 1939 na tumatawag sa opensibang ekonomikong Aleman upang
padamihin ang hawak na dayuhang pagpapalit (foreign exchange) upang ipambayad sa
mga hilaw na materyal gaya ng mataas na uri ng iron na kailagan para sa mga
sandatang militar.

Noong 15 Marso 1939, sa paglabag sa Kasunduang Munich at posibleng bilang
resulta ng papalalim na krisis ng ekonomiya na nangangailangan ng karagadagang
mga pag-aari, inutos ni Hitler sa Wehrmacht na sakupin ang Prague at mula sa
Kastilyong Prague ihayag ang Bohemia at Moravia na mga protektorado ng Alemanya.

Sa mga pribadong pakikipagtalakayan noong 1939, inilarawan ni Hitler ang
Britanya bilang pangunahing kaaway na kailangang talunin. Sa pananaw ni Hitler,
ang pagkakabura ng Poland bilang bansang soberanya ay kinakailangang panimula ng
layuning ito. Ang silangang flank (gilid ng pormasyong militar) ay susunggaban
at ang lupain ay madadagdag sa Lebenstraum ng Alemanya. Ninais ni Hitler na ang
Poland ay maging isang estadong satellite (bansang independiyente ngunit nasa
ilalim ng kontrol ng isa pang bansa) o maging neutral upang maingatan ang
silangang flank ng Reich at upang mapigil ang posibleng pagharang ng Britanya.
Sa simula, pumabor si Hitler sa ideya ng estadong satellite ngunit ito ay
itinakwil ng gobyerno ng Poland. Dahil dito, si Hitler ay nagpasiyang sakupin
ang Poland. kaniyang ginawa itong pangunahing patakarang pangdayuhang layunin
noong 1939. Hindi nasiyahan si Hitler sa garantiya ng Britanya ng independensiya
ng Poland na inilabas noong 1939 at kaniyang sinabi sa kaniyang mga kasama na
"ipakukulo ko sila ng inumin ng diyablo". Sa isang talumpati sa Wilhelmshaven
para sa paglulunsad ng barkong pandigma na Tirpitz noong 1 Abril 1939, nagbanta
muna si Hitler na kokondenahin ang Briton-Alemanyang Kasunduang Pandagat kung
ang Britanya ay magpipilit ng paggagarantiya ng independensiya ng Poland na
kaniyang natantong patakarang "pagpapalibot". Noong 3 Abril 1939, inutos ni
Hitler sa hukbo na maghanda para sa Weiss (Case White) na planong pagsakop sa
Poland ng Alemanya noong 25 Agosto 1939. Sa isang talumpati sa Reichstag noong
28 Abril 1939, kinonenda ni Hitler ang Briton-Aleman na Kasunduang Pandagat at
ang kasunduang Aleman-Polish na kawalang-agresyon. Noong Agosto 1939, sinabi ni
Hitler sa kaniyang mga heneral na ang kaniyang orihinal na plano para sa 1939 ay
upang "lumikha ng katanggap tanggap na ugnayan sa Poland upang labanan ang
Kanluran". Dahil sa ang Poland ay tumangging maging estadong satellite ng
Alemanya, si Hitler ay naniwalang ang kaniyang tanging opsiyon ay sakupin ang
Poland.

Sa simula ay nabahala si Hitler na ang pag-atakeng militar laban sa Poland ay
maaaring magresulta ng maagang digmaan laban sa Britanya. Gayunpaman, ang
kalihim pangdayuhan ni Hitler at dating embahador sa London na si Joachim von
Ribbentrop ay sumiguro kay Hitler na ang hindi tutuparin ng Britanya o Pransiya
ang kanilang mga pangako sa Poland at ang digmaang Aleman-Polish ay limitado
lamang sa isang rehiyonal na digmaan. Inagkin rin ni Ribbentrop na noong
Disyembre 1938, ang kalihim pandayuhan ng Pransiya na si Georges Bonnet ay
nagsabing itinuturing ng Pransiya na ang Silangang Europa ay eksklusibong sakop
ng impluwensiya ng Alemanya. Ipinakita rin ni Ribbentrop kay Hitler ang mga
kableng diplomatiko na sumusuporta sa kaniyang analisis. Ang Alemang embahador
sa London na si Herbert von Dirksen ay sumuporta naman sa analisis ni Ribbentrop
sa isang dispatya noong Agosto 1939 na nag-uulat na alam ni Chamberlain "ang
sosyal na estruktura ng Britanya kahit ang konsepsiyon ng Imperyong Britanya ay
hindi makakaahon sa kaguluhan ng digmaan kahit ng isang pagwawaging digmaan"
kaya ito ay uurong. Kaya naman noong 21 Agosto 1939, si Hitler ay nagutos ng
isang mobilisasyon laban sa Poland.

Ang mga plano ni Hitler para isang militar na kampanya sa Poland nang huli ng
Agosto o simula ng Setyembre ay nangangailangan ng tahimik na suporta ng Unyong
Soviet. Ang kawalang-agresyong kasunduan (o Ang Kasunduan Molotov-Ribbentrop) sa
pagitan ng Alemanya at Unyong Soviet na pinamunuan ni Joseph Stalin ay
kinabibilangan ng mga sikretong protokol na may kasunduang hahatiin ang Poland
sa pagitan ng dalawang mga bansa. Bilang tugon sa Aleman-Soviet na kasunduang
kawalang-agresyon at salungat sa prediksiyon ni Ribbentrop na ang bagong binuong
kasunduan ay puputol sa ugnayang Britanya-Poland, ang Britanya at Poland ay
lumagda ng alyansang Britanya-Poland noong Agosto 1939. Eto, kasama ang balita
mula sa Italya na si Mussolini ay hindi tutupad sa Kasunduan ng Bakal ay
nagdulot kay Hitler na ipagpaliban ang pag-atake sa Poland mula Agosto 25
hanggang Setyembre 1. Sa mga araw bago ang digmaan, sinubukang imani-obra ni
Hitler ang Britanya sa pagiging neutral sa pamamagitan ng pag-aalok ng garantiya
ng kawalang-agresyon sa Imperyong Britanya noong Agosto 1939 at sa pamamagitan
ng pagpapagawa kay Ribbentrop ng huling-minutong plano ng kapayapaan na may
imposibleng maikling panahong limitasyon sa pagsisikap na isisi ang digmaan sa
kawalang aksiyon ng Britanya at Poland.

Bilang preteksto (dahilan) para sa isang agresyong militar laban sa Poland,
inangkin ni Hitler ang Malayang Siyudad ng Danzig at ang karapatan para sa
ekstra-teritoryal na mga kalsada sa buong korehidor ng Poland na ipinaubaya ng
Alemanaya sa ilalim ng Kasunduan ng Versailles. Sa kabila ng kaniyang
pagkabahala sa isang posibleng pakikialamn ng Britanya, si Hitler ay sa huli
hindi nagpigil sa kaniyang layunin na sakupin ang Poland at noong 1 Setyembre
1939, sinakop ng Alemanya ang Kanlurang Poland. Bilang tugon, Ang Britanya at
Pransiya ay nagdeklara ng digmaan laban sa Alemanya noong 3 Setyembre 1939. Eto
ay gumulat kay Hitler na nagtulak sa kaniya upang bumaling kay Ribbentrop at
galit na nagtanong "Ano na ngayon?". Ang Britanya at Pransiya ay hindi kumilos
ng agaran sa kanilang deklarasyon at noong 17 Setyembre 1939, ang mga puwersang
Soviet ay sumakop sa Silangang Poland.

Ang pagbagsak ng Poland ay sinundan ng mga tinatawag ng mga hornalista sa
panahong ito na "Pekeng digmaan" o Sitzkrieg ("nakaupong digmaan"). Inutusan ni
HItler ang dalawang bagong Gauleiter (pinuno ng lokal na sangay ng Nazi) sa
hilagang-kanluraning bahagi ng Poland na sina Albert Forster at Arthur Greiser
na gawing Aleman ang bahaging ito at nangako sa kanilang "wala ng mga tanong na
itatanong" kung paanong ang "Alemanisasyon ay isasagawa". Ginawa ni Forster na
paglagdain ang mga lokal na mamamayan ng Poland na lumagda ng anyong nagsasaad
na sila ay may dugong Aleman at hindi na nangailangan pa ng mga karagdagang
dokumentasyon. Si Greiser ay nagsagawa naman ng brutal na paglilinis ng lahi
(ethnic cleansing) sa populasyong Polish na nasa kaniyang sakop. Si Greiser ay
nagreklamo kay Hitler na pinapayagan ni Forster ang mga libo libong Pole na
tanggapin bilang "lahing" Aleman na sa pananaw ni Greiser ay pagpapanganib sa
"pagkadalisay ng lahing Aleman". Sinabi ni Hitler kina Himmler at Greiser na
dalhin ang kanilang pagkasiphayo kay Forster at huwag na siyang isangkot pa
dito. Ang paghawak ni Hitler sa alitang Forster-Greiser ay isinulong bilang
halimbawa ng teoriya ni Ian Kershaw ng "Paggawa tungo sa Führer" na si Hitler ay
naglabas ng mga hindi malinaw na instruksiyon at umaasang ang kaniyang
nasasakupan ay gumawa ng mga patakaran sa kanilang sarili.

Isa pang alitan ang sumiklab sa pagitan ng iba't ibang mga paksiyon. Ang isang
panig na kinakatawan ni Himmler at Greiser ay nagtaguyod ng pagsasagawa ng
paglilinis ng lahi sa Poland. Sa kabilang panig naman na kinakatawan ni Göring
at Hans Frank ay tumatawag sa pagsasagawa ng Poland bilang granaryo (malagong
rehiyong tinataniman ng mga butil ng Reich. Sa isang kumperensiyang idinaos sa
estadong Karinhall ni Göring noong 12 Pebrero 1940, ang alitan ay sa simula
nalutas na pabor sa pananaw ni Göring-Frank ng eksploytasyong ekononomiko na
nagwakas sa nakakagambala sa ekonomiyang pagpapatalsik ng masa. Noong Mayo 1940,
si Himmler ay nagtanghal kay Hitler ng isang memo na pinamagatang "Ilang
Pag-iisip sa Pagtrato ng mga populasyong alien (dayuhan) sa Silangan" na
tumatawag sa pagpapatalsik ng buong populasyon ng Hudyo mula sa Europa sa Aprika
at pagpapaliit ng natitirang populasyon sa isang "walang pinunong uri ng mga
manggagawa". Tinawag ni Hitler ang memo ni Himmler na "mabuti at tama". kaniyang
winasak ang tinatawag na kasunduang Karinhall at ipinatupad ang pananaw na
Himmler-Greiser bilang patakarang Aleman para sa populasyong Polish.

Sinimulang palakasin Hitler ang mga puwersang militar sa kanlurang hangganan ng
Alemanya at noong Abril 1940, sinakop ng mga puwersang Aleman ang Denmark at
Norway. Noong Mayo 1940, inatake ng mga puwersa ni Hitler ang Pransiya at
sinakop ang Luxembourg, Netherlands, at Belgium. Ang mga pagwawaging ito ay
nagtulak kay Benito Mussolini na isali ang Italya sa mga puwersa ni Hitler noong
10 Hunyo 1940. Ang Pransiya ay sumuko noong 22 Hunyo 1940.

Ang Britanya na ang mga puwersa nito ay napilitang iwan ang Pransiya sa dagat
mula sa Dunkirk ay nagpatuloy na lumaban kasama ng ibang mga dominyon ng
Britanya sa Digmaan sa Atlantiko. Si Hitler ay gumawa ng mungkahing kapayapaan
para sa Britanya na sa panahong ito ay pinamumunuan ni Winston Churchill. Nang
ito ay itakwil ng Britanya, nag-utos si Hitler ng pagbobomba sa Nagkakaisang
Kaharian (United Kingdom). Ang pasimula sa planong pagsakop ni Hitler sa
Britanya ang malawakang pag-atake sa himpapawid sa Labanan sa Britanya sa base
ng Royal Air Force at mga estasyong radar sa Timog-Silangang Inglatera.
Gayunpaman, nabigong talunin ng Alemang Luftwaffe ang Royal Air Force ng
Britanya.

Noong Seytembre 27, 1940, ang isang Kasunduang Tripartite ay nilagdaan sa Berlin
nina Saburō Kurusu ng Imperyong Hapon, Hitler at kalihim pandayuhan ng Italya na
si Ciano. Ang kasunduan ay kalaunang kinabilangan ng Hungarya, Romania at
Bulgaria. Ang mga ito ay sama samang tinawag na Kapangyarihang aksis (axis
powers). Ang layunin ng kasunduan ay upang pigilan ang Estados Unidos na
suportahan ang Britanya. Sa huli ng Oktubre 1940, ang pangunguna sa himpapawid
para sa Operasyong Sea Lion ay hindi nakamit at iniutos ni Hitler ang gabi
gabing pag-atake panghimpapawid ng mga siyudad ng Britanya kabilang ang London.

Sa tagsibol nang 1941, si Hitler ay nagambala mula sa kaniyang mga plano para sa
Silangan ng kaniyang mga aktibidades sa Hilagang Aprika, Balkan at Gitnang
Silangan. Noong Pebrero, ang mga puwersang Aleman ay dumating sa Libya upang
palakasin ang presensiya ng Italya. Noong Abril, si Hitler ay naglunsad ng
pananakop sa Yugoslavia na mabilis na sinundan ng pagsakop sa Gresya. Noong
Mayo, ang mga puwersang Aleman ay ipinadala upang suportahan ang mga rebeldeng
Iraqi na lumalaban sa Britanya at upang sakupin ang Crete. Noong Mayo 23,
inilabas ni Hitlert ang direktiba ng Führer bilang 30.

Ang isang malaking debateng historikal tungkol sa mga patakarang pandayuhan ni
Hitler bago ang digmaan noong 1939 ay sumesentro sa dalawang magkasalungat na
paliwanag. Ang isa ay ang paliwanag ng Marxistang historyang si Timothy Mason na
nagmungkahing ang straktural na krisis ng ekonomiya ang nagtulak kay Hiler sa
isang "pagtakas sa digmaan" samantalang sa isa pang paliwanag ng mga historyan
na sina William Carr, Gerhard Weinberg at Ian Kershaw, ang hindi dahilang
ekonomiko ng pagmamadali sa digmaan ni Hitler ang morbidong at obsesibong takot
sa maagang kamatayan at ang pakiramdan na wala na siyang mahabang panahon upang
isakatuparan ang kaniyang gagawin.

Noong 22 Hunyo 1941, sa paglabag sa Hitler-Stalin na kasunduan ng kawalang
agresyon noong 1939, tatlong milyong tropa (troops) ng Alemanya ang umatake sa
Unyong Soviet sa Operasyong Barbarossa. Ang pagsakop na ito ay sumunggab sa
isang napakalaking area (sakop) kabilang ang mga estado ng Baltic, Belarus at
Ukraine. Gayunpaman, ang pagsulong ng Aleman ay napigilan sa mabangis na
paglaban ng Soviet.

Ang ilang historyan gaya ni Andreas Hillgruber ay nangatwirang ang Operasyon
Barbarossa ay isa lamang yugto ng Stufenplan (pahakbang na plano) ni Hitler sa
pagsakop ng buong mundo na isina-pormula ni Hitler noong 1920. Ang iba gaya ni
John Lukacs ay nagmungkahing si Hitler ay walang Stufenplan at ang pagsakop sa
Unyong Soviet ay hindi pinlano bilang tugon sa pagtanggi ng Britanya na sumuko.
Ikinatwiran din ni Lukacs na si Winston Churchill ay umasang ang Unyong Soviet
ay papasok sa digmaan para sa panig ng mga Allies. Upang wasakin ang pag-asang
ito at puwersahin ang pagsuko ng Britanya, sinimulan ni Hitler ang Operasyong
Barbarossa. Sa kabilang dako, si Klaus Hildebrand ay nandigang si Joseph Stalin
at Hitler ay nagplanong atakihin ang bawat isa noong 1941. Ang mga konsentrasyon
ng mga tropang Soviet sa kanlurang hangganan ng Alemanya noong tagsibol nang
1941 ay maaaring nagtulak kay Hitler sa isang Flucht nach vorn ("flight
forward") upang manguna sa hindi maiiwasang labanan. Ayon naman kina Viktor
Suvorov, Ernst Topitsch, Joachim Hoffmann, Ernst Nolte, at David Irving, ang
opisyal na ibinigay ng hukbong Aleman para sa Operasyong Barbarossa ang tunay na
dahilan: ito ay isang digmaang paghadlang upang maiwasan ang paparating na
pag-atake ng Soviet na plinano para sa Hulyo 1941. Gayunpaman, ang teoriyang ito
ay binatikos. Ang Amerikanong historyan na si Gerhard Weinberg ay minsang
kumompara sa mga tagataguyod ng teoriya ng paghadlang na digmaan sa mga
naniniwala sa mga fairy tale.

Ang pinakamahusay na pagsakop ng Wehrmacht ng Alemanya sa Unyong Soviet ay
naganap noong 2 Disyembre 1941 nang ang dibisyong ika-258 na inpantriya
(infantry) ay sumulong sa 15 milya na malapit sa Moscow na sapat na malapit
upang makita ang mga spiro (spire) ng Kremlin. Gayunpaman, ang mga ito ay hindi
handa sa malupit na kondisyon ng tagginaw sa Russia kaya ang ang mga tropang
Aleman ay napaurong ng 320 kilometro ng mga puwersang Soviet.

Noong 7 Disyembre 1941, inatake ng Hapon ang Pearl Harbor sa Hawaii. Pagkatapos
ng apat na araw, ang pormal na deklarasyon ni Hitler ng pakikidigma laban sa
Estados Unidos ay opisyal na naglahok sa kaniya sa digmaan sa koalisyon ng
Allies na kinabibilangan ng pinakamalaking imperyo sa mundo (nang panahong ito)
na Imperyong Britaniko, ng pinakadakilang industriyal at pinansiyal na
kapangyarihan sa mundo na Estados Unidos at pinakamalaking hukbo sa mundo na
Unyong Soviet.

Noong 18 Disyembre 1941, si Himmler ay nakipagkita kay Hitler at bilang tugon sa
tanong ni Himmler na "Anong gagawin sa mga Hudyo sa Russia?", si Hitler ay
sumagot na "als Partisanen auszurotten" ("lipulin sila bilang mga partisan").
Ang historyang Israeli na si Yehuda Bauer ay nagkomentong ang tugong ito ni
Hitler ang malamang na pinakamalapit na makukuha ng mga historyang ng
depinitibong utos mula kay Hitler ng genocide sa mga Hudyo na isinagawa noong
holocaust.

Sa huli nang 1942, ang mga puwersang Aleman ay natalo sa ikalawang laban sa El
Alamein na nagpigil sa mga plano ni Hitler na kamkamin ang Suez Canal at ang
Gitnang Silangan. Noong Pebrero 1943, ang Laban sa Stalingrad ay nagwakas sa
pagwasak ng ika-anim na Hukbong Aleman. Pagkatapos nito ay dumating ang Labanan
sa Kursk. Ang mga pagpapasyang militar ni Hitler sa panahong ito ay lalong
nagiging eratiko (paiba-iba) at ang ekonomiko at militar na posisyon ng Alemanya
ay lumubha kasama ang kalusugan ni Hitler. Si Ian Kershaw at ang iba ay
naniniwalang si Hitler ay dumanas ng sakit na Parkinson. Ang syphilis ay
pinagsuspetsahan rin na isa sa mga dahilan ng ilan sa kaniyang mga sintomas.

Kasunod ng pagsakop ng mga allies sa Sicily (Operasyong Husky) noong 1943, si
Mussolini ay pinatapon ni Pietro Badoglio na sumuko sa mga Allies. Sa buong 1943
at 1944, matatag na napaurong ng Unyong Soviet ang mga hukbo ni Hitler sa
kahabaan ng Silangang Pronta. Noong 6 Hunyo 1944, ang mga hukbo ng Kanlurang
Allies ay lumapag sa hilagang Pransiya na pinakamalaking operasyong naganap sa
parehong dagat at lupa na tinatawag na Operation Overload. Bilang resulta ng mga
malalaking dagok na ito sa Alemanya, marami sa mga opiser ni Hitler ang
naghinuhang ang pagkatalo ay hindi na maiiwasan at ang maling mga pagpapasya ni
Hitler o pagtanggi nito ay lubhang magpapatagal ng digmaan at magreresulta sa
kumpletong pagkawasak ng Alemanya. Ang ilang mga kilalang pagtatangkang
asasinasyon kay Hitler ay naganap sa panhong ito.

Sa huli ng 1944, pinaurong ng Pulang Hukbo ang hukbo ng Alemany sa kanlurang
Europa at ang Kanlurang Alyado naman ay sumusulong sa Alemanya. Pagkatapos
ipagbigay alam kay hitler ang magkakambal na pagkatalo sa Operasyong Wacht am
Rhein at Operasyong Nordwind sa kaniyang Opensibong Ardennes sa kaniyang
komandong kompleks na Adlerhorst, natanto ni Hitler na ang Alemanya ay malapit
ng matalo sa digmaan. Gayunpaman, hindi niya pinayagan ang pagsuko ng kaniyang
mga hukbo. Ang pag-asa ni Hitler na pinagaan ng kamatayan ng presidente ng
Estados Unidos na si Franklin D. Roosevelt noong 12 Abril 1945 ay makipag-areglo
ng kapayapaan sa Amerika at Britanya. Dahil sa kaniyang pananaw na ang kabiguan
ng militar ng Alemanya ay nagalis ng karapatan sa Alemanya na makaahon sa
digman, kaniyang inutos ang pagwasak sa lahat ng industriyal na inprakstraktura
ng Alemanya bago it mahulog sa kamay ng mga Alyado. Ang pagsasagawa ng pagsunog
na ito ay ipinagkatiwala ni Hitler sa kalihim ng armas na si Albert Speer na
tahimik naman sumuway sa utos ni Hitler.

Noong 20 Abril 1945, ipinagdiwang ni Hitler ang kaniyang ika-56 kaarawan sa
Führerbunker ("Führer's shelter") sa ilalim ng Reichskanzlei (Reich
Chancellery). Ang komander ng garison ng sinalakay na Festung Breslau ("fortress
Breslau") na si Heneral Hermann Niehoff ay namahagi ng mga tsokolate sa kaniyang
mga tropa (troops) upang parangalan ang kaarawan ni Hitler.

Noong Abril 21, ang unang Belorusyanong Pronta ni Georgi Zhukov ay nagbasag sa
huling mga depensa ng pangkat hukbo ng Alemang Heneral na si Gotthard Heinrici's
Army Group Vistula sa Labanan ng Seelow. Dahil sa hinarap na kaunting pagharang
ng Alemanya, ang mga Soviet ay sumulong sa labas ng bayan ng Berlin. Sa
pagtanggi sa papalapit na malubhang sitwasyon, inilagay ni Hitler ang kaniyang
pag-asa sa mga unit na pinangangasiwaan ng Heneral ng Waffen SS na si Felix
Steiner na tinatawag na Armeeabteilung Steiner ("Army Detachment Steiner").
Bagaman ang "Army Detachment Steiner" ay mas malaki sa isang pulutong (corps),
ito ay mas maliit sa isang hukbo (army). Inutusan ni Hitler si Steiner na
salakayin ang hilagang gilid ng salyente (salient) na binubuo ng unang prontang
belorusyano ni Zhukov. Kasabay nito, ang ika-siyam na hukbo ng Alemanya na
napaurong sa timog ng salyento ay inutusang sumalakay papahilaga sa isang
atakeng pinser.

Noong Abril 23, si Joseph Goebbels ay naghayag ng proklamasyon sa madla ng
Berlin:

Pagkatapos ng hatinggabi ng Abril 29, pinakasalan ni Hitler si Eva Braun sa
isang maliit na sibil na seremonya sa isang mapang kwarto sa loob ng
Führerbunker. Sinabi ni Antony Beevor na pagkatapos magdaos ng isang simpleng
agahang kasal sa kaniyang bagong asawa, dinala ni Hitler ang kaniyang kalihim sa
isang kwarto at idinikta ang kaniyang huling nais at testamento. Nilagdaan ni
Hitler ang mga dokumentong ito ng alas-kwatro ng madaling araw. Ang pangyayari
ay nasaksihan at ang mga dokumento ay nilagdaan nina Hans Krebs, Wilhelm
Burgdorf, Joseph Goebbels, at Martin Bormann. Pagkatapos nito, si Hitler ay
natulog na. Nang katanghalian, ipinagbigay alam kay Hitler ang asasinasyon ng
Italyanong diktador na siBenito Mussolini na ipinagpalagay na nagpalaki ng
determinasyon ni Hitler na umiwas sa pagkakahuli.

Noong 30 Abril 1945, pagkatapos ng isang matinding labanan sa mga kalye at nang
ang Soviet ay nasa isa o dalawang bloke na ng Reich Chancellery, si Hitler at
ang kaniyang asawang si Eva Braun ay nagpatiwakal. Si Braun ay kumain ng kapsula
ng cyanide samantalang si Hitler ay nagbaril sa sarili gamit ang isang 7.65 mm
Walther PPK pistol. Sa iba't ibang pagkakataon, si Hitler ay nag-isip na
magpakamatay. Ang Walther ang parehong pistol na ginamit ng kaniyang pamangking
babaeng si Geli Raubal sa pagpapatiwakal nito noong 1931. Ang mga walang buhay
na katawan ni Hitler at Braun ay dinala sa itaas ng gusali sa pamamagitan ng
emerhensiyang panlabas sa binombang hardin sa likod ng Reich Chancellery kung
saan sila inilagay sa isang bunganga na sanhi ng pagbomba. Ang mga labi nila ay
binuhusan ng petrol at sinunog habang ang Pulang Hukbo ay papasulong at ang
pambobomba ay nagpapatuloy.

Sa mga publikong pahayag ni Hitler lalo sa simula ng kaniyang pamumuno, si
Hitler ay palaging nagsasalita ng positibo tungkol sa Kristiyanong kulturang
Aleman at sa kaniyang paniniwala sa isang Aryan na kristo.

Noong Nobyembre 1936, ang prelate ng Romano Katolika na si Michael von Faulhaber
ay nakipagkita kay Hitler sa Berghof para isang tatlong oras na pagpupulong.
Lumisan sa pagpupulong si von Faulhaber na nakumbinsing "si Hitler ay
napakalalim na relihiyoso" at ang "Chancellor ng Reich ay walang dudang
nabubuhay sa paniniwala sa diyos. kaniyang nakilala na ang Kristiyanismo ang
tagapagtatag ng kulturang Kanluranin".

Ayon sa pangunahing arkitekto ni Hitler na si Albert Speer, si Hitler ay
nanatiling pormal na kasapi ng Simbahang Katolika hanggang sa kaniyang kamatayan
at kaniya pang inutos sa kaniyang mga pangunahing kasama na manatiling mga
kasapi nito. Ayon sa biograper na si John Toland, si Hitler ay nanatiling "isang
kasapi na may magandang katayuan sa simbahan at Roma bagaman kaniyang kinamuhian
ang hierarka nito. kaniyang dinala ang kaniyang sarili sa mga katuruan nito na
ang mga Hudyo ang pumatay ng diyos. Kaya ang paglipol ng mga Hudyo ay
maisasagawa nang walang kirot ng konsiyensiya dahil siya ay tanging nagsisilbing
tagapaghiganti ng kamay ng diyos basta ito ay ginawa ng hindi personal at walang
kalupitan.

Sa kaniyang pangangatwiran sa pagiging marahas ng Nazi, si Hitler ay kumuha ng
paghahalintulad sa pagitan ng militantismo at ng pag-ahon ng kristiyanismo sa
kapangyarihan bilang opisyal na relihiyon ng estado ng imperyo Romano.

Sa isang panahon, itinaguyod ni Hitler ang isang positibong kristiyanismo na
isang militante at hindi denominasyonal na anyo ng kristiyanismo na nagbibigay
diin kay kristo bilang isang aktibong mangangaral, tagapangasiwa at manlalaban
na tumutol sa naitatag na Hudaismo noong kaniyang kapanahunan. Ang positibong
kristiyano ay naglinis at nag-alis diin sa mga aspetong Hudyo ng kristiyano at
hinaluan ng mga aspeto ng nasyonalismo at panlahing antisemitismo. Itinuring ni
Hitler si hesus bilang kalabang Aryan ng mga Hudyo. Para kay Hitler, ang
tradisyonal na kristiyanismo ay isang korupsiyon ng apostol na si Pablo ng mga
orihinal na ideya ni Hesus. Sa Mein Kampf, isinulat ni Hitler na si Hesus ay:

Ang historyan na si Steigmann-Gall ay nangatwirang si Hitler ay nagpakita ng
preperensiya sa Protestantismo kesa sa Katolisismo dahil ang protestantismo ay
pwedeng muling pakahulugan gayundin ang mga hindi tradisyonal na pagbasa nito at
ito ay mas makakatanggap sa positibong Kristiyanismo dahil ang ilan sa mga
liberal na sangay nito ay may parehong mga paniniwala. Ang mga pananaw nito ay
sinuportahan ng Alemang Kilusang Kristiyano ngunit itinakwil ng Kumukumpisal na
simbahan. Ayon kay Steigmann-Gall, si Hitler ay nagsisi na ang "mga simbahan ay
nabigong suportahan siya at ang kaniyang kilusan gaya ng kaniyang inaasahan.
Isinaad ni Hitler kay Albert Speer na "sa pamamagitan ko, ang simbahang
protestante ang magiging itinatag na simbahang pang estado gaya ng sa
Inglatera".

Ang nananaig na pananaw ng mga historyan ay ang anti-Hudyong retorika ni Martin
Luther ay malaking nag-ambag sa pagpapaunlad ng antisemitismo sa Alemanya at
noong mga 1930 at 1940 ay nagbigay ng isang kanais-nais na saligan para sa mga
pag-atake ng Partidong Nazi sa mga Hudyo. Sa kaniyang Mein Kampf, tinawag ni
Hitler si Martin Luther na isang dakilang mandirigma, tunay na politiko at isang
dakilang repormer kasama nina Richard Wagner at Frederick the Great. Ayon kay
Michael, ang bawat anumang mga aklat na anti-Hudyo na inilimbag ng Ikatlong
Reich ng Nazi ay naglalaman ng mga sanggunian at mga sipi mula kay Martin
Luther. Ikinatwiran ni Diarmaid MacCulloch na ang pampleto ni Luther noong 1543
na Tungkol sa mga Hudyo at Kanilang Kasinungalingan ang "blueprint" para sa
Kristallnacht. Sa sandaling pagkatapos ng Kristallnacht, si Obispo Martin Sasse
na nangungunang ministrong Protestante ay naglimbag ng isang kompendiyum ng mga
kasulatan ni Martin Luther. kaniyang pinuri ang pagsusunog ng mga sinagoga at
ang koinsidensiya nito sa kaarawan ni Luther. kaniyang isinaad na "Noong 10
Nobyembre 1938, sa kaarawan ni Luther, ang mga sinagoga ay nasusunog sa
Alemanya". kaniyang hinimok ang mga Aleman na pakinggan ang mga salita "ng
pinakadakilang anti-Semita ng kaniyang panahon at taga-babala ng kaniyang mga
tao laban sa mga Hudyo". Noong 1940, sumulat ng may paghanga si Heinrich Himmler
tungkol sa mga kasulatan at sermon ni Martin Luther tungkol sa mga Hudyo. Ang
siyudad ng Nuremberg ay nagtanghal ng isang unang edisyon ng Tungkol sa mga
Hudyo at Kanilang mga Kasinungalingan ni Luther kay Julius Streicher na editor
ng diyaryong Nazi na Der Stürmer sa kaniyang kaarawan noong 1937. Inilarawan ito
ng diyaryo na pinaka-radikal na antisemitikong trakto na kailanman ay inilimbag.
Ito ay pampublikong itinanghal sa isang kahang salamin sa mga rally ng Nuremberg
at sinipi sa isang 54 pahinang paliwanag ng Batas na Aryan nina Dr. E.H. Schulz
and Dr. R. Frercks. Noong 17 Disyembre 1941, ang pitong mga pang-rehiyong
simbahang Lutherano ay nag-isyu ng pahayag na umaayon sa patakaran ng pamumwersa
sa mga Hudyo na magsuot ng dilaw na tsapa "dahil mula sa kaniyang mapait na
karanasan, malakas na iminungkahi ni Luther ang mga pag-iwas na mga aksiyon
laban sa mga Hudyo at ang kanilang pagpapatalsik mula sa teritoryong Aleman.

Nakita ni Hitler ang Hudyo bilang mga kaaway ng lahat ng sibilisasyon at
materialistiko, na mga hindi spiritwal na mga nilalang. kaniyang isinulat sa
Mein Kampf ang Hudyo na:

Palaging iniugnay ni Hitler ang ateismo sa bolshevismo, komunismo at sa Hudyong
materialismo. Isinaad ni Hitler sa isang talumpati sa mga mamamayan ng Stuttgart
noong 15 Pebrero 1933 na:

Sa mga ibang relihiyon, inilarawan ni Hitler ang mga pinuno ng mga relihiyog
gaya nina "Confucius, Buddha, at Muhammad" bilang tagapagbigay ng mga kabuhayang
spiritual.

Ang pagpili ni Hitler ng simbolong Swastika ng Hinduismo bilang opisyal na
simbolo ng Nazi ay iniugnay sa kaniyang paniniwalang pinagmulang angkang Aryan
ng mga Aleman. Kanilang itinuring na ang mga sinaunang Aryan ng India ang
prototipikal na puting mananakop at ang swastika bilang simbolo ng pinunong
lahing Aryan.

Sa kaniyang paniniwala sa diyos, si Hitler ay hindi naniniwala sa isang "malayo
at rasyonalistang diyos" kundi sa isang "aktibong diyos".

Sa paniniwala ni Hitler, nilikha ng diyos ang mundo kung saan ang iba't ibang
lahi ay naglalaban-laban para sa pagpapatuloy ng mga ito gaya ng inilarawan ni
Arthur de Gobineau. Ang "lahing Aryan" na sinasabing tagapagdala ng sibilisasyon
ay pinaglaanan ng espesyal na lugar:

Ayon sa mga eksperto ng henetika, si Hitler ay kabilang sa Y-DNA haplogrupong
E1b1b na matatagpuan sa mga lahing Hudyo na kaniyang nilipol sa Holocaust. Ayon
sa dalubahasa ng henetika na si Ronny Decorte sa Katholieke Universiteit Leuven
na nagsampol ng mga DNA mga kasalukuyang nabubuhay na kamag-anak ni Hitler, ang
"mga resulta ng pag-aaral na ito ay nakagugulat" at "si Hitler ay hindi magiging
masaya". Ang kromosomang haplogrupong E1b1b1 na lumabas sa mga sampol ng DNA ng
kamag-anak ni Hitler ay bihira sa Kanluraning Europa at pinakaraniwang
matatagpuan sa mga Berber sa Morocco, Algeria at Tunisia sa Aprika gayundin sa
mga Hudyong Ashkenazi at Sephardiko. Ito ay kumakatawan sa 8.5 porsiyento
hanggang 30 porsiyento ng Sephardikong kromosomang-Y na lumalabas na isa sa
pangunahing tagapagtatag ng lahing Hudyo.



https://tl.wikipedia.org/wiki/Mga_lungsod_ng_Pilipinas

Ang lungsod ay isang dibisyon ng lokal na pamahalaan sa Pilipinas. Kawangis ang
antas ng mga lungsod sa mga bayan, ngunit sa ilalim ng Kodigo ng Lokal na
Pamahalaan ng 1991, binigbigyan ang mga lungsod ng espesyal na pagturing sa
malaking bahagi ng internal revenue allotment (IRA) na binubuong bahagi ng
badyet ng lungsod. Binubuo ng mga barangay ang mga lungsod, katulad ng mga
bayan, at pinamamahalan ng mga hinalal na mga opisyal katulad ng Alkalde bilang
Lokal na Punong Tagapagpaganap, Pangalawang Alkalde, at mga konsehal gayon din
ang mga hinirang na mga opisyal na pinamumunuan ang iba't ibang mga lokal na
tanggapan sa ilalim nila.

Gumaganap ang ilang mga lungsod bilang malaya sa kanilang mga lalawigan at
namumuno sa sarili nito. Inuuri ang mga ito bilang mga "nakakartang lungsod"
(Ingles: chartered city). May mga sarili itong mga kinatawan sa Kongreso. Ang
Lungsod ng Tagaytay at Lungsod ng Valenzuela ang mga halimbawa nito. Inuuri ang
ilang sa mga chartered city bilang HUC, o Highly Urbanized City ("Lungsod na
Mataas na Urbanisado"). Isa sa mga halimbawa nito ang Maynila, Lungsod Quezon at
Lungsod ng Baguio. Ang "bahaging lungsod" (component city) ang ikalawang uri ng
lungsod na kabahagi at nasasakupan ng isang lalawigan. Hindi nila tinatamasa ang
pagsasarili at representasyon sa Kongreso bilang nakakartang lungsod. Umaasa
sila sa pamahalaan ng lalawigang sumasakop sa kanila para sa suporta at
representasyon. Ang Lungsod ng Tarlac sa lalawigan ng Tarlac, at Lungsod ng
Palayan sa lalawigan ng Nueva Ecija, at Lungsod ng San Fernando sa lalawigan ng
Pampanga ang ilan lamang sa mga halimbawa nito. Bagaman, may mga component city
na baga ay malaya, katulad ng Lungsod ng Ormoc sa lalawigan ng Leyte at Lungsod
ng Naga sa lalawigan ng Camarines Sur.

Ang Lungsod Quezon, sa Kalakhang Maynila ang pinakamataong lungsod sa Pilipinas
na may mahigit sa 2,000,000 mga residente. Isa ang Lungsod ng Davao sa mga
pinakamalaking lungsod sa daigdig ayon sa lawak ng lupain, sinasakop ang mahigit
sa 2,500 kilometro kuadrado.

Mayroong mga tatlong malalaking kalakhang lugar ang Pilipinas. Kalakhang Maynila
ang pinakamalaking konurbasyon sa bansa. Binubuo ito ng lungsod ng Maynila at 16
karatig na mga lungsod at munisipalidad. Ikalawa ang Kalakhang Cebu sa lalawigan
ng Cebu. Nakasentro sa Lungsod ng Cebu, ang lalawigang kapital at 8 na mga
karatig na mga lungsod at munisipalidad. Ikatlo ang Kalakhang Dabaw. Nakasentro
sa Lungsod ng Davao pero ang Lungsod ng Digos ay nakasama nalang o hindi na
naging sentro ng kalakhang lugar. Ang Lungsod ng Davao ay unang lungsod na
sentro ay hindi naging kabisera (kabisera ng bansa/probinsya). Pero ito ay ang
regional center/sentro ng rehiyon ng Davao Region (ganun din ang mga Lungsod ng
Maynila at Cebu).

Mga Lungsod na Mataas na Urbanisado (Ingles: Highly Urbanized Cities) - Mga
lungsod na mayrong pinakamababang populasyon ng dalawandaan libong (200,000)
katao, na sertipikado galing sa Pambansang Opisina ng Estadistika, at na may
kasulukuyang kita na nasa limampung milyong piso (P50,000,000.00) o mas mataas,
na naka-base sa mga konstanta na presyo ng 1991, na sertipikado ng opisina ng
ingat-yamang panlungsod.

Mga Kinartang Lungsod (Ingles: Chartered Cities) - Mga lungsod na nakatatag ng
isang batas ng Kongreso at ay tinatakbo bilang isang malayang pamahalaan kung
saan mayrong alkakde bilang ehekutibo, isang bise-alkalde, isang Sangguniang
Panlungsod, isang distritong kongresyonal at kinatawan sa bawat 250,000 katao,
isang pwersang pulis, isang sagisag, at ang kapangyarihan ng pagkuha, pagbili,
pagtanggap, paghawak, pagupa, pagentrega, at pagtapon ng mga aring real at
personal para sa heneral na interes of ng lungsod, humatol ng pribadong
ari-arian para sa pampublikong gamit (eminent domain), mag-kontrata at
ma-kontrata, magsakdal at mag-ehersisyo ng lahat ng mga kapangyarihan na binigay
sa lungsod ng Kongreso.

Mga Malayang Bahaging Lungsod (Ingles: Independent Component Cities) - Mga
lungsod na kung saan ang kanilang mga karta ay bumabawal ng kanilang mga botante
na bumoto para sa mga panlalawigang opisyales. Ang mga malayang bahaging lungsod
ay dapat malaya ng lalawigan.

Mga Bahaging Lungsod (Ingles: Component Cities) - Ang mga lungsod na hindi
kayang magtagpo ng mga pangangailangan sa taas ay dapat kinukundiserahan maging
bahaging lungsod ng lalawigan kung saan ito ay nakalagay na naka-base sa
heograpiya. Kung ang bahaging lungsod ay nakalagay sa loob ng mga hangganan ng
dalawa o mas maraming lalawigan, ang lungsod na yun ay magiging bahagi ng
lalawigan kung saan ito ay naging bayan noon.

Ang mga katuturan (sa Ingles) ay galing sa Pambansang Lupon sa Ugnayang
Pang-Estadistika.

Ang mga lungsod ay naka-uri bilang sa karaniwang taun-taong kita na naka-base sa
nakaraang tatlong kalendaryong taon. [1]

Tandaan: Nakatala ang mga malayang lungsod dito kasama ang mga lalawigan na
dating kinabibilangan nila, katulad ng Lungsod ng Baguio in Benguet, Lungsod ng
Zamboanga sa Zamboanga del Sur, Lungsod ng Angeles sa Pampanga, Lungsod ng Davao
sa Davao del Sur, at Lungsod ng Naga sa Camarines Sur.

Sumusunod ang tala ng sampung malalaking mga lungsod sa bansa sang-ayon sa
populasyon noong sensus ng taong 2007.



https://tl.wikipedia.org/wiki/Homer

Si Homer o Homero (Griyego Όμηρος Hómēros) ay isang mala-alamat na unang
Griyegong manunula at rapsodista, na binigyan ng kredito, ayon sa tradisyon, sa
pagkakalikha ng Iliad at Odyssey (dalawang dakilang epikong Griyegong
tumatalakay sa paglusob sa lungsod ng Troy at sa mga naganap pagkaraan), bagaman
maaaring dalawang magkaibang mga tao ang sumulat ng mga ito. Karaniwang
sinasabing nabuhay si Homer noong ika-8 siglo BK. Isa siyang bulag na
mang-aawit, manunula, at manunulat na nagbuhat sa Chios, isang pulo sa Gresya.

Kaunti lamang ang nalalaman tungkol kay Homer. Wala ring katiyakan kung totoo
nga ba siya o hindi. Subalit pinaniniwalaang isa siyang naglalakbay na
tagapagsalaysay ng mga kuwentong tumutugtog ng kudyapi habang naglalahad.

Nagtanong si Emperador Hadrian sa propesiya sa Delphi kung sino talaga si Homer,
at sinabi ng Pythia na siya ay isang Ithacano, na anak ni Epikaste at
Telemachus, mula sa Odyssey. Subalit kahit na iisa lang ang may-akda na
responsable sa dalawang pangunahing epiko na sinabing akda niya, wala masyadong
alam tungkol sa kanya. Walang matibay na katibayan na siya ay tunay na nabuhay.
Mayroon tayong mga tradisyon na pinanghahawakan na siya ay isang bulag (marahil
dahil sa diyalektong Aeolian na Cyme, homēros na nakuha ang kahulugan nito) at
siya ay ipinanganak sa pulo ng Chios o saanman sa Ionia, kung saan maraming mga
lungsod ang nagsasabing siya ay katutubong anak nito. Ayon kay Diodorus Siculus,
nadalaw na ni Homer ang Heliopolis ng Ehipto. Ang pagsasalarawan ni Homer bilang
isang bulag na manunula ay maaaring nakuha sa isang pag-babanggit sa sarili nito
sa isang bahagi ng Odyssey kung saan ay sa isang lumubog na barko nakikinig si
Odysseus sa kuwento ng isang makatang nagngangalang Demodocus sa korte ng Haring
Phaecian.

Paulit-ulit na pinagtalunan at tinanong kung iisa nga lang ba ang manunula na
responsable sa parehong Iliad at Odyssey. Samantalang marami ang nagsasabi na
hindi naisulat ang Odyssey ng isang tao lamang, ang iba naman ay nagsasabi na
ang epiko sa kabuuan ay may magkatulad na istilo, at labis ang pagkakahawig para
suportahan ang teorya ng maraming pagkaka-akda nito. Isa pang masusing pagtingin
ay ang Iliad ay nagawa ni 'Homer' sa kanyang tamang edad, at ang Odyssey naman
ay nagawa niya nang siya ay matanda na. Ang Batrachomyomachia, Himnong Homerico,
at ang epikong sikliko ay pangkalahatang sinasang-ayunan na mas nahuli kaysa sa
Illiad at ng Odyssey.

Bago sumapit ang panahon ni Homer, mga kuwentong nagpasalin-salin lamang ang
Iliad at Odyssey mula sa mga bibig ng iba't ibang mga tao. Isinulat at
isinatitik o inilatag sa sulatan ni Homer ang mga "kuwentong-bibig" na ito, sa
unang pagkakataon, noong mga 600 BK.

Maraming mga dalubhasa ang sumasang-ayon na ang Iliad at Odyssey ay sumailalim
sa proseso ng pamamamantayan at pagsasadalisay mula sa lumang mga kagamitan
noong simula ng ika-8 dantaon BCE. At ang mahalagang papel sa pagpamamantayan
nito ay lumalabas na ginampanan ng namumunong Atheno Hipparchus, na nagbago sa
pagsasaresitasyon ng mga tulang Homerico sa Pistang Panatenaiko. Maraming
klasisista ang nagsasabing ang repormang ito ay maaaring kinapalooban ng pagbuo
ng kathang pamantayan sa mga isinusulat.



https://tl.wikipedia.org/wiki/Websayt

Ang websayt, pook-sapot o web sayt (Inggles: website o web site, minsan may
kapital na titik W) ay isang koleksiyon ng mga pahinang Web, na tipikal na
karaniwan sa isang partikular na pangalan ng dominyo o sub-domain sa World Wide
Web sa Internet.

Sa kasalukuyan, mayroon ng halos 80 milyong websayt sa buong mundo na may
nakarehistrong domain. Sa pangakalahatan, ang websayt ay isang dokumentong
HTML/XHTML na maaaring makita sa pamamagitan ng HTTP.

Nakikita ang lahat ng mga pampublikong websayt bilang binubuo ang isang
sangdamakmak na "World Wide Web" na impormasyon.

Maaaring makita ang isang websayt mula sa karaniwang ugat ng URL na tinatawag na
homepage o pangunahing pahina, at karaniwang nakalagay sa kaparehong pisikal na
server. Nakaayos ang mga URL sa isang klasipikasyon, bagaman ang mga hyperlink
sa pagitan nila ang nagkokontrol kung paano natitingnan ang pangkalahatang
estruktura at kung paano dumadaloy ang trapiko sa pagitan ng mga iba't ibang
bahagi ng mga sayt.

Hinihiling ng ibang websayt ang isang suskripsyon upang makita ang ilan o lahat
ng mga nilalaman. Kabilang sa mga halimbawa nito ang maraming pornograpikong mga
sayt, ilang bahagi ng mga maraming balita, mga sayt para sa mga laro, Internet
forum, serbisyong elektronikong liham na naka-web at mga sayt na nagbibigay
impormasyon sa mga datos ng pamilihang sapi na tama-sa-oras.

Ang lathalaing ito ay isang usbong. Makatutulong ka sa Wikipedia sa pagpapalawig
nito.



https://tl.wikipedia.org/wiki/Sakit_sa_ibaba_ng_likod

Ang pananakit sa ibabang bahagi ng likod (Ingles: low back pain; pangalang
medikal: lumbago) ay maaaring isang sintomas o kaya ay isang senyales ng
pagkakaroon o umiiral na karamdamang may kaugnayan sa buto, laman (masel), ugat,
o kasu-kasuan na nasa pang-ibabang bahagi ng likod ng katawan ng tao.

Kabilang sa mga nagdurulot ng pananakit ng pang-ibabang bahagi ng likuran ng
katawan ang labis na paggamit ng bahaging ito ng katawan, maling puwesto o
posisyon ng katawan (maling paggamit ng pang-ibabang likod na nagdurulot ng
kapaguran ng laman, buto at kasu-kasuang nasa bahaging ito ng katawan),
impeksiyon, kanser, pagkaipit ng ugat (nerve infringement), at rayuma sa buto
(osteoarthritis).

Kasama sa mga sintomas ng pananakit ng pang-ibabang bahagi ng likuran ang
paninigas ng kalamnan, pamamanhid, panghihina, pagkawala ng kontrol sa pag-ihi
at pagdumi, kahirapan sa paggawa ng tulog, kadaliang mapagod, pagkabalisa,
panlulumo (depresyon), paglala ng hapdi kapag nagbubuhat ng bagay, gumiginhawa
kapag nagpapahinga, at pananakit ng mga hita na kumakalat pababa mula sa mga
hita.

Maiiwasan ang pananakit ng pang-ibabang bahagi ng likod ang pagbubuhat ng bagay
sa pamamagitan ng wastong paraan (nakabaluktot ang tuhod, na pinanananatiling
tuwid ang likod habang nagbubuhat ng bagay; pinananatiling malapit ang buhat na
bagay sa katawan; mas mainam ang pagtulak kaysa sa paghila ng bagay).
Nakakatulong din ang pagpapanatili ng tamang postura o tindig ng katawan,
katulad ng paggamit ng mga babae ng mga sapatos na patag (iyong tinatawag na mga
flat shoes), at kung kailangang magsuot ng mga sapatos na may takong, mas mainam
ang pagsusuot ng mga sapatos na mayroong mga takong na mababa lamang ang taas
(katumas ng o mas mababa kaysa sa 1 pulgada). Kung kailangan maupo ng matagalan,
katulad kung nagbibiyahe na nakasakay sa isang sasakyan, mahalaga ang
pagsasagawa ng mga pag-unat-unat. Kaugnay ng pag-upo, katulad ng habang nasa
trabaho, nakakatulong sa pag-iwas ng paghapdi ng likod ang paggamit ng mga
prinsipyo ng ergonomiya, katulad ng paggamit ng mga upuan na mayroong tuwid na
sandalan o ang paggamit ng mga upuang mayroong pangsuporta sa pang-ibabang
bahagi ng likod; at pagpapanatili na mas mataas ng bahagy ang mga tuhod kaysa sa
balakang. Kung nakatayo naman, nakakatulong sa hindi pagkakaroon ng pananakit ng
likod ang pagpapanatiling nasa isang tuwid na guhit ang mga tainga, mga balikat,
at ang balakang, na iniiwasan ang pagyuko o pagtingala ng ulo. Nakakatulong din
sa pag-iwas ng pananakit ng likod ang pag-eehersisyo.

Kabilang sa mga paraan ng pagtanggal o pagbawas ng pananakit ng likuran ang
paggamit ng ilang mga gawain na ang layunin ay ang mabawasan ang bigat o timbang
na nasasalo ng likod at upang mapahinga ang likod: isang paraan ang paghigang
nakatihaya sa sahig, na mayroon gunan sa ilalim ng mga tuhod (maaaring iangat
ang mga tuhod sa ibabaw ng isang upuan sa halip na sapinan ang mga ito ng unan)
sa loob ng 1 hanggang 2 mga araw, na mayroong kasalit (sa bawat ilang mga
minuto) na kaunti at dahan-dahang mga yugto ng mga paglalakad (upang hindi
manghina ang mga laman o masel na makapagpapatagal ng pananakit ng likod).
Nakakatulong din sa pag-alis o pagbawas ng hapdi ng likod ang pag-inom ng mga
gamot na katulad ng paracetamol at ng ibuprofen.

Mahalaga ang agad na pagpapatingin sa manggagamot kapag lumalala ang pananakit
ng pang-ibabang bahagi ng likod. Kabilang sa mga katangian ng malubhang
pananakit ng likod ang kapag hindi na tumatalab ang iniinom na mga gamot
(katulad ng mga nabibili mula sa botika); kapag gumagapang na hanggang sa mga
hita at iba pang pang-ibabang mga bahagi ng mga paa ang pananakit; kapag
nakaramdam ng pamamanhid ng mga hita, mga paa, mga bahagi ng ari (kasarian), at
ng mga bahaging nasa puwitan; kapag nawala ang kakayahang tabanan o kontrolin
ang pag-ihi at ang pagdumi (pagtae); kapag nakakaranas ng kahirapan sa paggalaw
dahil sa labis na pananakit ng likod at ng naapektuhan nang iba pang mga bahagi
ng katawan; kapag hindi gumiginhawa o bumubuti ang kalagayang ito pagkalipas ng
dalawa o tatlong mga linggo; kapag may kasama na ang kondisyong ito ng pananakit
ng dibdib; at kapag nakadama na ng biglaang panghihina ng mga hita, mga binti,
at mga paa.



https://tl.wikipedia.org/wiki/Hudaismo

Ang Hudaismo (Kastila: ju·da·ís·mo; Ebreo: יהדות, yahedut) ang kulturang
pampananampalataya ng mga Hudyo. Isa ito sa mga kauna-unang naitalang
pananampalatayang monoteista at isa rin sa mga pinakalumang tradisyong
pampananampalatayang sinusundan pa rin hanggang sa ngayon. Ang doktrina at
kasaysayan ng Hudaismo ay ang pinakamalaking bahagi ng batayan ng ibang mga
pananampalatayang Abraamiko, kasama na ang Kristyanismo at Islam. Sa gayon,
naging isang pangunahing pwersa ang Hudaismo sa pagsasahugis ng daigdig. Ang
kanilang naging simbolo ay ang Bituin ni David; sa kasalukuyan ang kanilang
simbolo ay ang isang aranyang may pitong sanga, na tinatawag na menora.

Ang unang rekord ng pangalang Israel (bilang ysrỉꜣr) ay umiiral sa Merneptah
stele na itinayo para sa Paraon na Ehiptong si Merneptah c. 1209 BCE. Nakita ng
mga arkeologo ang "Israel" na ito sa mga sentral na matataas na lupain bilang
isang kultura at malamang ay pampolitika na entidad ngunit isa lamang pangkat
etniko sa halip na isang organisadong estado. Ang mga ninuno ng mga Israelita ay
maaaring kinabibilangan ng mga Semita na tumira sa Canaan at ang mga Taong
Dagat. Ayon kay McNutt, "Malamang na ligtas na ipagpalagay na sa isang panahon
noong Panahong Bakal I (ca. 1200 BCE), ang isang populasyon ay nagsimulang
kumilala sa kanilang mga sarili bilang Israelita na nagtatangi ng sarili nito
mula sa mga Cananeo gaya ng mga marka na pagbabawal ng pagpapakasal sa ibang
lahi, isang pagbibigay diin sa kasaysayan at heneolohiya at relihiyon. Noong mga
1920, ang ideya ng pananakop ng mga Israelita sa Canaan ayon sa Aklat ni Josue
ay hindi sinusuportahan ng rekord na arkeolohikal. Wala ring ebidensiya na ang
mga Israelita ay nagmula sa Ehipto ayon sa Aklat ng Exodo. Ang mga Israelita
ayon sa mga arkeologo ay mga katutubong Cananeo. Ayon sa mga skolar at
arkeologo, ang mga ebidensiyang arkeolohikal ay nagpapakita na ang mga Israelita
ay hindi mga monoteista (gaya ng isinasaad sa Bibliya) mula pa sa simula ng
pagkakatatag nito kundi mga politeista. Ang politeismo ng mga Sinaunang
Israelita ay nag-uugat mula mga politeistikong relihiyon ng Sinaunang Malapit na
Silangan at narereplekta sa mga ilang aklat ng Tanakh gaya ng paggamit ng
salitang Hebreo na 'elohîm na anyong plural ng Eloah na anyo ng El na isang
pangkalahatang salita para sa diyos sa mga relihiyong Semitiko. Ang ebidensiyang
arkeolohikal ay nagpapakita sa panahong ito ng isang lipunan ng mga tulad ng
baranggay na sentro ngunit may mas limitadong mga mapagkukunan at isang maliit
na populasyon. Ang pagpepetsa ng mga labi sa mga kasaysayan ng Israel ayon sa
Bibliya ay ginawang mahirap sa kawalan ng bibliya ng mga mapepetsang pangyayari
at sa hindi maasahan at magkaayon na panloob na kronolohiya. Walang mga labing
materyal na natuklasan na maasahang naghihiwalay ng mga lugar ng Israelita mula
sa mga hindi Israelita (Cananeo) sa mga pinakaamaagang panahon. Ang unang
Kaharian ng Israel ay itinatag noong ca. 1000 BCE. Ayon sa Bibliya, ang imperyo
ni Solomon ay sumaklaw mula sa Euphrates sa hilaga hanggang sa Dagat Pula sa
timog. Gayunpaman, ito ay hindi sinsuportahan ng mga ebidensiyang arkeolohikal.
Ayon sa Bibliya, kasunod ng kamatayan ni Solomon noong ca. 900 BCE, nagkaroon ng
alitan sa pagitan ng hilagang bahagi ng Israel na na binubuo ng 10 mga lipi ng
Israel at ang katimugang na pinamumunuan ng Herusalem. Ito ay humantong sa
pagkakahati ng Israel sa dalawang mga kaharian: ang hilagang Kaharian ng Israel
at ang timog na Kaharian ng Judah. Ayon sa mga arkeologo, ang aktuwal na
Kaharian ng Judah ay hindi katulad ng inilalarawan sa Bibliya bilang isang
makapangyarihang kaharian dahil ang kaharian ng Judah ayon sa mga ebidensiyang
arkeolohikal ay hindi higit sa isang maliit na tribo. Sa panahong ito, ang mga
ebidensiyang arkeolohiyal ay nagpapakita ng mga tensiyon sa pagitan ng pangkat
na komportable sa pagsamba kay Yahweh kasama ng mga lokal na diyos gaya nina
Asherah at Baal at sa mga sumasamba "lamang" kay Yahweh. Ang pinakamatandang mga
aklat ng Tanakh (bibliya) na isinulat noong ika-8 siglo BCE ay nagrereplekta ng
alitang ito gaya ng Aklat ni Hosea at Aklat ni Nahum. Ang paksiyong monoteista
ay tila nagkamit ng malaking impluwensiya noong ika-8 siglo BCE at noong ika-7
siglo BCE, batay sa pinagkunang Deuteronomistiko, ang pagsambang monoteistiko
kay Yahweh ay tila naging opisyal na narereplekta sa pagtatanggal ng larawan ni
Asherah mula sa templo sa ilalim ni Hezekias. Ayon sa mga skolar at historyan,
sa panahong ito nang ang pagsambang monoteistiko ay nagmula. Binaligtad ng
kahalili ni Hezekias na si Manaseh ang mga pagbabagong ito at ibinalik ang
pagsambang politeistiko at ayon sa 2 Kings 21:16 ay inusig ang paksiyong
monoteistiko. Si haring Josias ay muling bumalik sa monolatriya (pagsamba lamang
sa isang diyos ngunit pagkilala sa pag-iral ng ibang mga diyos). Ang Aklat ng
Deuteronomio gayundin ang ibang mga aklat ng Tanakh ay isinulat sa panahon ng
pamumuno ni Josias. Kaya, ang mga huling dalawang dekada ng panahon ng kaharian
ng Israel hanggang sa pagsalakay sa Herusalem ng noong 597 BCE ay nagmamarka sa
opisyal na monolatriya ng diyos ng Israel. Ito ay may mahalagang mga
konsekwensiya sa pagsamba kay Yahweh gaya ng sinasanay sa pagkakatapon sa
Babilonia at sa teolohiya ng Hudaismonng Ikalawang Templo. Ayon sa Bibliya, ang
Kaharian ng Israel (hilaga) ay umiral bilang isang independiyenteng estado
hanggang 722 BCE nang ito ay sakupin ng imperyong Assyrian samantalang ang
Kaharian ng Judah (timog) ay umiral bilang independiyenteng estado hanggang 586
BCE nang ito ay sakupin ng imperyong Babilonia. Nang talunin ng imperyong
Persian ang Babilonia, ang Israel ay sumailalim sa pamumuno ng imperyong Persian
at pinayagan na makabalik ng Persia ang mga Israelita sa Judea. Ang modernong
analysis na literaryo ng Tanakh ay nagmumungkahi na sa panahong ito nang binago
ang pinagkunan na pambibig at isinulat upang ipaliwanag ang pagkakatapon ng mga
Israelita bilang parusa ng diyos dahil sa pagsamba sa ibang mga diyos.
Iminungkahi na ang striktong monoteismo ay umunlad sa pagkakatapong ito ng mga
Israelita sa Babilonia at marahil ay bilang reaksiyon sa dualismo o
quasi-monoteismo ng Zoroastrianismo ng mga Persian. Ang mga skolar ay naniniwala
na ang Hudaismo ay naimpluwensiyahan ng relihiyong Zoroastrianismo ng Persia sa
mga pananaw ng anghel, demonyo, malamang ay sa doktrina ng muling pagkabuhay
gayundin sa mga ideyang eskatolohikal at sa ideya ng mesiyas o tagapagligtas ng
mesiyanismong Zoroastrian. Inilarawan ni Zarathushtra sa kanyang Gathas ang
isang saoshyant (tagapagligtas) na benepaktor ng mga tao.

Ang Hudaismong Separdi ang uri ng Hudaismo ng mga Hudyong nagmula sa timog at at
Sa kasaysayan, mas naging kaugalian ng mga Separdi na makihalubilo sa
pangkalahatang populasyon kung ihahambing sa mga Askenasi, na mas susceptible sa
pagbubukod mula sa mas malawak na lipunan dulot ito ng magkakaibang klimang
pangkultura at pampananampalataya na kinagalawan ng dalawang pangkat na mga
hudyo.

Ang Hudaismong Askenasi ang uri ng Hudaismo ng mga Hudyong nagmula sa hilagang
Europa.

Sa mga nakaraang dalawang dantaon nahati ang mga Hudyo ng hilangang Europa sa
ilang mga kilusan o denominasyon; ito ang kabaliktaran ng sitwasyon sa mga
Hudyong Separdi, na bagaman iba-iba ang mga pananaw ay nananatili pa ring
nagkakaisa. May iba’t ibang pagkaunawa ang bawat isa sa kung anong mga prinsipyo
ng paniniwala ang dapat angkinin ng isang Hudyo, at kung paano dapat mamuhay ang
isang Hudyo. Hindi tulad sa mga denominasyong Kristyano, hindi pundamental na
napapaghati ng mga pagkakaibang pandoktrinang ito ang mga kilusang Hudyo, na
tuluyan pa ring nagsasanib sa ilang mga isyu. Hindi pambihira, halimbawa, ang
pagsimba ng isang Hudyong Masorti sa isang sinagogang Ortodokso o Repormista.

Ang Hudaismong Ortodokso ang kilusang Askenasi na naniniwala sa tradisyonal na
interpretasyon ng Hudaismo.

Ang Hudaismong Haredi (Ebreo: יהדות חרדית,) ang sangay ng Ortodoksiya na may
makitid na interpretasyon ng Hudaismo. Kilala rin sila bilang ang mga
Ultraortodokso.

Ang Makabagong Hudaismong Ortodokso ang kilusang Askenasi na, tulad ng
Hudaismong Haredi, tinatanggap ang pagkabisa ng batas Hudyo. Gayumpaman, naiiba
ito sa Haredismo sa pagtanaw nito sa batas Hudyo hindi bilang isang
di-nagbabagong katawan ng mga batas na isinulat ng mga rabino ng mga Sinauna at
Gitnang Panahon kundi, tulad ng anumang tradisyong buhay, bilang isang katawang
nagbabago at hindi nahihiwalay sa mga realidad ng sitwasyon o panahon. Sa
ganito, sila ang kilusang pinakamalapit sa Hudaismong Separdi.

Ang Hudaismong Repormista ang kauna-unang modernong sangay ng Hudaismong
Askenasi. Hindi nito tinatanggap ang pagkabisa ng batas Hudyo. Nagmula at
napaunlad ang kilusang ito sa Alemanya at ngayon ito ang pinakamalaki sa
Hilagang Amerika. Maaari itong tukuyin bilang Hudaismong Progresista/Progresibo,
habang sa Nagkakaisang Kaharian binubuo ng Hudaismong Repormista at Hudaismong
Liberal ang Hudaismong Progresista.

Ang Hudaismong Masorti o Hudaismong Konserbador/Konserbatibo ang kilusang
Askenasi na, tulad ng Hudaismong Ortodokso, tinatanggap ang pagkabisa ng batas
Hudyo. Gayumpaman, naiiba ito sa Ortodoksiya sa pagtanaw nito sa batas Hudyo
hindi bilang isang di-nagbabagong katawan ng mga batas na isinulat ng mga rabino
ng mga Sinauna at Gitnang Panahon kundi, tulad ng anumang tradisyong buhay,
bilang isang katawang nagbabago at hindi nahihiwalay sa mga realidad ng
sitwasyon o panahon. Binibigyang-tanaw ng mga Masorti ang mga rabino ng
kasalukuyan bilang kasing-mabisa ng mga rabino ng mga Sinauna at Gitnang
Panahon.



https://tl.wikipedia.org/wiki/Hika

Ang Asthma o Hika (mula sa salitang Giyego na ἅσθμα, ásthma, "paghingal") ay
isang karaniwang matagal at pabalik-balik na sakit ng pamamaga ng daanan ng
hangin na nakikilala sa pamamagitan ng naiiba at pabalik-balik na mga sintomas,
nagagamot na pagkakabara ng daluyan ng hangin, at bronchospasm. Kabilang sa mga
karaniwang sintomas ang sumisipol na paghinga, pag-ubo, paninikip ng dibdib, at
kapos na paghinga.

Inaakalang ang hika ay sanhi ng magkasamang henetiko at mga bagay sa kalikasan.
Ang pagkilala dito ay karaniwang batay sa pattern ng mga sintomas, pagtugon sa
therapy sa pagtagal nito, at ng spirometry. Inuuri ito ng klinika ayon sa dalas
ng mga sintomas, dami ng hangin na sapilitang ihinihinga palabas sa isang
segundo (FEV1), at pinakamataas na bilis ng paghinga nang palabas (peak
expiratory flow rate) . Ang hika ay maaari ring uriin bilang atopic o minanang
kalamangang magkaroon ng labis na sensitibong reaksiyon (extrinsic o nagmumula
sa labas) o hindi atopic (intrinsic o nagmumula sa loob) kung saan ang atopy ay
tumutukoy sa predisposisyon tungo sa pagkakaroon ng type 1 hypersensitivity o
labis na pagiging sensitibo na mga reaksiyon.

Ang paggamot sa mga malubhang sintomas ay karaniwan ginagamitan ng nilalanghap
na beta-2 agonist na maikli ang bisa (tulad ng salbutamol) at ng iniinom na mga
corticosteroid. Sa mga napaka-malubhang kaso maaaring kailanganin ang
iniiniksyon na mga corticosteroid, magnesium sulfate at pagpapa-ospital. Ang mga
sintomas ay maaaring mapigilan sa pamamagitan ng pag-iwas sa mga nakakapagsimula
nito, tulad ng mga nagdudulot ng alerhiya at nakakapag-irita, at sa pamamagitan
ng paggamit ng nilalalanghap na mga corticosteroid. Ang Ang mga beta agonist na
matagal ang bisa (Long-acting beta agonists o LABA) o mga leukotriene antagonist
ay maaaring gamitin bilang karagdagan sa mga nilalanghap na corticosteroid kung
ang mga sintomas ng hika ay mananatiling hindi makontrol. Ang paglaganap ng hika
lumaki simula noong 1970s. Simula noong 2011, 235–300 milyong tao ang
naapektuhan sa buong mundo, kabilang rito ang 250,000 na pagkamatay.

Ang hika ay inilalarawan nang may paulit-ulit na pagkakaroon ng sumisipol na
paghinga, kakapusan ng paghinga, pananakip ng dibdib, at pag-ubo. Ang plema ay
maaaring mabuo sa baga sa pag-ubo nguni’t kadalasan ito ay mahirap ilabas. Sa
panahon ng paggaling mula sa isang pag-atake, ito ay maaaring magkaroon ng
mala-nana na hitsura dahil sa mataas na antas ng puting selula ng dugo na
tinatawag na eosinophils. Ang mga sintomas ay karaniwang malala sa gabi at sa
madaling araw o bilang pagtugon sa pag-eehersisyo o malamig na hangin. Ang ilang
mga taong may hika ay bihirang makaranas ng mga sintomas, karaniwan ay pagtugon
sa mga nakakapagsimula nito, habang ang iba naman ay may kapansin-pansin at
patuloy na mga sintomas.

Maraming ibang kondisyon sa kalusugan ang nagaganap nang mas madalas sa mga may
hika, kabilang dito ang:gastro-esophageal reflux disease (GERD), rhinosinusitis,
at obstructive sleep apnea. Mas karaniwan rin ang mga sakit sa pag-iisip na may
sakit ng pagkabalisa na nangyayari sa pagitan ng 16–52% at mga mood disorder sa
14–41%. Gayunpaman hindi alam kung ang hika ay nakakapagdulot ng mga problema sa
pag-iisip, o kung ang mga problema sa pag-iisip ay humahantong sa hika.

Ang hika ay sanhi ng magkasamang komplikado at hindi ganap na nauunawaang mga
pang-kapaligiran at henetikong interaksiyon. Ang mga salik na ito ay
nakakaimpluwensiya sa kalubhaan at pagtugon nito sa paggamot. Pinaniniwalaan na
ang kamakailang pagtaas ng bilang ng hika ay sanhi ng pagbabago sa mga
epigenetic na (namamanang salik maliban sa mga may kinalaman sa DNA sequence) at
nagbabagong kapaligiran na tinitirhan.

Marami sa mga salik sa kapaligiran ang naiugnay sa pagkakaroon at paglala ng
hika, kabilang ang: mga nagdudulot ng alerhiya, polusyon sa hangin, at iba pang
mga kemikal sa kalikasan. Ang paninigarilyo sa panahon ng pagbubuntis at
pagkapanganak ay inuugnay sa pagkakaroon ng mas malaking panganib ng mga
mala-sintomas ng hika. Nai-uugnay ang mababang kalidad ng hangin, na nagmumula
sa polusyong dulot ng trapiko o mataas na mga antas ng ozone, sa pagkakaroon at
tumaas na paglala ng hika. Maaari ring magpasimula ng hika ang pagkakalantad sa
volatile o madaling sumingaw na mga organikong bagay; halimbawa ang
pagkakalantad sa pormalin ay may positibong kaugnayan dito. At saka, nai-uugnay
rin ang phthalates sa PVC sa hika sa mga bata at mga nasa hustong gulang na
tulad din ng mataas na antas ng pagkakalantad sa endotoxin.

Nai-uugnay ang hika sa pagkakalantad sa mga nagdudulot ng alerhiya sa loob ng
bahay. Kabilang sa mga karaniwang nagdudulot ng alerhiya sa loob ng bahay ang
mga: dust mite, ipis, nalalaglag na parang balakubak mula sa mga hayop, at amag.
Hindi naging matagumpay ang mga pagsusumikap sa pagbawas ng mga dust mite. Ang
ilan sa mga impeksiyon sa paghinga na sanhi ng virus ay maaaring magpataas sa
panganib ng pagkakaroon ng hika kapag nakuha habang bata pa tulad ng:
respiratory syncytial virus at rhinovirus. Gayunpaman, ang ilang ibang mga
impeksiyon ay maaaring makapagpabawas ng panganib.

Ang teorya ng kalinisan ay isang teorya na sinusubukang ipaliwanag ang pagtaas
ng bilang ng hika sa buong mundo bilang isang direkta at hindi sinasadyang
resulta ng nabawasang pagkakalantad, sa panahon ng pagkabata, sa isang hindi
nakakapagdulot ng impeksiyon na bakteriya at mga virus. Iminungkahi na ang bawas
na pagkakalantad sa bakteriya at mga virus ay sanhi ng, sa bahagi lamang, mas
pinaigting na kalinisan at maliit na bilang ng pamilya sa mga makabagong
lipunan. Kabilang sa mga ebidensiyang sumusuporta sa teorya ng kalinisan ang mas
mababang bilang ng hika sa mga bukid at sa mga bahay na may mga alagang hayop.

Inuugnay ang maagang paggamit ng antibiyotiko sa buhay sa pagkakaroon ng hika.
At saka, inuugnay ang pagnganganak ng caesarean section sa nadagdagang panganib
(tinatantiyang nasa 20–80%) ng hika—inuugnay ang nadagdagang panganib na ito sa
kakulangan ng malulusog na kolonisasyon ng bakteriya na nakuha sana ng bagong
panganak na sanggol mula sa daanan tungo sa birth canal. May kaugnayan ang hika
at ang antas ng pagiging masagana.

Isang panganib na salik para sa hika ang kasaysayan ng pamilya dahil sa maraming
iba’t-ibang mga gene ang nasasangkot. Kung ang isa sa magkakambal ay naapektuhan
nito, ang posibilidad na ang isa ay magkakaroon ng sakit ay humigit-kumulang
25%. Sa huling bahagi ng 2005, 25 genes ang naiugnay sa hika sa anim o sa
mahigit pang magkakahiwalay na populasyon, kabilang ang:GSTM1, IL10,CTLA-4,
SPINK5,LTC4S, IL4R at ADAM33 ang kabilang pa dito. Marami sa mga gene na ito ay
may kaugnayan sa resistensiya ng katawan o sa pagkontrol ng pamamaga. Kahit na
ang mga nasa listahang ito ng mga gene na sinusuportahan ng mga labis na
napakaraming beses nang inulit na pag-aaral, ang mga resulta ay hindi
nagkakatugma sa lahat ng mga populasyong sinuri. Noong 2006, mahigit sa 100 gene
ang inugnay sa hika sa isa lamang na pag-aaral ng pag-uugnay sa gene; marami pa
ang patuloy na natutuklasan.

Ang ilan sa mga uri ng gene ay maaari lamang maging sanhi ng hika kapag
naisasama ang mga ito sa mga partikular na pagkakalantad sa kapaligiran. Isang
halimbawa rito ang partikular na pagkakaroon ng iba’t-ibang anyo ng iisang
nucleotide sa CD14 na bahagi at ang pagkakalantad sa endotoxin (isang produkto
ng bakterya). Maaaring magmula ang pagkakalantad sa endotoxin sa ilang
panggagalingan sa kapaligiran, kabilang ang usok ng tabako, aso, at mga
kabukiran. Ang panganib para sa hika, kung gayon, ay natutukoy sa pamamagitan ng
kapwa mga henetiko ng tao at ang antas ng pagkakalantad niya sa endotoxin.

Ang tatlong namamanang eksema, allergic rhinitis at hika ay tinatawag na atopy
(namamanang alerhiya). Ang pinakamatinding salik ng panganib na magkaroon ng
hika ay ang kasaysayan ng namamanang sakit; kung saan ang hika ay nagaganap nang
mas maraming beses sa mga may eksema o hay fever. Inuugnay sa hika ang
Churg–Strauss syndrome, isang autoimmune disease (sakit kung saan ang sariling
resistensiya ay inaatake ang katawan) at ang vasculitis. Maaari ring makaranas
ng mga sintomas ng hika ang mga indibiduwal na may ilang uri ng urticaria.

Mayroong kaugnayan ang labis na katabaan at ang panganib na magkaroon ng hika na
parehong dumami sa mga nakaraang taon. Maaaring papel na ginagampanan ang ilang
mga salik, kabilang ang huminang paggana ng paghinga dahil sa pagkakaipon ng
taba at ang katotohanan na ang adipose na tisyu ay humantong sa pamamaga.

Ang mga beta blocker na gamot na tulad ng propranolol ay maaaring
makapagpasimula ng hika sa mga madaling magkasakit. Gayunpaman, ang mga
cardioselective beta-blockers ay parang ligtas sa mga may bahagya o katamtamang
sakit. Ang ibang mga gamot na maaaring magdulot ng mga problema ay ang ASA,
NSAID, at mga angiotensin-converting enzyme inhibitor.

Ang ilan sa mga tao ay magkakaroon ng hindi nagbabagong hika nang ilang linggo o
buwan at pagkatapos ay biglaang magkakaroon ng biglaang malubhang hika. Ang
iba’t-ibang mga indibiduwal ay nagkakaroon ng iba’t-ibang reaksiyon sa maraming
salik. Karamihan sa mga indibiduwal ay maaaring magkaroon ng malubhang paglala
mula sa maraming mga bagay na nakapagsisimula nito.

Ang mga bagay sa bahay na maaaring humantong sa paglala ng hika ay
kinabibilangan ng alikabok, mga nahuhulog mula sa hayop, lalung-lalo na ang
balahibo ng pusa at aso), mga nagdudulot ng alerhiya mula sa ipis at amag. Ang
mga pabango ay karaniwang sanhi ng mga malubhang pag-atake sa mga kababaihan at
bata. Ang kapwa sanhi ng virus at impeksiyon na sanhi ng bakterya sa itaas na
bahagi ng respiratory tract ay maaaring mapalala ang sakit. Maaaring mapalala ng
psychological stress ang mga sintomas—pinaniniwalaan na binabago ng stress ang
resistensiya ng katawan at kaya dinadagdagan nito ang pagtugon sa pamamaga sa
daanan ng hangin sa mga nagdudulot ng alerhiya at nakaka-iritang bagay.

Ang hika ay resulta ng matagal nang pamamaga ng mga daanan ng hangin na kasunod
nito ay nagdudulot ng tumaas na kakayahang humilab ng mga nakapaligid na
malambot na kalamnan. Ito at ang mga iba pang bagay ang nagpapakipot ng daanan
ng hangin at ang karaniwang sintomas ng sumisipol na paghinga. Ang pagkipot ay
kadalasan nagagamot nang may gamot o nang walang paggamot.Paminsan-minsan ang
mga daan ng hangin mismo ang nagbabago. Kabilang sa mga karaniwang pagbabago sa
mga daanan ng hangin ay ang pagdami ng mga eosinophil at pagkapal ng lamina
reticularis. Maaaring patuloy na lumaki ang malalambot na kalamnan ng daanan ng
hangin na may pagdamit ng mga mucous gland.Ang iba pang mga uri ng nauugnay na
selula ay ang: T lymphocytes, macrophages, at neutrophils. Maaaring sangkot din
ang ibang mga bahagi ng resistensiya ng katawan kabilang ang: cytokines,
chemokines, histamine, at leukotrienes ang ilan lang sa mga ito.

Habang ang hika ay isang kilalang kondisyon, walang napagkasunduang
pangkalahatang kahulugan para dito. Binigyang-kahulugan ito ng Global Initiative
for Asthma bilang "isang matagal ang pabalik-balik na pagmaga ng mga daanan ng
hangin kung saan may kinalaman dito ang maraming selula at mga bahagi ng selula.
Inuugnay ang matagal at pabalik-balik na pamamaga sa labis na pagkasensitibo ng
daanan ng hangin na humahantong sa paulit-ulit na pag-atake ng sumisipol na
paghinga, kapos na paghinga, paninikip ng dibdib at pag-ubo lalung-lalo na sa
gabi o sa madaling araw. Ang mga pag-atakeng ito ay kadalasang inuugnay sa
malawakan nguni’t iba’t-ibang pagkabara ng daloy ng hangin sa baga na madalas ay
nagagamot nang kusa o sa pagpapagamot".

Sa ngayon wala pang eksaktong pagsusuri sa pagkilala sa sakit na karaniwang
ibinabatay sa pattern ng mga sintomas at pagtugon ng katawan sa paggamot sa
paglipas ng panahon. Ang pagtukoy sa hika ay dapat paghinalaan kung mayroong
kasaysayan ng: paulit-ulit na sumisipol na paghinga, pag-ubo o kahirapan sa
paghinga at ang mga sintomas na ito ay nagaganap o lumalala dahil sa
pag-eehersisyo, impeksiyong sanhi ng virus, mga nagdudulot ng alerhiya o
polusyon ng hangin. Kung gayon ang spirometry ay ginagamit para kumpirmahin ang
pagtukoy sa sakit na ito. Mas mahirap sa mga bata na mas bata sa anim na taong
gulang dahil sila ay napakabata para sa spirometry.

Ang spirometry ay inirerekomenda para makatulong sa pagtukoy at pangangasiwa.
Ito ang kaisa-isang pinakamagandang pagsusuri sa hika. Kung ang FEV1 na
sinusukat sa pamamagitan ng paraang ito ay bumuti ng mahigit sa 12% kasunod ng
pagbibigay ng isang bronchodilator (nagpapalapad sa bronchi) tulad ng
salbutamol, ito ay tumutulong sa pagtukoy ng sakit. Gayunpaman, maaaring maging
normal ito sa mga may kasaysayan ng bahagyang hika, na kasalukuyang hindi
umaatake.Ang single-breath diffusing capacity ay makakatulong sa pagtukoy sa
kaibhan ng hika sa COPD. Makatwiran na magsagawa ng spirometry tuwing isa o
dalawang taon para masubaybayan kung gaano kabuti nakokokntrol ang hika ng isang
tao.

Ang methacholine challenge ay kinasasangkutan ng paglanghap ng tumataas ng
konsentrasyon ng isang substansiya na nagdudulot ng pagsikip ng daanan ng hangin
sa mga nalalantad. Kung negatibo, nangangahulugan itong ang tao ay walang hika;
gayunpaman, kung positibo, hindi ito partikular sa sakit.

Ang iba pang sumusuportang ebidensiya ay kinabibilangan ng: isang ≥20% na
kaibhan sa pinakamataas na bilis ng paghinga nang palabas (peak expiratory flow
rate) sa hindi bababa sa tatlong araw sa isang linggo nang hindi bababa sa
dalawang linggo, isang ≥20% pagbuti sa peak flow kasunod ng paggamot gamit ang
salbutamol, nilalanghap na mga corticosteroid o prednisone, o isang ≥20% na
pagbaba sa peak flow kasunod ng pagkakalantad sa bagay na nakakapagsimula ng
pag-atake. Ang pagsubok sa peak expiratory flow (pinakamataas na bilis ng
paghinga nang palabas) ay mas nag-iiba kaysa sa spirometry, gayunpaman, at kaya
naman hindi inirerekomenda para sa karaniwan pagtukoy ng sakit. Maaaring mas
kapaki-pakinabang para sa sariling pagsusubaybay sa mga may katamtaman hanggang
sa malubhang karamdaman at para sa pag-check sa bisa ng mga bagong gamot. Maaari
ring makakatulong ito para sa paggabay ng paggamot sa mga may biglaang paglala.

Ang hika ay kinakategorya sa klinika ayon sa dalas ng mga sintomas, dami ng
pilit na paghinga nang palabas sa isang segundo (FEV1), at pinakamataas na bilis
ng paghinga nang palabas (peak expiratory flow rate). Ang hika ay maaari ring
mauri bilang atopic (sa labas) o hindi atopic (sa loob), ayon sa mga sintomas
kung ang mga ito ay may namuong mga nagdudulot ng alerhiya (atopic) o hindi
(hindi atopic). Kahit na ang hika ay inuri batay sa kalubhaan, sa ngayon walang
malinaw na paraan sa pag-uri ng iba’t-ibang kabahagi sa grupo ng hika sa labas
ng sistemang ito. Ang paghanap ng mga paraan sa pagtukoy ng mga kabahagi sa
grupo na tutugong mabuti sa iba’t-ibang uri ng paggamot ay kasalukuyang kritikal
na layunin ng pananaliksik sa hika.

Kahit na ang hika ay matagal at pabalik-balik na nagdudulot ng bara na
kondisyon, hindi ito itinuturing bilang bahagi ng chronic obstructive pulmonary
disease dahil ang katawagang ito ay partikular na tumutukoy sa mga magkasamang
sakit na di nagagamot tulad ng bronchiectasis,chronic bronchitis, at emphysema.
Hindi tulad ng mga sakit na ito, ang pagbara sa daanan ng hangin sa hika ay
karaniwang nagagamot; gayunpaman, kung hindi gagamutin, ang matagal at
pabalik-balik na pamamaga dulot ng hika ay maaaring humantong sa pagiging hindi
magagamot na bara sa baga sanhi ng pag-iiba ng hitsura ng daluyan ng hangin.
Salungat sa emphysema, nakakaapekto ang hika sa bronchi, hindi sa alveoli.

Ang biglaang paglala ng hika ay karaniwang tinatawag na pag-atake ng hika”. Ang
mga karaniwang sintomas ay kapos na paghinga, sumisipol na paghinga, at
paninikip ng dibdib. Kahit na ang mga ito ang mga pangunahing sintomas ng hika,
ang ilan sa mga tao ay umuubo, at sa malalalang mga kaso, ang paggalaw ng hangin
ay maaaring malaki ang pinsala kaya walang naririnig na pagsipol.

Ang mga palatandaan sa panahon ng pag-atake ng hika ay kinabibilangan ng
paggamit ng mga karagdagang kalamnan ng paghinga na (sternocleidomastoid at
scalene na kalamnan ng leeg), maaaring mayroong paradoxical pulse (pulsong mas
mahina kapag humihinga papasok at mas malakas kapag humihinga palabas), at labis
na paglaki ng dibdib. Ang kulay asul ng balat at mga kuko ay maaaring maganap
dahil sa kakulangan ng oxygen.

Sa bahagyang paglala ang peak expiratory flow rate (PEFR) ay ≥200 L/minuto o
≥50% ng pinakamabuting nahulaan. Ang katamtaman ay binigyang-kahulugan bilang 80
at 200 L/minuto o 25% at 50% pinakamabuting nahulaan habang ang malala ay
binigyang-kahulugan bilang ≤ 80 L/minuto o ≤25% ng pinakamabuting nahulaan.

Ang malubhang paglala ng hika, na dating kilala bilang asthmaticus, ay isang
malubhang paglala ng hika na hindi tumutugon sa karaniwang paggamot ng mga
bronchodilator (pampalapad ng bronchi) at corticosteroid. Ang kalahati sa mga
kaso ay sanhi ng mga impeksiyon at ang iba ay sanhi ng nagdudulot ng alerhiya,
polusyon sa hangin, o kakulangan o hindi naaangkop na paggamit ng gamot.

Ang brittle asthma ay isang uri ng hika na natutukoy sa mga paulit-ulit at
malalang mga pag-atake. Ang type 1 na brittle asthma ay isang sakit na may
malawak na pag-iiba ng peak flow, kahit na sa matinding paggamot. Ang type 2 na
brittle asthma ay nakokontrol mabuti na background ng hika na may mga biglaang
malubhang paglala.

Maaaring simulan ng pag-ehersisyo ang bronchoconstriction (pasikip ng daanan ng
hangin sa baga) sa parehong mga taong mayroong hika at wala. Nangyayari ito sa
karamihan ng mga taong may hika at hanggang sa 20% ng mga taong walang hika. Sa
mga atleta ito ay mas madalas mangyari sa mga piling atleta, na may mga bilang
na nag-iiba mula 3% para sa mga mangangarera ng bobsled hanggang sa 50% para sa
pamimisikleta at 60% para sa skiing sa ibang bansa. Habang maaari itong mangyari
sa anumang panahon ito ay mas karaniwan kapag tuyo at malamig. Ang nalanghap na
beta2-agonists ay mukhang hindi pinapabuti ang atletikong pagganap sa mga may
hika gayunpaman, ang mga iniinom na dosis ay maaaring pabutihin ang tatag at
lakas.

Ang hika bilang resulta ng (o pinalala ng) pagkakalantad sa lugar ng trabaho, ay
isang karaniwang iniuulat na sakit sa trabaho. Gayunpaman, maraming mga kaso ang
hindi iniuulat o kinikilala bilang ganito. Tinatayang 5–25% ng mga kaso ng hika
sa mga nasa hustong gulang ay may kaugnayan sa trabaho. Ang ilang daang
iba’t-ibang mga bagay na nagdudulot nito ay isinangkot sa pinaka-karaniwan
bilang: isocyanates, butil at wood dust, colophony, soldering flux, latex, mga
hayop, at aldehydes. Ang trabahong iniuugnay na may pinakamataas na panganib ng
mga problema ay kinabibilangan ng: mga nag-i-spray ng pintura, panadero at mga
nagpoproseso ng mga pagkain, nars, mga manggagawa sa kemikal, mga nagtatrabaho
sa mga hayop, mga manghihinang, mga nag-aayos ng buhok at mga manggagawa sa
kahuyan.

Maraming ibang mga kondisyon ang maaaring magdulot ng mga sintomas na kapareho
ng sa hika. Sa mga bata, ang ibang mga sakit sa upper airway tulad ng allergic
rhinitis at sinusitis ay dapat ring isaalang-alang gayundin ang ibang mga sanhi
ng pagsikip ng daanan ng hangin kabilang ang: panglanghap ng bagay mula sa labas
ng katawan, pagkipot ng trachea (tracheal stenosis) o laryngotracheomalacia,
mgavascular ring, lumaking mga kulani o mga laman sa leeg. Sa mga nasa hustong
gulang, ang COPD, paghina ng puso (congestive heart failure), mga laman sa
daanan ng hangin, gayundin ang ubong dulot ng gamot dahil sa mga ACE inhibitor
ay dapat isaalang-alang. Sa parehong mga populasyon maaaring magkaroon ng
kapaerhong hindi paggana ng vocal cord.

Maaaring magkaroon din ng chronic obstructive pulmonary disease kasama ang hika
at maaaring mangyari bilang isang komplikasyon ng matagal na at pabalik-balik na
hika. Pagkatapos ng edad na 65 karamihan sa mga tao na may sakit na baradong
daanan ng hangin (obstructive airway disease) ay magkakaroon ng hika at COPD. Sa
pangyayaring ito, ang COPD ay maaaring makilala sa pamamagitan ng dumaming mga
neutrophil sa daanan ng hangin, hindi normal na pagkapal ng gilid ng daanan ng
hangin, at nadagdagang smooth muscle sa bronchi. Gayunpaman, ang antas ng
pagsisiyasat na ito ay hindi isinasagawa dahil ang COPD at hika ay magkapareho
ang mga tuntunin sa pamamahala: mga corticosteroid, mga beta agonist na matagal
ang bisa, at pagtigil sa paninigarilyo. Malapit na katulad nito ang hika sa mga
sintomas, may kaugnayan sa higit pang pagkakalantad sa usok ng sigarilyo, mas
maedad, mas kaunti ang posibilidad na maalis ang sintomas pagkatapos ibigay ang
pampalawak sa bronchi (bronchodilator), at bumabang posibilidad ng kasaysayan ng
kagyat na alerhiya (atopy) sa pamilya.

Ang ebidensiya para sa bisa ng mga pamamaraan para iwasan ang pagbuo ng hika ay
mahina. Ang ilan ay nagpapakita ng pag-asa kabilang ang: paglimita sa
pagkakalantad sa usok sa kapwa sinapupunan at pagkatapos manganak, pagpapasuso,
at nadagdagang pagkakalantad sa daycare o mga malalaking pamilya nguni’t walang
sapat na suportado para irekomenda sa indikasyon na ito. Ang maagang
pagkakalantad sa alagang hayop ay maaaring kapaki-pakinabang. Ang mga resulta
mula sa pagkakalantad sa mga alagang hayop sa ibang mga pagkakataon ay mahina at
inirerekomenda lamang na ang mga alagang hayop ay alisin sa bahay kung ang isang
tao ay may alerhiya sa nasabing alagang hayop. Ang mga limitasyon sa pagkain sa
panahon ng pagbubuntis o kapag nagpapasuso ay hindi nakitang mabisa at kaya
hindi ito inirerekomenda. Ang pagbawas o pag-alis sa mga bagay na kilalang
sensitibo sa mga tao mula sa lugar ng trabaho ay maaaring mabisa.

Habang walang lunas para sa hika, ang mga sintomas ay karaniwang mapapabuti. Ang
isang partikular, sariling-gawa na plano para maagap na masubaybayan at
mapamahalaan ang mga sintomas ay kailangang gawin. Ang planong ito ay dapat
kabilangan ng pagbawas sa pagkakalantas sa mga nagdudulot ng alerhiya, pagsusuri
para matasa ang kalubhaan ng mga sintomas, at ang paggamit ng mga gamot. Ang
plano sa paggamot ay dapat isulat at magpayo ng mga pag-aakma sa paggamot
alinsunod sa mga pagbabago sa mga sintomas.

Ang pinaka-mabisang paggamot para sa hika ay ang pagtukoy sa mga nagpapasimula
nito, tulad ng paninigarilyo, mga alagang hayop, o aspirin, at pagbawas sa
pagkakalantad sa mga ito. Kung hindi sapat ang pag-iwas sa nagpapasimula nito,
inirerekomendang gumamit ng gamot. Ang mga gamot sa botika ay pinipili batay sa,
higit sa ibang bagay, kalubhaan ng karamdaman at ang dalas ng mga sintomas. Ang
mga partikular na gamot para sa hika ay malawakang inuuri sa mga kategorya ng
mabilis ang bisa at matagal ang bisa.

Ang mga bronchodilator (pampalapad ng bronchi) ay inirerekomenda para
pansamantalang mapaginhawa ang mga sintomas. Sa mga paminsan-minsang pag-atake,
walang ibang gamot na kailangan. Kung mayroong patuloy na bahagyang sakit
(mahigit sa dalawang pag-atake sa isang linggo), ang mababang dosis ng
nilalanghap na mga corticosteroid o bilang alternatibo, isang iniinom na
leukotriene antagonist o isang mast cell stabilizer ay inirerekomenda. Para sa
mga may araw-araw na pag-atake, ang mas mataas na dosis ng nilalanghap na mga
corticosteroid ang ginagamit. Sa bahagya o malubhang paglala, ang mga iniinom na
corticosteroid ay idinadagdag sa mga paggamot na ito.

Ang pag-iwas sa mga nagpapasimula nito ay isang mahalagang sangkap ng
pagpapahusay sa pagkontrol at pag-iwas sa mga pag-atake. Ang pinaka-karaniwang
mga nagpapasimula nito ay kinabibilangan ng mga nagdudulot ng alerhiya,
paninigarilyo (tabako o iba pa), polusyon sa hangin, mga non selective
beta-blocker, at mga pagkaing may sulfite. Ang paninigarilyo at second-hand
smoke(nakakalanghap ng sigarilyo) ay maaaring bawasan ang bisa ng mga gamot
tulad ng mga corticosteroid. Ang mga pamamaraan ng pagkontrol sa mga dust mite,
kabilang ang pagsala sa hangin, mga kemikal para patayin ang mga mites,
pag-vaccuum, mga takip ng kutson at ibang mga paraan ay walang naging epekto sa
mga sintomas ng hika.

Ang mga gamot na ginagamit para gamutin ang hika ay nahahati sa dalawang
pangkalahatang uri: mga gamot na mabilis makapagpaginhawa na ginagamit para
gamutin ang malalang mga sintomas; at mga gamot para sa pangmatagalang
pagkontrol na ginagamit para iwasan ang higit na paglala.

Ang mga gamot ay karaniwang ibinibigay bilang mga mmay sukat na dosis na inhaler
(metered-dose inhaler) (mga MDI) kasama ng isang asthma spacer o bilang isang
inhaler na may tuyong pulbos. Ang spacer ay isang plastic na silindro na
hinahalo ang gamot sa hangin, na nagpapadali sa pagtanggap ng buong dosis ng
gamot. Ang isang nebulizer ay maaari ring gamitin. Ang mga nebulizer at spacer
ay magkatumbas ang bisa sa mga may bahagya hanggang sa katamtamang mga sintomas
gayunpaman walang sapat na ebidensiya na magagamit para matukoy kung mayroonng
pagkakaiba o wala sa malubhang pangkat ng mga sintomas (symptomatology).

Ang pangmatagalang paggamit ng mga nilalanghap na corticosteroid sa mga
karaniwang dosis ay nagdadala ng maliit na panganib ng mga masamang epekto.
Kabilang sa mga panganib ang pagkakaroon ng mga katarata at isang bahagyang
pagliit.

Para sa mga may malubhang patuloy na hika na hindi nakokontrol ng mga
nilalanghap na corticosteroid at mga LABA, ang thermoplasty ng bronchi ay
maaaring maging isang opsyon. Kinasasangkutan ito ng paghahatid ng kontroladong
erenhiya mula sa init papunta sa gilid ng daanan ng hangin sa panhon ng
sunud-sunod na mga bronchoscopy. Habang maaaring dagdagan nito ang dalas ng
paglala sa unang ilang mga buwan mukhang binabawasan nito ang bilang ng kasunod.
Ang mga epekto na lampas sa isang taon ay hindi alam.

Karamihan sa mga taong may hika, katulad ng mga may ibang matagal na at
pabalik-pablik na mga karamdaman, ay gumagamit ng mga alternatibong paggamot;
ipinapakita ng mga survey na halos 50% ang gumagamit ng ilang anyo ng
di-karaniwang therapy. Kaunti ang data para suportahan ang bisa ng karamihan sa
mga therapy na ito. Hindi sapat ang ebidensiya para suportahan ang paggamit ng
Bitamina C. Hindi inirerekomenda ang Acupuncture para sa paggamot dahil walang
sapat na ebidensiya para suportahan ang paggamit nito. Walang ipinapakitang
ebidensiya ang mga Air ioniser na mapapabuti nito ang mga sintomas ng hika o
makikinabang dito ang paggana ng baga; ito ay parehong inilalagay sa positibo at
negatibong mga tagagawa ng ion.

Ang mga "mano-manong therapy", kabilang ang osteopathic (sa buto at kalamnan),
chiropractic (sa gulugod at kasukasuan), physiotherapeutic (sa katawan) at
therapy para sa paghinga na mga pamamaraan, ay walang sapat na ebidensiya para
suportahan ang kanilang paggamit sa paggamot ng hika. Ang Buteyko na pamamaraan
sa paghinga para kontrolin ang mabilis na paghinga (hyperventilation) ay
maaaring magresulta sa pagbawas sa paggamit ng mga gamot gayunpaman wala itong
anumang epekto sa paggana ng baga. Kaya pakiramdam ng panel ng eksperto na ang
ebidensiya ay hindi sapat para suportahan ang paggamit nito.

Ang prognosis para sa hika ay talagang maganda, lalo na para sa mga batang may
banayad na sakit. Nabawasan ang dami ng namamatay sa nakalipas na huling ilang
mga dekada dahil sa mas mabuting pagkilala at pagpapabuti sa pangangalaga. Sa
buong daigdig, ito ay nagdudulot ng katamtaman o malubhang pagkabalda sa
19.4 milyong tao mula noong 2004 (16 milyon sa mga ito ay nasa mga bansang may
mababa at katamtamang kita). Sa hika na nasuri sa panahon ng pagkabata, kalahati
sa mga kaso ay wala nang dalang nasuring sakit pagkatapos ng isang dekada. Ang
pagbabago sa daanan ng hangin ay isinasagawa, nguni’t hindi alam kung ang mga
ito ay nagpapakita ng masama o kapaki-pakinabang na mga pagbabago. Ang maagang
paggamot gamit ang mga corticosteroid ay tila iniiwasan o pinapabuti ang paghina
ng paggana ng baga.

Mula noong 2011, 235–300 milyong tao sa buong mundo ang apektado ng hika, at
humigit-kumulang 250,000 tao ang namamatay kada taon mula sa sakit. Ang biang ay
naiiba sa pagitan ng mga bansa na may paglaganap na nasa pagitan ng 1 at 18%.
Mas karaniwan ito sa maunlad kaysa sa mga mahihirap na bansa. Kaya nakikita ang
mas mababang bilang sa Asya, Silangang Europa at Aprika. Sa mga maunlad na bansa
ito ay mas karaniwan sa mahihirap samantala sa mga maunlad na bansa ito ay mas
karaniwan sa mayaman. Ang dahilan para sa mga pagkakaibang ito ay hindi gaano
alam. Ang mga bansang may mababa at katamtamang kita ang bumubuo sa mahigit sa
80% ng bilang ng namamatay.

Habang ang hika ay dalawang beses na karaniwan sa mga lalaki kaysa sa mga babae,
ang malubhang hika ay nangyayari sa magkatumbas na bilang. Sa kabilang banda ang
mga kababaihang nasa hustong gulang ay may mas mataas na bilang ng hika kaysa sa
mga kalalakihan and ito ay mas karaniwan sa bata kaysa sa matanda.

Ang bilang ng hika sa buong mundo ay malaki ang itinaas sa pagitan ng 1960s at
2008 ito ay kinilala bilang isang malaking problema ng kalusugan ng publiko
simula noong 1970s. Ang bilang ng hika ay umaabot sa antas na hindi ito
nagbabago sa maunlad na bansa simula ng kalagitnaan ng 1990s na nagkaroon ng mga
kamakailan na pagtaas sa mahirap na bansa. Ang hika ay nakakaapekto sa
humigit-kumulang na 7% ng populasyon ng Estados Unidos at 5% ng tao sa United
Kingdom. Ang bilang sa Canada, Australia at New Zealand ay mayroong
humigit-kumulang na 14–15%.

Ang hika ay kilala sa Sinaunang Ehipto at ginamot sa pamamagitan ng pag-inom ng
isang halo ng insenso na kilala bilang kyphi. Ito ay opisiyal na binigyan ng
pangalan bilang isang partikular na problema sa paghinga ni Hippocrates
humigit-kumulang 450 BC, na may salitang Griyego para sa "paghingal" na bumubuo
sa batayan n gating makabagong pangalan. Noong 200 BC ito ay pinaniwalaang may
kaugnayan nang bahagya sa mga damdamin.

Noong 1873, isa sa unang mga papel sa makabagong medisina na pinag-uusapan ay
sinubukang ipaliwanag ang pagbabago sa paggana ng katawan na dulot ng sakit
habang ang isa noong 1872, ay ipinagpalagay na ang hika ay maaaring magamot sa
pamamagitan ng pagpahid sa dibdib ng chloroform liniment (nagpapaginhawa ng
pananakit o paninigas). Ang Medikal na paggamot noong 1880, ay kinabilangan ng
paggamit ng iniiniksyon na mga dosis ng gamot na tinatawag na pilocarpin. Noong
1886, nag-teorya si F.H. Bosworth sa koneksiyon sa pagitan ng hika at hay fever.
Ang Epinephrine ay unang sinanggunian sa paggamot ng hika noong 1905. Oral
corticosteroids began to be used for this condition in the 1950s while inhaled
corticosteroids and selective short acting beta agonist came into wide use in
the 1960s.

Sa panahon ng 1930s–50s, ang hika ay naging kilala bilang isa sa "pitong banal"
na mga sakit na kinasasangkutan ng isip at katawan (psychosomatic illness). Ang
dahilan nito ay itinuturing na sikolohikal, kung saan ang paggamot ay kadalasang
batay sa pagsusuri ng isipan at ibang mga paglunas gamit ang pakikipag-usap.
Habang binibigyang-kahulugan ng mga nagsusuri sa isipan na ito ang pagpito dahil
sa hika bilang pigil na pag-iyak ng anak para sa nanay nito, itinuturing nila
ang paggamot ng depresyon bilang higit na mahalaga para sa mga indibiduwal na
may hika.

Ang hika, kilala sa Ingles bilang asthma o asthma bronchiale, ay isang
pangkaraniwang karamdaman ng baga. Dahil sa hika, nahihirapang huminga ang mga
taong mayroon ng sakit na ito. Maaaring hindi na gumaling mula sa hika ang mga
tao kapag nagkaroon nito, isa itong panghabang-buhay na kalagayan. Ang mga baga
at lalamunan (daanan ng hininga) ay palagiang namamaga. Ang mga taong hikain ay
mayroong mas maraming uhog kaysa normal na mga tao at ang mga masel na nakabalot
sa paligid ng mga baga ay napakamaselan o sensitibo. Ang atake ng hika ay kapag
may isang bagay na nakapag-uumpisa o nakapagsasanhi sa maselang mga baga na
humigpit at gumawa ng marami pang uhog kasya pangkaraniwan. Kapag mas namamaga
ang mga baga nagiging mas mahigpit ang mga baga. Na lumalaong sumasapit sa
kamatayan. Ang mga sumpong ng hika ay itinuturing ng mga manggagamot bilang
malalang emerhensiya.

Ang katawagan sa Ingles ng hika na asthma ay nanggaling sa wikang Griyegong
άσθμα, ásthma, na may kahulugang "hinihingal" o "humahagok". Sa mas
pangmedisinang paglalarawan, ang hika ay isang pangkaraniwang pangmatagalan at
paulit-ulit na sakit ng pamamaga ng mga bronchus o daanan ng hangin na may
katangiang pabagu-bago at pabalik-balik na mga sintomas, naipapanumbalik sa dati
na harang sa daloy ng hininga, at "pulikat ng daanan ng hangin" o bronchospasm.
Kasama sa mga sintomas ng hika ang paghingang may huni, pag-ubo, kahigpitan sa
dibdib, at kahirapan sa paghinga. Sa pangklinikang pag-uuri ang hika ay
maikakategorya ayon sa dalas ng sintomas, pinuwersang bolyum ng inilabas na
hininga sa loob ng isang segundo (forced expiratory volume in 1 second, FEV1),
at sagsag na antas ng dalos ng palabas na hininga. Ang hika ay maaari ring
iklasipika bilang atopiko (ekstrinsiko) o hindi-atopiko (intrinsiko).

Pinaniniwalaan na ang hika ay dulot ng isang kumbinasyon ng mga bagay-bagay na
panghenetika at pangkapiligiran. Ang pagbibigay ng lunas sa malubhang mga
sintomas ay pangkaraniwang sa pamamagitan ng isang pagsinghot ng may pandaliang
talab na agonistang beta-2 (tulad ng salbutamol). Ang mga sintomas ay maaaring
maiwasan sa pamamagitan ng pag-iwas ng mga pampahika, katulad ng mga allergen,
mga bagay na nakapagpapahika at mga pampayamot (mga iritante), mga bagay na
nakapagpapa-irita at sa pamamagitan ng paglanghap ng mga corticosteroid. Ang mga
antagonista ng leukotriene ay hindi gaanong mabisa kaysa sa mga corticosteroid
kung kaya't hindi gaanong ninanais gamitin.

Ang diyagnosis ng hika ay pangkaraniwang ginagagawa batay sa gawi ng mga
sintomas at/o sa tugon sa terapiya sa pagdaan ng panahon. Ang paglaganap ng hika
ay tumaas magmula noong dekada 1970. Mula noong 2010, 300 milyong mga tao ang
naapektuhan sa buong mundo. Noong 2009, nagdulot ang hika ng 250,000 mga
kamatayan sa buong daigdig. Sa kabila nito, kung may angkop na pagkontrol ng
hika na mayroon ng tinatawag na terapiyang "step down" (literal na humakbang
paibaba), ang prognosis (tantiyang kalalabasan ng sakit matapos gamutin) sa
pangkalahatan ay mabuti.

Ang mga sumpong ng hika ay nilulunasan sa pamamagitan ng mga aparatong
panglanghap na may gamot na pangsagip (tinatawag na mga inhaler o nebulizer) na
sinisinghot ng isang tao papunta sa kanyang mga baga. Hindi palaging madaling
malaman kung ang tao ay hinihika o sinusumpong ng hika; natatanging may
kahirapang malaman kung gaano kasama ang atake ng hika sa mga bata. Ang mga
bagay na dapat pagtuunan ay ang mga katulad ng:

Ang mga sumpong ng hika ay maaaring idulot ng ehersisyo, mga alagang hayop, mga
alerhiya, o marami pang ibang mga pampahika. Maaaring maging mapanganib ang mga
atake ng hika. Tinatawag ng mga manggagamot ang pinakamalubhang mga sumpong ng
hika bilang status asthmaticus, at pangkaraniwang ipinapasok sa ospital ang tao,
papunta sa loob ng isang natatanging silid na kung tawagin ay intensive care
unit.

Sa mas kadalasan ang hika ay maaaring kontrolin sa pamamagitan ng pag-iwas sa
pagdikit sa mga bagay na nakapagpapahika at sa pamamagitan ng paggamit ng ilang
partikular na mga gamot. Karamihan sa mga may hika ang nagdadala ng natatanging
mga gamot sa tuwi-tuwina kahit saan man sila magpunta. Tinatawag ang mga tiong
mga panglanghap o pangsinghot (mga inhaler). Ang gamot na nasa loob ng
panglanghap ang nagbubukas ng mga tubong papunta sa mga baga. Ang panglanghap ay
pangkaraniwang ginagamit upang maiwasan ang sumpong ng hika, o pahintuin ang
isang sumpong na nagaganap na.

Gamot na pangsagip — Ang gamot na pangsagip o rescue medicine ay isang
panglanghap o panghitit na ginagamit kapag ang isang tao ay nakaisip o nakadama
na nagkakaroon siya ng sumpong ng hika.

Gamot na pangkontrol — Ang gamot na pangkontrol ay isang gamot na maaaring isang
pildora na iniinom o isang panglanghap na ginagamit araw-araw upang maiwasan ang
mga sumpong ng hika.



https://tl.wikipedia.org/wiki/Agapito_Flores

Si Agapito G. Flores ay isang Pilipinong imbentor na inakalang bumuo ng imbudo
ng fluorescent light tube.

Siya ay ipinanganak sa Guiguinto, Bulacan noong 28 Setyembre 1897. Siya ay
nagmula rin sa angkan ng mahihirap.

Ang imbensiyon na ito ay pinakilala niya kay Pangulong Manuel L. Quezon. Nagulat
ang presidente sa natuklasan ni Flores. Hindi siya makapaniwala na ang isang
tubo na yari sa bote ay magagamit at makakalikha ng liwanag. Pero sa panahong
ito, inilabas na sa publiko ng General Electric sa Estados Unidos ang
flourescent light.

Si Alexandre E. Becquerel ang unang nagsagawa ng pananaliksik tungkol sa
phenomena of fluorescence and phosphorescence. Dito niya naisip na ang pagsagawa
ng imbudo o tubo ang makakatulong sa pagpapaliwanag ng paligid ng hindi pagkalat
ng lason at radiation.

Ang Amerikanong si Peter Cooper Hewitt ang unang nag-patent (U.S. patent
889,692) ng prototype na mercury vapor lamp noong 1901. Ngunit ito ay hindi
angkop sa pangkalakal dahil sa mahal ng sangkap nito.

Ang General Electric Company ng Amerika ang kilala sa pagsagawa at distribusyon
ng incandescent bulbs o kilala bilang dilaw na bumbilya. Ang bumbilya ay
imbensiyon ni Thomas Edison. Noong 1934 si Arthur Compton, isang physicist at
konsultant ng GE, ay nagpahayag ng kaniyang nadiskubre sa GE lamp department
tungkol sa ilang matagumpay na eksperimento tungkol sa fluorescent lighting sa
General Electric Co., Ltd. ng Britanya (walang relasyon sa General Electric ng
Estados Unidos). Dahil dito nagpatawag ng ang GE ng isang grupo na magsasagawa
ng pananaliksik. Ito ay pinamumunuan ni George E. Inman. Sila ay nakagawa ng
isang prototype fluorescent lamp noon ding 1934 sa General Electric Nela Park
(Ohio) Engineering Laboratory. Binigyan ito ng patent. (U.S. Pat. No.
1,790,153). Ang Flourescent light bulb ay sinimulang ibenta noong 1938 at
iprinisinta sa publiko sa New York World’s Fair at Golden Gate Exposition sa San
Francisco, California.



https://tl.wikipedia.org/wiki/Silangang_Europa

Ang Silangang Europa ay ang silangang bahagi ng kontinente ng Europa. Ang kataga
ay mayroong malawak na pagkakaiba sa pag-unawang heopolitiko, pangheograpiya,
pangkultura, at pangsosyoekonomiya, kung kaya't nakabatay ito sa diwa at may
katangiang pabagu-bago. Isang kahulugan ang naglalarawan na ang Silangang Europa
ay isang entidad na makakultura at etno-kultural: bilang isang rehiyong
nakalagay sa Europa na ang pangunahing mga katangian ay binubuo ng mga
impluwensiyang Bisantino, Kristiyanismong Pangsilangan (Ortodoks) at ng maliit
at may limitasyon na impluwensiyang Ottoman. Isa pang kahulugan ang
isinasang-alang-alang ng ilang mga may-akda bilang hindi na napapanahon, ay
nalikha noong panahon ng Digmaang Malamig at ginagamit, humigit-kumulang, bilang
katumbas ng katagang Bloke ng Silangan. Isang kahalintulad na kahulugan ang
nagpangalan sa dating mga estadong komunista sa Europa na nasa labas ng Unyong
Sobyet bilang "Silangang Europa".

Ang Silangang Europa at ang Gitnang Europa ay isang tahanan para sa bunton ng
mga Hudyo hanggang sa dekada ng 1940 ay ang pook na pinagsimulan ng Hudaismong
Hasidiko, Hudaismong Litvak at ilan pang mga simbahang Ortodoks.

Ang lathalaing ito na tungkol sa Europa at Heograpiya ay isang usbong.
Makatutulong ka sa Wikipedia sa pagpapalawig nito.



https://tl.wikipedia.org/wiki/Malware

Ang malware (nakakapinsalang software) na pinaikli para sa malisyoso o
malebolenteng software ay isang sopwer na ginagamit o nililikha ng mga
umaatakeng indibidwal upang guluhin ang operasyon ng kompyuter, magtipon ng mga
senstibong impormasyon o makalapit sa mga pribadong sistemang pangkompyuter. Ito
ay maaaring lumitaw sa anyo ng isang kodigo, mga skripto, aktibong nilalaman, at
iba pang sopwer. Ang malware ay isang pangkalahatang terminong ginagamit upang
tukuyin ang iba't ibang mga anyo ng masama o mapanghimasok na sopwer. Ito ay
kinabibilangan ng mga virus ng kompyuter, ransomware, worm ng kompyuter,
kabayong Trojan, rootkit, keylogger, spyware, adware, malisyosong BHO at iba
pang mga malisyosong programa. Sa batas, ang malware ay minsang kilala bilang
isang kontaminante ng komputer gaya nasa mga batas ng ilang mga estado ng
Estados Unidos. Ang malware ay hindi kapareho ng isang depektibong sopwer na
sopwer na may layuning lehitimo ngunit naglalaman ng mga mapanganib na bug ng
sopwer na hindi naituwid bago ilabas sa paggamit. Gayunpaman, ang ilang malware
ay nagbabalat-kayo bilang tunay na sopwer at maaaring magmula sa isang opisyal
na websayt ng kompanya. Ang isang halimbawa nito ang sopwer na ginagamit para sa
mga walang panganib na layunin na ipinake o isinama sa karagdagang nagmamanman
na sopwer na nagtitipon ng mga estadistika sa layuning pagaanunsiyo. Ang mga
malware ay humantong sa pagtaas sa paggamit ng mga protektibong sopwer gaya ng
antivirus, antimalware, at mga firewall. Ang mga ito ay karaniwang ginagamit ng
mga pansariling tagagamit at mga mga network ng korporasyon upang mapigilan ang
hindi pinayagang paglapit ng ibang mga tagagamit ng kompyuter sa isang network
ng mga kompyuter gayundin din ang automadong pagkalat ng mga malisyosong skripto
at sopwer.



https://tl.wikipedia.org/wiki/Kanlurang_Kabisayaan

Ang Kanlurang Kabisayaan (Ingles:Western Visayas), ay isa sa mga rehiyon ng
Pilipinas, at tinalaga bilang Rehiyon VI. Binubuo ito ng limang lalawigan:
Aklan, Antique, Capiz, Guimaras, at Iloilo at ng tatlong mga lungsod. Ang
Lungsod ng Iloilo ang sentrong pangrehiyon.

Ang rehiyon ng Kanlurang Kabisayaan ay nabuo mula sa lalawigan ng Aklan,
Antique, Iloilo (kasama ang noon ay bahaging lalawigan na Guimaras), at Negros
Occidental sa pamamagitan ng Kautusang Pampangulo Bilang 1 bilang bahagi ng
Integrated Reorganisation Plan ni Pangulong Ferdinand Marcos

Ang lalawigan ng Palawan ay inilipat sa Rehiyon VI (Kanlurang Kabisayaan) noong
Mayo 23, 2005 ayon sa EO 429. Inihayag noong Hunyo 2005 ng Kagawaran ng Interyor
at Pamahalaang Lokal ang pagsasakumpleto ng paglipat. Subalit binatikos ng mga
Palaweños ang paglipat, sinasabing may kakulangan sa konsultasyon, at karamihan
ng mga residente ng Lungsod ng Puerto Princesa at ang lahat ng mga bayan nito
maliban sa isa, ay nais na manatili sa Rehiyon IV-B. Dahil doon, nagkaroon ng
Kautusang Administratibo Bilang 129 na inilabas noong Agosto 19, 2005 upang
tugunan ang kaguluhan. Ang kautusan ito ang nagpapaliban sa EO 429. Kaya, ang
Palawan ay kasalukuyang pa ring bahagi ng Rehiyon IV-B.

Noong ika-29 ng Mayo, 2015, inihiwalay ang lalawigan ng Negros Occidental mula
sa Kanlurang Bisayas at inilipat ito sa kakabuong Rehiyon ng Isla ng Negros sa
pamamagitan ng EO blg. 183, s. 2015 na nilagdaan ni Pangulong Benigno S. Aquino.

Ang lathalaing ito na tungkol sa Pilipinas ay isang usbong. Makatutulong ka sa
Wikipedia sa pagpapalawig nito.



https://tl.wikipedia.org/wiki/Damiana_Eugenio

Si Damiana L. Eugenio ay isang babaeng Pilipinong manunulat at propesorang
kilala bilang Ina ng Kuwentong-Bayan ng Pilipinas (Filipino: Ina ng Folklor ng
Pilipinas), isang pamagat na natanggap niya noong 1986. Bukod sa pagtuturo sa
Unibersidad ng Pilipinas, maraming siyang naging lathalain sa larangan ng
Kuwentong-bayan ng Pilipinas, kabilang dito ang magkakasunud-sunod na pitong mga
aklat na tinipon niya at pinatnugutan.

May hawak na degring BSE si Eugenio at nagtapos bilang cum laude mula sa
Unibersidad ng Pilipinas. Tinamo niya ang kaniyang degring M.A. sa Panitikang
Ingles mula sa Kolehiyong Mount Holyoke, Massachusetts, at ang kaniyang degring
Ph.D. mula sa Pamantasan ng California sa Los Angeles, kung nagsagawa siya ng
mga pag-aaral hinggil sa mga kuwentong-bayan o folklor. Isa siyang propesora sa
Kagawaran ng Ingles at Palahambingang Panitikan para sa Kolehiyo ng mga Sining
at Sulatin sa Unibersidad ng Pilipinas sa Diliman, Lungsod ng Quezon. Naglingkod
rin siya bilang isang pangalawang pangulo ng Ugnayang Panlabas ng Samahang
Pangkuwentong-Bayan ng Pilipinas (External Affairs of the Philippine Folklore
Society), dating tagapangasiwa ng Kahatian para sa mga Araling Pantao, at
kalihim na pangkorporasyon ng Pambansang Konsehong Pampananaliksik ng Pilipinas
(National Research Council of the Philippines, NCRP).

Nilarawan ang mga akda ni Eugenio bilang mga tomo ng masinsin at madalubhasa ang
pagkakabanghay at bilang isang mahalagang mga sanggunian para sa mga dalubhasang
gumagawa ng mga pag-aaral ukol sa Pilipinas at bilang mga panghambing na mga
kuwentong-bayan. Nasusulat sa wikang Ingles, nagsilbi ang kaniyang Philippine
Folk Literature: The Myths (1993) bilang isang kalipunang nagtataguyod sa
"pambansa at pandaigdigang batayan sa kuwentong-bayang Pilipino," na tinipon
mula sa mga nasusulat na mga napagkunan sa halip na mga kinalap na mga bersyong
pasabi, at nilayong makahikayat ng mga may-hilig o pagkiling sa paksa. Sa akdang
ito, nagpakita rin si Eugenio ng mga tinipong mga paglalahad ng mga nararapat na
kontekstong pangdalubhasa na nagtatanggol sa pagkakasama ng mga alamat ng mga
santo, na taliwas sa pagiging isang purong kalipunan ng mga mito. Nilarawan din
ang partikular na tomong ito bilang isang mairerekomendang gawa para sa
"sinumang taong may interes sa mga paksang pangdaigdigang-pananaw ng mga
Pilipino at sistema ng mga pagpapahalaga, sa mga dalubhasang nagsusuri sa mga
mitong sumasakop sa mga kalinangan, at sa sinumang nasisiyahan sa mga pananaw na
ibinibigay ng mga paglalahad ng isang kultura."

Nakatanggap si Eugenio ng isang gawad mula sa Philippine Board on Books for
Young People (Gawad PPBY) noong 1991 para sa kaniyang mga gawain sa tanang buhay
at para rin sa kaniyang mga mahahalagang ambag para sa pagtataguyod na
pang-edukasyon ng mga kabataan. Bukod sa pagtatalaga sa kaniya bilang Ina ng
Kuwentong-Bayan ng Pilipinas ng U.P. Folklorists, Inc. at U.P. Folklore Studies
Program noong 1986, nagkamit din siya ng mga sumusunod na mga pagkilala: Most
Outstanding Novo Ecijano in the Field of Arts for Literature (Nueva Ecija High
School Alumni Association, 1983), Professional Achievement Award in the
Humanities for folklore studies (U.P. Alumni Association, 1987), Catholic Mass
Media Award: Best Book in English (isang pinalista, 1987), National Book Award
for Literary History (Manila Critic Circle, 1987), Achievement Award in the
Humanities (Philippine National Science Society/NCRP, 1989), Gawad Sentrong
Pangkultura ng Pilipinas na pangsining para sa pagsasaliksik na pangkalinangan
(Gawad CCP para sa Sining, 1992), Golden Jubilarian Achievement Award (U.P.
Education Alumni Association, 1992), National Follower of Balagtas Award (Gawad
Pambansang Alagad ni Balagtas, mula sa Unyon ng mga Manunulat sa Pilipinas o ang
Philippine Writers Union, UMPIL, 1993), Manila Critics Circle Citation (1995),
Centennial Award for Cultural Research (Parangal Sentenyal sa Sining at Kultura)
(Sentrong Pangkultura ng Pilipinas, 1999), Most Distinguished Alumna of the
Nueva Ecija High School (1999), at ang Silver Torch Award (U.P. Educational
Alumni Association, 2000).



https://tl.wikipedia.org/wiki/Kalakalan

Ang kalakalan ay isang kusang palitan ng mga produkto, serbisyo, o pareho.
Tinatawag din ng kalakalan ang komersyo. Ang mekanismo na pinapahintulutan ang
kalakalan ay tinatawag na pamilihan. Ang pinagmulan ng kalakalan ay baligya, ang
tuwirang palitan ng mga produkto at mga serbisyo. Ang mga makabagong
mangangalakal ay nakikipagkasundo nang pangkalahatan sa halip, sa pamamagitan ng
midyum ng palitan, tulad ng salapi. Ang bunga nito ay ang paghihiwalay ng
pamimili sa pagtitinda, o pag-iipon. Ang pag-imbento ng salapi (at sumunod ang
salaping pautang, salaping papel at di-pisikal na salapi) ay nagpapagaan sa
takbo ng kalakalan. Ang kalakalan na may pagitan ng dalawang mangangalakal ay
tinatawag na kalakalang bilateral, samantala ang kalakalan na may higit sa
dalawang mangangalakal ay tinatawag na kalakalang multilateral.

Ang pag-iiral ng kalakalan ay may maraming dahilan. Nang dahil sa
pagpapakadalubhasa at pagkakahati ng paggawa, karamihan sa mga tao ay nakatutok
sa maliit na aspekto ng produksiyon, pangangalakal para sa ibang mga produkto.
Umiiral ang kalakalan sa pagitan ng mga rehiyon dahil ang iba't ibang rehiyon ay
may mga pahambing na kainaman sa produksiyon ng ibang kalakal, o dahil sa lawak
ng iba't ibang rehiyon na pinapahintulutan para sa benepisyo ng maramihang
produksiyong tulad ng mga presyo sa pamilihan sa pagitan ng mga kinaroroonan ay
napapakinabangan ng parehong lunan.

Ang pangangalakal ay tumutukoy rin sa mga aksiyon na ginagampanan ng mga
mangangalakal at ang mga ibang ahenteng pangkalakalan sa mga kalakalang
pampananalapi.



https://tl.wikipedia.org/wiki/Ama_Namin

Ayon sa Kristyanismo, ang Ama Namin (Gryego: Πατέρα μας; Latin: Pater Noster,
binabaybay ding Paternoster) ay ang dasal na turo ni Hesus ng Naẕrat, o Hesus ng
Nazaret. Ito ang pinakakilalang panalanging Kristiyano, na itinuro ni Hesus sa
kaniyang mga alagad. Kilala rin ito bilang Panalangin ng Panginoon. Ginagamit
ito sa halos lahat ng mga serbisyong Kristiyano, at pangunahing hinango mula sa
biblikal na Sermon sa Ibabaw ng Bundok. Bahagi rin ang dasal na ito ng
pagrorosaryo.

Hango ito sa Ebanghelyo ni San Lukas (Lukas 11:2–4), batay sa nasa
BibleGateway.com:

Laman ng panalanging ito ay papuri (adoration), paghingi ng kapatawaran
(contrition), pasasalamat (thanksgiving), at paghingi ng patnubay (supplication)
sa Diyos na makapangyarihan sa lahat.

Avvon d-bish-maiya, nith-qaddash shim-mukh. Tih-teh mal-chootukh. Nih-weh
çiw-yanukh: ei-chana d'bish-maiya: ap b'ar-ah. Haw lan lakh-ma d'soonqa-nan
yoo-mana. O'shwooq lan kho-bein: ei-chana d'ap kh'nan shwiq-qan l'khaya-ween.
Oo'la te-ellan l'niss-yoona: il-la paç-çan min beesha. Mid-til de-di-lukh hai
mal-choota l'alam al-mein. Aa-meen.

Halaw ang bersiyong ito mula sa Mateo 6:9-13 ng Revised Standard Version of the
Bible:

Our Father who art in heaven, Hallowed be Thy name. Thy kingdom come, They will
be come, on earth as it is in heaven. Give us this day our daily bread; And
forgive us our debts, As we also have forgiven our debtors; And lead us not into
temptation, But deliver us from evil. Amen.

Pinapalitan ang salitang "debts" ng "trespasses" sa ibang bersiyon sa Ingles,
samantalang napapalitan ang linyang "As we also have forgiven our debtors" ng
"As we forgive those who trespassed against us." Karaniwan ding idinadagdag ang
pariralang "For Thine is the kingdom and the power and the glory forever" na
nangangahulugang "Sapagkat sa Iyo ang kaharian at ang kapangyarihan at ang
kaluwalhatian magpasawalanghanggan."

Ama namin, sumasalangit ka, Sambahin ang ngalan mo. Mapasa amin ang kaharian mo,
Sundin ang loob mo, Dito sa lupa para ng sa langit. Bigyan mo kami ngayon ng
aming kakanin sa araw-araw. At patawarin mo kami sa aming mga utang, Para ng
pagpapatawad namin sa mga nagkakautang sa amin. At huwag mo kaming ipahintulot
sa tukso Bagkus iadya mo kami sa masama.

Nagmula kay San Agustin (sa kanyang Liham kay Proba) ang sumusunod na mga
paliwanag hinggil sa napiling mga bahagi ng Ama Namin:

Sa pagbanggit ng mapasaamin ang kaharian mo (o your kingdom come sa Ingles),
ipinaaalala sa tao na tiyak ang pagdating ng kaharian ng Diyos, subalit
pinasisigla ng pariralang ito ang pagnanais ng mga nananalig sa kahariang ito.
Upang nang sa gayon, dumating ito sa tao na nararapat ang taong mamuhay sa loob
nito.

Kapag sinasambit ang sundin ang loob mo, dito sa lupa para ng sa langit,
hinihiling ng tao sa Diyos na maging masunurin nawa ang tao o sarili ng tao
upang masunod ang kagustuhan ng Diyos sa loob ng tao, katulad ng ginagawa ng mga
anghel sa kalangitan.

Kapag sinasabi ang bigyan mo kami ngayon ng aming kakanin sa araw-araw,
pinakakahulugan dito ang "sa mundong ito". At humihingi tayo ng pagiging sapat
at ginagamit ang kakanin (bread sa Ingles) upang sumagisag para sa lahat ng
bagay.

Sa pagsasabi ng patawarin mo kami sa aming mga sala, para ng pagpapatawad namin
sa mga nagkakautang sa amin, ipinaaalala ng tao sa kanyang sarili kung ano ang
kailangan niyang hingin at kung ano ang dapat niyang gawin upang maging
nararapat sa pagtanggap.

Kapag sinasabi naman ang huwag mo kaming ipahintulot sa tukso, pinapaalala ng
tao nahindi maaaring lumisan sa kanya ang tulong na ito. Kapag nawala ito,
maaari siyang mabulid at pumayag sa isang tentasyon at mabuyo rito.

Sa pagbanggit ng iadya mo kami sa masama, ipinaaalala ng tao sa sarili na
magmuni sa katotohanang hindi pa niya ikinasisiya ang katayuan ng pagiging isang
banal kung saan hindi na siya maghihirap sa ilalim ng kasamaan. Sa kahilingang
ito, maaaring sambitin ng isang Kristiyano ang kanyang pagtangis, at sa
pamamagitan nito maaari siyang magsimula, magpatuloy, at wakasan ang kanyang
dalangin, anuman ang suliraning kinatatagpuan niya sa kanyang sarili.



https://tl.wikipedia.org/wiki/Nick_Joaquin

Si Nicomedes Márquez Joaquín, na kinikilala ng karamihan bilang Nick Joaquin, ay
isang Pilipinong manunulat, mananalaysay ng kasaysayan at mamamahayag at kilala
sa pagsusulat ng mga maikling kuwento at nobela sa wikang Inggles pagkatapos ng
Ikalawang Digmaang Pandaigdig. Dahil sa maraming karanasan noong panahon ng
digmaan, ang paksa ng kanyang mga tula ay iba-iba ukol sa makatotohanan at buhay
na buhay kaya malapit sa karanasan ng mga mambabasa. Kinikilala rin siyang
Quijano de Manila bilang pangalang-panulat.

Isinilang si Joaquin sa Paco, Maynila. Siya ay anak ni Leocadio Joaquín, isang
abogado at koronel sa Himagsikang Pilipino at Salome Marquez. Hindi nagtapos ng
mataas na paaralan at naghahanapbuhay nang di karaniwan sa may baybayin ng
Maynila sa kung saan man. Tinuruan sa sarili sa pamamagitan ng malawakang
pagbabasa sa Pambansang Aklatan ng Pilipinas at sa aklatan ng kanyang ama kung
saan lumawak ang kanyang hilig sa pagsusulat. Unang inilathala ang likha ni
Joaquin sa bahaging pampanitikan ng Tribune, isang pahayagang bago sumiklab ang
Ikalawang Digmaang Pandaigdig sa ilalim ni Serafin Lanot, isang manunulat at
patnugot.

Pagkatapos ng pagkapanalo sa pangmalawakang-bansang paligsahan ng pagsusulat ng
sanaysay sa La Naval de Manila na pinamahala ng Dominikano, iginawad ng
Pamantasan ng Santo Tomas si Joaquin ng pandangal na Kolega sa Sining (A. A.) at
pagpapaaral sa Kolehiyo ng St. Albert, ang monasteryong Dominikano sa Hong Kong.
Gayumpaman, hindi niya itinuloy pagkatapos ng halos isang taon. Pagkauwi niya sa
Pilipinas, sumanid siya sa Philippines Free Press, nagsimula bilang manunuri sa
pagbabasa. Sa katagalan, nakilala siya ukol sa kanyang mga tula, kuwento at
dulaan, ganundin ang kanyang pamamahayag sa ilalim ng kanyang panulat na
pangalang Quijano de Manila. Ang kanyang pamamahayag sa pagsusulat ay nakatatak
nang pangkatalinuhan at mapang-akit, isang di-nakikilalang uri sa Pilipinas sa
panahong iyon, inaangat ang antas ng pagbabalita sa bansa.

Naglingkod si Joaquin bilang kasapi ng Lupon ng mga Tagapuna para sa mga
Gumagalaw na Larawan sa ilalim ng Pangulong Diosdado Macapagal at Pangulong
Ferdinand E. Marcos. Ayon kay Marra PL. Lanot, isang manunulat, hindi ginagalaw
si Joaquin ng kamay na bakal ni Marcos. Ang unang hakbang ni Joaquin bilang
Pambansang Alagad ng Sining ay maging panatag sa pagpapalaya ng nakulong na
manunulat na si Jose F. Lacaba. Sa isang seremonya sa Bundok Makiling na
pinangunahan ng Unang Ginang Imelda Marcos, nagpahayag si Joaquin sa panawagan
ng Mariang Makiling, isang alamat na dalaga ng bundok. Nadama niya ang
kahalagaan ng kalayaan at ang artista. Bilang bunga, hindi na siya inanyayaahan
na magpahayag ng anumang mga mahahalagang kaganapang pangkultura.

Sumakabilang-buhay si Joaquin dahil sa atake sa puso sa umaga ng 29 Abril 2004
sa kanyang tahanan ng San Juan, Kalakhang Maynila. Sa kapanahunan ng kanyang
kamatayan, siya ay patnugot ng magasing Philippine Graphic at tagalathala ng
pahayagang Mirror Weekly, isang magasing pangkababaihan. Sumulat din siya ng mga
lathalaing Small Beer para sa Philippine Daily Inquirer at Isyu, isang tabloyd
na pang-opinyon.

Ang Tatarin', isang pelikula batay sa kanyang maikling kuwentong The Summer
Solstice, ay nasa direksiyon ni Amable “Tikoy” Aguiliz at ipinalabas noong 2001.
Isinulat para sa dulang pansine ni Ricardo Lee at sumasangguni kay Nick Joaquin
para sa kanyang paglalarawan. Ang mga gumanap na mga sikat na Pilipinong aktor
na sina Edu Manzano (Paeng Moreta), Dina Bonnevie (Lupe Moreta), Rica Peralejo
(Amada) and Raymond B. Bagatsing.

Ang katipunan ng kanyang mga sinulat na tula at kuwento ay makikita sa isang
aklat na may pamagat na Prose and Poems. Ito ay nagtataglay ng labing-siyam na
tula na nagsisimula sa tulang The Innocense of Solomon at nagtatapos sa tulang
Landscape Without Figures.

Hinangaan nang taimtim ni Joaquin si Jose Rizal, ang pambansang bayani ng
Pilipinas kaya hinandog niya sa pamamagitan ng pagsusulat ng mga aklat tulad ng
The Storyteller's New Medium - Rizal in Saga, The Complete Poems and Plays of
Jose Rizal, at A Question of Heroes: Essays in Criticism on Ten Key Figures of
Philippine History. Isinalin rin niya ang tula ng pamamaalam ng pambansang
bayani, "Land That I Love, Farewell!"



https://tl.wikipedia.org/wiki/Navotas

Ang Navotas ay isang lungsod sa Kalakhang Maynila sa Pilipinas. Sinasakop ng
bayan ang isang makipot na mahabang lupa sa may silangang pampang ng Look ng
Maynila. Nasa diretsong hilaga ng Maynila ang Navotas, kanluran ng Lungsod ng
Malabon, at timog ng Obando, Bulacan.

Isang mahalagang komunidad ng palaisdaan ang Navotas. Nakasentro sa pagpapalaki
ng isda ang karamihan sa mga kabuhayan ng mga residente dito. Nanghuhuli din ng
mga isda ang ilan sa Look ng Maynila.

Kabilang ang Navotas sa impormal na sub-rehiyon ng Kalakhang Maynila na
CAMANAVA. Maliban sa Navotas, kabilang dito ang mga lungsod ng Kalookan,
Malabon, at Valenzuela. Inaakalang laging binabaha ang lugar na ito ngunit sa
katotohanan dahil ito pagkati ng dagat, at ilan lamang mga barangay ang apektado
hinggil sa mga proyekto na inumpisahan ng parehong lokal at pambansang
pamahalaan. Polusyon at labis na populasyon ang ilan lamang sa mga suliranin na
sinusubukang lutasin ng pamahalaan. Kilala ang Navotas sa kanyang mga patis at
bagoong at tinuturing na "Kapital sa Pangingisda ng Pilipinas". Nasa Navotas ang
pinakamalaki at pinakamakabagong pwerto sa pangingisda sa Pilipinas, at marahil
sa buong mundo.

Tinatag ang Navotas noong Enero 16, 1906 bilang isang nagsasariling bayan at
naging lungsod noong Hulyo 24, 2006 sa bisa ng isang plebisito Republic Act
9387, na inaprubahan noong Marso 10, 2007 sa bisa ng Artikulo 6, Sek. 27.1 ng
Saligang Batas ng Pilipinas.

Ang Navotas ay hinati sa 14 Barangay. Itong mga barangay ay pinagsama-sama sa 2
distrito:



https://tl.wikipedia.org/wiki/Kabuuan_ng_Gawang_Katutubo

Ang kabuuan ng gawang katutubo (KGK) o ang kabuuang domestikong produkto
(Ingles: Gross domestic product o GDP) ang halagang pamilihan ng lahat ng
pantungkuling kinikilalang huling mga kalakal at paglilingkod na nilikha sa loob
ng isang bansa sa isang takdang panahon. Ang KGK bawat tao ay kadalasang
itinuturing paghihiwatig ng pamantayan ng pamumuhay; ang KGK bawat capita ay
hindi isang sukat ng pansariling sahod. Sa ilalim ng teoriyang ekonomiko, ang
KGK bawat tao ay ganap na katumbas ng kabuuang katutubong sahod (Gross domestic
income o GDI) bawat tao. Ang KGK ay nauugnay sa mga pambansang kuwenta na isang
paksa sa makroekonomika. Ang GDP ay hindi dapat ikalito sa Kabuuang Pambansang
Produkto (Gross National Product o GNP) na naglalaan ng produksiyon batay sa
pag-aari.

Ang GDP ay maaaring matukoy sa tatlong paraan na ang lahat ay dapat sa prinsipyo
magbibigay ng parehong resulta. Angg mga ito ang pakikitungong produkto(o
output), pakikitungong sahod at pakikitungong paggasta. Ang pinaka-direkta sa
tatlong ito ang pakikitungong produkto na sumusuma ng mga output ng bawat klase
ng negosyo upang dumating sa kabuuan. Ang pakikitungong paggasta ay gumagawa sa
prinsipyong ang lahat ng mga produkto ay dapat bilhin ng isang tao at kaya ang
halaga ng kabuuang produkto ay dapat katumbas ng kabuuang paggasta ng mga tao sa
pagbili ng mga bagay. Ang pakikitungong sahod ay gumagawa sa prinsipyong ang mga
sahod ng mga paktor na produktibo(mga prodyuser) ay dapat katumbas ng halaga ng
kanilang produkto at tumutukoy sa GDP sa pamamagitan ng paghahanap ng suma ng
mga sahod ng lahat ng mga prodyuser.

Ang mga ekonomista simula kay Keynes ay piniling hatiin ang terminong
pangkalahatang konsumpsiyon sa dalawang mga bahagi: pribadong konsumpsiyon at
paggasta ng publikong sektor(o pamahalaan). Ang dalawang kapakinabangan sa
paghahati ng kabuuang konsumpsiyon sa paraang ito sa teoretikal na
makroekonomika ang:

Ang suma ng kabuuang halagang idinagdaga sa iba't ibang mga gawaing ekonomiko ay
tinatawag na GDP at factor cost.

Ang GDP sa gastos na paktor na dinagdagan ng hindi direktang mga buwis na
binawasan ng mga subsidiya sa mga proudkto ang GDP at Producer Price.

Sa pagbabawas ng panggitnang konsumpsiyon ng bawat sektor mula sa kabuuang
output, ating makukuha ang sektoral na kabuuang halagang idinagdag(Gross Value
Added o GVA) sa gastos na paktor. Atin namang idadagdag ang kabuuang halaga ng
lahat ng mga sektor upang makuha ang GDP sa gastos na paktor. Sa pagdadag ng
hindi dirketang buwis na binawasan ng mga subsidiya sa GDP sa gastos na paktor,
ating makukua ang GDP sa mga presyo ng prodyuser.

Ang isa pang paraan ng pagsukat ng GDP ay sukatin ang kabuuang sahod. Kung ang
GDP ay kinwenta sa paraang ito, ito ay minsang tinatawag na Kabuuang Domestikong
Sahod(Gross Domestic Income. GDI o GDP(I)). Ang GDI ay dapat magbigay ng
parehong halaga ng paraang paggasta inilalarawan sa ibaba. Sa depinisyon, GDI =
GDP. Gaynpaman, sa pagsasanay, ang mga pagkakamali ng sukat ay gagawa sa
dalawang mg apiguro ng medyo hindi tama kapag iniuulat ng pambansang mga
ahensiyang estadistikal.

Ang suma ng COE, GOS at GMI ay tinatawag na kabuuang paktor na sahod. Ito ang
sahod ng lahat ng mga paktor ng produksiyon sa lipunan. Ito ay sumusukat sa
halaga ng GDP sa paktor(basikong) mga presyo. Ang pagkakaiba sa pagitan ng mga
basikong presyo at huling mga presyo(ang mga ginagamit sa pagkukwenta ng
paggasta) ang kabuuang mga buwis at subsidiya na itinakda o binayaran ng
pamahalaang sa produksiyong ito. Kaya ang pagdaragdag ng mga buwis na binawasan
ng mga subsidiya sa produksiyon at mga inaangkat ay kumukonberte sa GDP sa
gastos na paktor tungo sa GDP(I).

Kung saan ang R : ang mga renta I : ang mga interes P : ang tubo(profit) SA :
mga pagsasaayos na estadistikal(statistical adjustments) (mga buwis ng sahod ng
korporasyon, mga dibidende, hindi naipamahaging mga tubo ng korporasyon ) W :
mga sahod(wages) . Ang mnemonic nito ay "ripsaw".

Sa ekonomika, ang karamihang mga bagay na nilikha ay prinodyus para sa
pagbebenta at binibenta. Kaya ang pagsukat ng kabuuang paggasta ng perang
ginamit upang bumili ng mg abagay ay isang paraan upang masukat ang produksiyon.
Ito ay kilala bilang paraang paggasta ng pagkukwenta ng GDP. Dapat mapansin na
kung ay magsulsi ng isang damit panglamig, ito ay produksiyon ngunit hindi
ibinibilang bilang GDP dahil hindi ito kailanman naibenta. Ang pagsusulsi ng
damit panglamig ay isang maliit na bahagi ng ekonomiya ngunit kung kukwentahin
ng isa ang ilang mga pangunahing gawain gaya ng pagpapalaki ng bata(na
pangkalahatang hindi binabayaran) bilang produksiyon, ang GDP ay tumitigil na
isang tiyak na indikator ng produksiyon. Gayundin, kung mayroon isang matagalang
paglipat mula sa hindi pamilihang probisyon ng mga serbisyo(halimbawa ang
pagluluto, paglilinis, pagpapalaki ng bata, pagkukumpuni sa sarili mo) tungo sa
probisyon ng pamilihan ng mga serbisyo, kung gayon ang kagawiang ito tungko sa
tumaas na probisyon ng pamilihan ng mga serbisyo ay maaaring magtakip ng isang
malakas na pagbaba sa aktuwal na domestikong produksiyon na nagreresulta sa
labis na optimistiko at inpladong iniulat GDP. Ito ay partikular na problema
para sa mga ekonomiyang lumipat mula sa mga ekonomiyang produksiyon tungo sa mga
ekonomiyang serbisyo.

Ang GDP (Y) ang suma ng Consumption (C)/Konsumpsiyon, Investment
(I)/Pamumuhunan, Government Spending (G)/Paggasta ng pamahalaan at Net Exports
(X – M)/Net na mga pagluluwas.

Ang isang buong katumbas na depinsiyon ay ang GDP (Y) ang suma ng huling
konsumpsiyong paggasta(final consumption expenditure o FCE), kabuuang
nakapirmeng kapital na pormasyon(gross fixed capital formation o GCF), at net
exports (X – M)/net na mga iniluluwas.

Ang FCE ay maaari pang hatiin sa tatlong mga sektor(mga sambahayan, pamahalaan
at hindi para sa tubong mga institusyong nagsisilbi sa mga sambahayan) at ang
GCF sa limang mga sektor(hindi-pinansiya na mga korporasyon, mga pinansiyal na
korporasyon, mga sambahayan, mga pamahalaan, at hindi para sa tubong mga
institusyon na nagsisilbi sa mga sambahayan). Ang pakinabang ng ikalawang
depinisyong ito ay ang paggasta ay sistemang nahati ayon sa uri ng huling
paggamit(huling konsumpsiyon o kapital na pormasyon) at ikalawa ayon sa mga
sektor na gumagawa ng paggasta samantalang ang unang depinisyon ay isang
bahaging sumusunod sa isang halong delimitasyong konsepto ayon sa uri ng huling
paggamit at sektor.

Dapat tandaan na ang C, G, ay I ang mga paggasta sa mga huling kalakal at
serbisyo; ang mga paggasta sa panggitnang mga kalakal at serbisyo ay hindi
binibilang(ang mga panggitnang kalakal at serbisyon na ginagamit ng mga negosyo
upang lumikha ng ibang mga kalakal at serbisyo sa loob ng taong akawnting).

Ayon sa U.S. Bureau of Economic Analysis na responsable sa pagkukwenta ng
pambansang mga akawnt sa Estados Unidos, "Sa pangkalahatan, ang pinagkukunang
datos para sa mga sangkap na paggasta ay itinuturing na mas maasahan kesa sa mga
sangkap na sahod."

C, I, G, at NX(net exports): Kung ang isang tao ay gumagasta ng persa upang
magsagawa ng renobasyon sa isang hotel upang tumaas ang rate ng paggamit nito,
ang paggasta ay kumakatawan sa pribadong pamumuhunan ngunit kung ito ay bibili
ng mga bahagi(shares) sa isang konsorsiyum upang isagawa ng renobasyon, ito ay
pagtitipiad. Ang una ay kinabibilangan kapag sinusukat ang GDP (sa I), ang huli
ay hindi. Gayunpaman, kapat ang konsorsiyum ay nagsagawa ng sarili nitong
paggasta sa renobasyon, ang paggastang ito ay mabibilang sa GDP.

Kung ang hotel ay isang pribadong tahanan, ang paggasta sa renobasyon ay
masusukat bilang consumption/konsumpsiyon ngunit kung ang isang ahensiya ng
pamahalaan ay nagkonberte ng hotel sa isang opisina para sa mga empleyado nitong
sibil, ang paggasta ay ibibilang sa paggasta ng publikong sektor o G.

Kung ang renobasyon ay kinasasangkutan ng pagbili ng isang chandelier mula sa
ibang bansa, ang paggastang ito ay ibinibilang na C, G, o I (depende sa kung ang
isang pribadong indibidwal, pamahalaan o isang negosyo ang gumagawa ng
renobasyon), ngunit ibinibilang mula bilang inaangkat at binabawas mula sa GDP
upang GDP ang bumilang lamang ng mga kalakal na nililikha sa loob ng isang
bansa.

Kung ang isang prodyuser na domestiko ay binayaran upang gumawa ng chandelier
para isang dayuhang hotel, ang kabayaran ay hindi mabibilang na C, G, o I ngunit
mabibilang na isang iniluwas(export).

Ang lahat ng output para sa pamilihan ay kahit papaano sa teoriya ay kasama sa
loob ng hangganan. Ang output ng pamilihan ay inilalarawan na kung alin ang
ibinibenta para sa "mahalaga sa ekonomikong" mga presyo. Ang mahalaga sa
ekonomikong mga presyo ang "mga presyo na isang malaking impluwensiya sa mga
halaga na handang isuplay ng mga prodyuser at mga nais bilhin ng mga mamimili. "
Ang eksepsiyon ay ang mga ilegal na kalakal at serbisyo ay kadalasang hindi
isinasama kahit pa ang mga ito ay ibinibenta sa mahalaga sa ekonomikong mga
presyo(Ang mga ito ay hindi isinasama ng Australia at Estados Unidos).

Ito ay nag-iiwan ng hindi pamilihang output. Ito ay isang bahaging hindi
isinasama at isang bahaging isinasama. Una, ang "mga natural na proseso nang
walang pakikilahok o direksiyon ng tao ay hindi isinasama. Gayundin, dapat ay
mayrooong isang tao o institusyon na nag-aari o pinagkaloob ng kompensasyon para
sa produkto. Ang isang halimbawa ng isinasama at hindi isinasama ng mga
kriteryang ito ay ibinigay ng ahensiyang pambansang mg akwant ng Estados Unidos:
"ang paglago ng mga puno sa isang hindi nalinang na gubat ay hindi kabilang sa
produksiyon ngunit ang pag-aani ng mga puno mula sa gubat na ito ay isinama."

Sa loob ng mga limitasyon na inilarawan, ang hangganan ay karagdagan pang
nililimithan ng "mga pang tungkuling pagsasaalang alang". Ipinaliwanag ng
Australian Bureau for Statistics ito: "Ang pambansang mga akawnt ay pangunahing
itinatayo upang tulungan ang mga pamahalaan at iba upang gumawa ng nakabatay sa
pamilihang patakarang pagpapasyang makroekonomiko, kabilang ang analisis ng mga
pamilihan at mga paktor na umaapekto sa pagganap ng pamilihan gaya ng inplasyon
at kawalang trabaho." Kaya ang produksiyon na ayon sa kanila ay , "relatibong
independiyente at hiwalay mula sa mga pamilihan", o "mahirap na bigyang halaga
sa isang ekonomikong makahulugang paraan"(i.e. mahirap na lagyan ng presyo) ay
hindi isinama.

Kaya hindi kasama ang mga serbisyong ibinibigay ng mga tao sa mga kasapi ng
kanilang pamilya na libre sa bayad gaya ng pagpapalaki ng bata, paghahanda ng
pagkain, paglilinis, tranportasyon, pag-aaliw ng mga kasapi ng pamilya,
suportang emosyonal, pag-aalaga ng mga matatanda. Ang karamihan ng iba pang
produksiyon para sa sariling(o sa sariling pamilya) paggamit ay hindi rin
isinasama na may dalawang mga kilalang ekspesiyon.

Ang GDP ay maaaring salungatin ng Kabuuang pambansang produkto(GNP) o Kabuuang
pambansang sahod(GNI). Ang pagkakaiba ay ang GDP ay naglalarawan ng saklaw nito
ayon sa lokasyon samantalang ang GNP ay naglalarawan ng saklaw nito ayon sa
pag-aari. Sa isang pandaigdigang konteksto, ang ang GDP at GNP ng daigdig ay
kaya magkatumbas na mga termino. Ang GDP ay produktong nilikha sa loob ng mga
hangganan ng isang bansa. Ang GNP ay produktong nalikha ng mga mamamayan ng
isang bansa at ang mga mamamayang ito ay hindi nag-ari ng produktibong mga
negosyo sa anumang ibang mga bansa. Gayunpaman, sa kasanayan, ang pag-aaring
dayuhan ay gumagawa sa GDP at GNP na hindi magkatulad. Ang produksiyon sa loob
ng mga hangganan ng isang bansa ngunit ang isang negosyong pag-aari ng isang tao
na nasa labas ng bansa ay nabibilang bilang bahagi ng GDP nito ngunit hindi ng
GNP. Sa kabilang dako, ang produksiyon ng isang negosyong matatagpuan sa labas
ng bansa ngunit pag-aari ng isa sa mga mamamayan nito ay nabibilang bilang
bahagi ng GNP ngunit hindi ng GDP. Kung kukunin ang Estados Unidos bilang isang
halimbawa, ang GNP ng Estados Unidos ang halaga ng output na nalikha ng mga
pag-aari ng mga Amerikanong negosyo ng hindi isinasaalang alang kung saan
matatagpuan ang mga negosyo. Gayundin, kung ang isang bansa ay nagiging tumataas
sa utang at gumugol ng malaking mga halaga ng sahod upang bayaran ang utang na
ito, ito ay makikita sa isang bumabang GNP ngunit hindi isang bumabang GDP. Ito
ay gumagawa sa paggamit ng GDP na mas atraktibo para sa mga politiko sa mga
bansang may tumataas na pambansang utang at bumababang mga asset. Ang Kabuuang
pambansang sahod(GNI) ay katumbas ng GDP na dinagdagan ng mga resibo ng sahod
mula sa natitirang mga bansa sa daigdig na binawasan ng mga kabayaran ng sahod
sa natitirang mga bansa sa daigdig.

Noong 1991, ang Estados Unidos ay lumipat sa paggamit ng GNP tungo sa paggamit
ng GDP bilang pangunahing sukat nito ng produksiyon. Ang relasyon sa pagitan ng
GDP at GNP ng Estados Unidos ay ipinapakita sa tablang 1.7.5 ng National Income
and Product Accounts.

Ang pamantayang internasyonal sa pagsukat ng GDP ay nilalaman sa aklat na System
of National Accounts (1993) na inihanda ng mga kinatawan ng International
Monetary Fund, European Union, Organization for Economic Co-operation and
Development, United Nations at World Bank. Ang publikasyong ito ay normal na
tinutukoy bilang SNA93 upang itangi ito mula sa mga nakaraang edisyong inilimbag
noong 1968 (na tinawag na SNA68)

Sa loob ng bawat bansa, ang GDP ay normal na sinusukat ng ahensiyang
estadistikal ng pambansang pamahalaan dahil ang mga organisasyong pribadong
sektor ay normal na walang paglapit sa impormasyong kinakailangan (lalo na ang
paggasta at produksiyon ng mga pamahalaan).

Ang net na gastos na interes ay isang kabayarang paglilipat sa lahat ng mga
sektor maliban sa sektor na pinansiyal. Ang net na mga gastos na interest sa
sektor pinansiyal ay nakikita bilang produksiyon at halagang idinagdag at
idinadagdag sa GDP.

Ang hilaw na pigura ng GDP gaya ng ibinigay ng mga ekwasyon sa itaas ay
tinatawag na nominal, historikal o kasalukuyang GDP. Kapag kinukumpara ng isa
ang mga pigura ng GDP mula sa isang taon hanggang sa isa, kanais nais na
tumbasan para sa mga pagbabago sa halaga ng salapi, i.e para sa mga epekto ng
inplasyon o deplasyon. Upang gawin itong mas makahulugan para sa mga
taon-sa-taong mga paghahambing, ito ay maaaring paramihin ng rasyo sa pagitan ng
halaga ng salapi sa taong ang GDP ay sinukat at ang halaga ng salapi sa basehang
taong. Halimbawa, ipagpalagay na ang GDP ng isang noong 1990 ay $100 milyon at
ang GDP nito noong 2000 ay $300 milyon. Ipagpalagay na ang inplasyon ay nahati
sa kurensiya nito sa loob ng panahong ito. Upang makahulugang maikumpara ang GDP
noong 2000 sa GDP nito noong 1990, maaari nating paramihin ang GDP noong 2000 ng
kalahati(1/2) upang gawin itong relatibo sa 1990 bilang basehang taon. Ang
resulta ay ang GDP noong 2000 ay katumbas ng $300 milyon × isang-kalahati = $150
milyon, noong 1990 mga terminong pang-salapi. Makikita nating ang GDP ng bansa
ay realistikong tumaas sa 50 porsiyento sa loob ng panahong ito hindi 200
porsiyento kung paano it lilitaw mula sa hilaw na datos ng GDP. Ang isinaayos na
GDP para sa mga pagbabago sa halaga ng salapi sa paraang ito ay tinatawag na
real o konstanteng GDP. Ang paktor na ginamit upang konbertehin ang GDP mula sa
kasalukuyan tungo sa mga halagang konstante sa paraang ito ay tinatawag na
deplador ng GDP. Hindi tulad ng index ng presyo ng konsumer na sumusukat sa
inplasyon at deplasyon sa presyo ng mga kalakal ng sambahayang konsumer, ang
deplador ng GDP ay sumusukat ng mga pagbabago sa mga presyo ng lahat ng nilikha
ng domestikong mga kalakal at serbisyon sa isang ekonomiya kabilang ang mga
kalakal na pamumuhunan at mga serbisyo ng pamahalaan gayundin ang mga kalakal ng
konsumpsiyon ng sambahayan.

Ang isa pang bagay na maaaring kanais nais na ipaliwanag ang paglago ng
populasyon. Kung ang GDP ng isang bansa ay dumoble sa loob ng isang panahon,
ngunit ang populasyon nito ay trumiple, ang pagtaas sa GDP ay hindi maaaring
mangahulugang ang pamantayan ng pamumuhay ay tumaas para sa mga residente ng
bansa. Ang aberaheng tao sa bansa ay lumilikha ng kaunti kesa bago nito. Ang
kada kapitang GDP ay isang sukat upang ipaliwanag ang paglago ng populasyon.

Ang lebel ng GDP sa iba't ibang mga bansa ay maaaring ikumpara sa pamamagitan ng
pagkokonberte ng kanilang halaga sa pambansang kurensiya sa kasalukuyang rate ng
palitan o ang rate ng palitan ng paridad ng kapangyarihang pagbili.

May isang maliwanag na paterno ng paraang paridad ng kapangyarihang pagbili na
nagpapababa ng disparidad sa GDP sa pagitan ng mataas at mababang sahod na mga
bansa kumpara sa paraang kasalukuyang rate ng palitaan. Ang pagkakatuklas na ito
ay tinatawag na epektong Penn.

Ang GDP ay malawak na ginagamit ng mga ekonomista upang sukatin ang resesyonng
ekonomiko at paggaling at ang pangkalahatang kakayahang pang-salapi ng isang
ekonomiya na tugunan ang mga eksternalidad. Ito ay hindi para sukatin ang mga
eksternalidad. Ito ay nagsisilbi bilang isang pangkalahatang metriko para sa
nominal na pang-salaping pamantayan ng pamumuhay at hindi isinasaayos para sa
mga gastos ng pamumuhay para sa isang rehiyon. Ang GDP ay isang neutral na sukat
na tanging nagpapakita ng pangkalahatang kakayahan ng isang ekonomiya na
magbayad para sa mga eksternalidad gaya ng mga pagkabahalang panlipunan at
pangkapaligiran. Examples of externalities include:

Si Simon Kuznets sa kanyang pinaka unang ulat sa Kongreso ng Estados Unidos
noong 1934 ay nagsaad na:



https://tl.wikipedia.org/wiki/Digmaang_Malamig

Ang Digmaang Malamig (Ingles: Cold War, Ruso: Холодная война) ay panahon ng
tensiyong politikal at tensiyong militar na nangyari pagkatapos ng Ikalawang
Digmaang Pandaigdig. Ito ay nangyari mula 1945 hanggang 1991, nangyari ito dahil
sa tensiyon ng kompetensiya sa Ekonomiya, ang hindi pagkakasundo ng mga
politiko, at tensiyong militar, ang "digmaan" ay sa pagitan ng mga kaunlarang
mga bansa kasáma ang Estados Unidos at ang Unyong Sobyet kasáma ang mga kaalyado
nito. Pinatanyag ang katawagang Digmaang Malamig ng tagapayong pampolitika at
tagapondo na Amerikanong si Bernard Baruch[kailangan ng sanggunian] sa isang
debate noong Abril 1947 tungkol sa Paniniwalang Truman.

Ang paghihirap ng Digmaang Malamig ang humubog sa mga kasalukuyang pangyayari.
Ito ang labanáng pandiplomatiko at pangkabuhayan at alitan sa ideolohiya at
Kanlurang kapitalismo laban sa komunismo ng Silangang Europa. Walang tuwirang
alitang militar ang dalawang bansa (Amerika at Unyong Sobyet). Naging labanán
ito ng ideolohiya at tinawag na Digmaang Malamig dahil walang naganap na putúkan
o tuwirang komprontasyon (ang mga proxy war ay hindi tuwiran) sa pagitan ng
dalawang bansa.

Nabuo ang Digmaan pagkatapos ng Ikalawang Digmaang Pandaigdig sa pagitan ng
Estados Unidos at mga kaalyado nito at sa kabiláng panig ang mga pangkat ng mga
Bansa sa pamumuno ng Unyong Sobyet. Walang tuwirang alitang militar ang dalawang
makapangyarihang bansa. Sa halip, umiral ang labanáng pandiplomatiko at
pangkabuhayan at hidwaan tungkol sa ideolohiya at Kanlurang kapitalismo laban sa
komunismo ng Silangang Europa.

Sa simula, nakasentro ang Digmaang ito sa paggamit ng lakas-militar ng Unyong
Sobyet at ang pagtatatag ng komunistang pamahalaan sa Silangang Europa. Bunsod
ng epektibong paggamit ng proganda ng US at USSR ay lumaganap ang pangamba,
tákot, at pagkamuhi sa daigdig. Sa Estados Unidos ay nagdulot ito ng tákot at
pangamba sa marami na baká gawing komunista ang Kanlurang Europa pagkatapos
makontrol ang Silangang Europa. Tinawag itong "Red Scare" (Filipino: Tákot sa
Pula). Habang sa USSR naman ay kinilala ang mga Amerikano bílang mga racist at
mararahas na tao.

Lumawak ang pagkakaiba sa politika ng dalawang panig dahil sa hidwaan sa
ideolohiya. Naniniwala ang mga pinúnong Marxist-Lennist na wawasakin ng
kapitalismo ang sistemang Sobyet. Ang Estados Unidos naman ay may paniniwala at
hinala na magpapalawak ng teritoryo at sasakupin ng Union of Soviet Socialist
Republic (USSR) ang mundo.

Pagkatapos ng mahabang panahong pagkakaibigan, nag-away ang Estados Unidos At
Rusya tungkol sa mga suliranin sa Asya. Nagsimula ang kanilang alitan noong 1917
nang agawin ng mga komunista ang kapangyarihan at itinatag ang Unyong Sobyet at
nagpahayag ng digmaang ideolohikal laban sa mga kapitalistang bansa sa kanluran.

Nakialam ang Estados Unidos sa Unyong Sobyet sa pagpapadalá ng 10,000 tropa sa
pagitan ng 1918 at 1920 at tumanging kilalanin ang bagong Estado hanggang noong
1933. Nagtulong ang dalawang bansa laban sa Germany noong Ikalawang Digmaang
Pandaigdig. Noong ika-4 hanggang 11 Pebrero 1945, nagpulong sina Pangulong
Franklin D. Roosevelt ng Estados Unidos. Púnong Ministro Winston Churchill ng
Britanya at Josef Stalin ng USSR sa dating palasyo ni Czar Nicholas II sa Crimea
sa timog dalampasigan ng Black Sea upang pag-usapan ang kapalaran ng daigdig.

Napagkasunduan na mananatili ang impluwensiya ng USSR sa mga pook na sinakop ng
Red Army sa Silangang Europa. Bukod doon, mahahati ang Germany sa apat na sona
na nasa pangangasiwa ng United Kingdom, United States at France sa kanluran at
ang USSR sa silangan. Hinati rin ang Berlin na nasa loob ng sona ng Soviet sa
ganitong paraan.

Nakakapangyari ang Komunismo sa mga pangangasiwa sa East Germany, Romania,
Bulgaria, Poland, Czechoslovakia, Hungary, at Albania. Naging komunista na rin
ang pamahalaan ng Yugoslavia. Subalit tiniwalag ito ni Stalin noong 1948. Sa
bagong Silangang Europa, pinigilan ang lahat ng kontra sa komunismo at nabawasan
ang maraming kalayaang tinatamasa ng mga mamamayan. Dito nahati ang Europa at
sinimulan ang pagtatayo ng Iron Curtain.

Nagwakas ang pagtutulungan ng United States at USSR sa pagitan ng 1944-1945 nang
gamitin ni Stalin ang Red Army upang kontrolin ang Silangang Europa. Tinutulan
ni Pangulong Harry S. Truman ang patakaran ni Stalin. Kumilos siya upang
pag-isahin ang Europa sa pamumuno ng America. Nawalan ng tiwala sa isat-isa ang
dalawa nang hindi nila tinupad ang kasunduan sa Digmaan. Hindi sinunod ni Stalin
ang pangakong magkakaroon ng Halalan sa Silangang Europa. Hindi naman tinupad ni
Pangulong Truman ang pangakong Reparasyon upang itayong muli ang Unyong Sobyet
na nasira noong digmaan.

Nagsimula ang labanan ng United States at Unyong Sobyet sa pagkontrol sa Germany
at ibang estratehikong lugar tulad ng Dardanelles at ang mga kipot na
magkakarugtong sa Black Sea, Dagat Aegean, at Dagat Mediterranean. Noong Marso
1946, ipinahayag ni Pangulong Truman na magbibigay ang United States ng tulong
pangkabuhayan at militar sa mga bansa na susuporta sa mga mamamayan na
nakikipaglaban sa pagtatangka ng mga armadong minorya na supilin nila. Tinawag
ang patakarang ito na Truman Doctrine. Sa taong din ito ginawang popular ng
mamamahayag na si Walter Lippman ang terminolohiyang Cold War.

Noong 1948 inlunsad ang 13 bilyong dolyar na Marshall Plan na naglalayong
itayong muli ang kanlurang Europa. sinagot ito ni Stalin sa pamamagitan ng
pagpapalawak ng teritoryo sa Silangang Europa. Dahil dito, nanganib ang
kalagayan ng Kanluranin sa Germany. Kumilos naman si Pangulong Truman at
tumulong sa pagtatatag ng alyansang militar, ang North Atlantic Treaty
Organization(NATO), at sa pagtatatag ng malayang West Germany. Nang iminungkahi
ng mga makakapanalig sa Kanluran ang pagbabago sa pananalapi sa sinakop na
Germany, hindi sumangayon ang USSR. Gayunpaman, sinimulan ito ng West Germany sa
mga sinakop nilang Sona. Bilang ganti, isinara ng Unyong Sobyet ang lahat ng
daanang lupa patungong Kanlurang Berlin noong Hunyo 1948. Subalit nagpadala ang
United States at United Kingdom ng mga suplay sa Kanlurang Berlin sa pamamagitan
ng eroplano. Nagwakas ito noong Mayo 1948.

Hanggang 1989, tanging Romania, Albania, Yugoslavia lamang ang nakawala sa kamay
ng Moscow.Kapag nagtangka ang ibang mga bansa sa silangang Europa na ipatupad
ang malayang patakaran, kaagad iginigiit ng USSR ang kanyang sariling patakaran.
Dalawang halimbawa nito nang magkaroon ng pagbabago sa pamahalaan ng Hungary
noong 1956 at sa Czechoslovakia noong 1968. Nilusob ang mga ito ng militar at
noong 1981 ideneklara ang Batas Militar upang masawata ang malayang kalakalang
unyon.

Lumawak ang Digmaang Malamig noong 1949-1950 nang pinasabog ng Unyong Sobyet ang
kanyang unang Bombang Atomika. Pinaalis ng mga komunista sa China sa pamumuno ni
Mao Zedong ang pamahalaang Nasyonalista ni Chiang Kai-shek at nagtatag ng bagong
pamahalaan Sila ay nakipagalyansa kay Stalin. Samantala, hindi kinilala ng
Estados Unidos ang pamahalaan ni Mao. Sa Japan, pinabilis ang pagunlad ng
ekonomiya upang salungatin ang komunismo sa Asya.

Humantong ang unang bahagi ng Digmaang Malamig sa paglusob ng Hilagang Korea sa
Timog Korea noong 26 Hunyo 1950. Dito nasangkot ang Estados Unidos sa Digmaan sa
Asya. Nahati ang Korea sa 38th parallel sa dalawa noong 1948. Nagtatag ang bawat
panig ng pamahalaan-komunista sa Hilaga at maka-Estados Unidos naman sa Timog.
Noong Hunyo 1950, nilusob ng Hilagang Korea ang Timog Korea. Nagpadala ang
United Nations ng hukbong sandatahan upang tulungan ang Timog Korea. Tumulong
din ang Estados Unidos at lumaban kasapi ng Timog Korea, sa pamumuno ni Heneral
Douglas MacArthur. Itinaboy ng magkasanib na puwersa ang mga taga-Hilagang Korea
sa hangganan ng China. Dito kumilos kaagad si Mao Zedong.

Gumawa ng surpresang paglusob ang China hanggang maitaboy ang hukbo ng United
Nations at maibalik ang lumang hangganan noong 1951. Nagpatuloy pa ang labanán
sa loob ng dalawang taon. Nang magbanta ang Estados Unidos ng Sandatang Nuklear,
saka lamang nilagdaan ang tigil putukan. Naibalik sa Korea ang dating kalagayan
pagkatapos ng Ikalawang Digmaang Pandaigdig. Subalit nagpatuloy ang Digmaang
Malamig at pumasok sa bagong anyo. Namatay si Stalin at natapos ang
panunungkulan ni Pangulong Truman subalit nagpatuloy ang dalawang panig sa
kanilang pakikipaglaban tungkol sa Europa.

Sinikap ng USSR na bigyan ng proteksiyon ang nababawasang populasyon ng
komunistang East Germany sa pamamagitan ng pagtatayo ng Berlin Wall noong 1961.
Sinikap din ng bawat panig na maimpluwensiyahan ang mga bagong bansa sa Asya,
Africa, Central America, South America at Latin America.

Nagkaroon ng krisis noong 1962 nang maglagay ang USSR ng mga missile sa Cuba,
ang bago nilang kaanib. Nagbanta si Pangulong John F. Kennedy ng ganting
nuclear. Inalis ng Sobyet ang mga missile kapalit ng pangako ni Pangulong
Kennedy na hindi lulusubin ang Cuba. Humina ang Unyong Sobyet nang humiwalay ang
China sa Moscow. Kasabay pa nito ang lumalaking impluwensiya ng Nasyonalismo
kaysa Komunismo.

Sa kabilang dako, nakipaglaban ang Estados Unidos sa Digmaan sa Vietnam kung
saan 57,000 Amerikano ang namatay sa layong mapanatili ang Timog Biyetnam.
Nariyan pa ang Estados Unidos sa pangunguna sa ekonomiya na sinundan ng Japan at
West Germany.

Upang mahirapan ang bawat hamon, gumamit ng mga estratehiya ang Unyong Sobyet at
Estados Unidos. Tinawag na Containment ang estratehiya ng Estados Unidos kung
saan sinasagot ang pang-aapi o pagpipilit ng Unyong Sobyet saanman ito
nagaganap. Gumamit naman ang Kremlin ng estratehiyang pangganti laban sa
Containment ng Estados Unidos.

Noong dekada-50, gumamit ng lakas-militar ang Estados Unidos upang mahadlangan
ang komunismo. Nagtatag ito ng mga bagong alyansa tulad ng Southeast Asian
Treaty Organization(SEATO) at sa Gitnang Silangan, ang Central Treaty
Organization(CENTO) at nagbigay ng tulong militar at pangkabuhayan sa anumang
bansa na nasa panganib ng paglusong ng pwersang komunismo.

Noong 1956, gumamit ang USSR ng dalawang bagong istratehiya. Ang una ay
pangkabuhayan at militar na kompetisyon laban sa Estados Uinidos. Ang pangalawa
ay ang paghahati ng mga makapangyarihang bansa sa kanluran sa pamamagitan ng
pagpupumilit ng Unyong Sobyet na paalisin ang mga kanluranin sa Berlin. Noong
1955, itinatag ang Kasunduan ng Varsovia bilang kasagutan sa pag-aarmas ng
Kanlurang Germany. Dahil dito, nagkaroon ng bagong komprontasyon ang Estados
Unidos at USSR. Naging mas mapanganib ang mundo dahil kapwa may mga Sandatang
Nuklear ang dalawang panig. Higit na naging mapanganib nang magkaroon ng krisis
sa Berlin at Cuba.

Sa panahon ng digmaan, kakaiba ang kalagayan ng mundo. Sa dalawang panig, may
paulit-ulit at dumarami silang away nagbabantaan ang bawat isa sa pamamagitan ng
paniniktik gamit ang intelligence agencies, elektronikong kasangkapan, matataas
na lipad ng eroplano at spacecraft. Naapektuhan din ang mga mamamayan dahil
sinisira ang karapatan nila sa pamamagitan ng pahayagan, propaganda, radyo at
telebisyon.



https://tl.wikipedia.org/wiki/Dekada_%2770_(nobela)

Ang Dekada '70 (Dekada '70: Ang Orihinal at Kumpletong Edisyon), ay isang
nobelang Pilipino na isinatitik ni Lualhati Bautista. Ito ay isang pagsasalaysay
ng mga pangyayari sa buhay ng isang pamilyang nahagip sa kalagitnaan ng mga
magulong dekada ng 1970. Tinatalakay nito kung paano nakibaka ang isang mag-anak
na nasa gitnang antas ng lipunan, at kung paano nila hinarap ang mga pagbabago
na nagbigay ng kapangyarihan upang bumangon laban sa pamahalaang Marcos. Naganap
ang sunud-sunod na mga pangyayari matapos ang pagbomba ng Plasa Miranda noong
1971, ang pagkitil sa Batas ng Habeas Corpus, ang pagpapatupad ng Batas Militar
at ang walang anu-anong pagdakip sa mga bilanggong pampolitika. Nawalan ng
katiwasayan ang mga mamamayan dahil sa paniniil ng rehimeng Marcos. Napagmasdan
ng babaeng katauhan na si Amanda Bartolome ang mg pagbabagong ito na humubog sa
dekada. Ina ng limang anak na lalaki si Amanda Bartolome. Habang nagsisilaki at
nagkaroon ng sari-sariling mga paniniwala, pananaw at buhay ang mga anak na
lalaki ni Amanda, itinaguyod naman ni Amanda ang kaniyang pagkakakilanlan bilang
isang mamamayang Pilipino, ina at babae. Ibinungad ng Dekada '70 sa bagong
salinlahi ng mga mambabasang Pilipino ang salaysaying ng isang mag-anak na nasa
isang partikular na panahon sa kasaysayan ng Pilipinas. Ang nakahihikayat na
katangian ng nobela ay nakasalalay sa pagunlad ng mga tauhan nito na kumakatawa
sa bagong henerasyon ng mga Pilipino. Ito ay isang kuwento hinggil sa isang ina
at sa kaniyang mag-anak, at sa lipunang nakapaligid sa kanila. Isa itong
salaysayin kung paano ang damdamin ng isang ina ay napupunit sa pagitan ng
panitik ng batas ang kaniyang mga katungkulan bilang ina.

Isang makahulugan ngunit hindi mapanghimagsik na nobelang Pilipino, ang Dekada
'70 ay isa sa dalawang nagwagi ng mga pangunahing Gantimpalang Palanca noong
1983. Ginawa itong isang ganap na pelikula ng Star Cinema noong 2003, na
kinabidahan nina Christopher de Leon at Vilma Santos.

Ang tagpuan ng Dekada '70 ay noong kapanahunan ng Batas Militar sa kasaysayan ng
Pilipinas. Noong 1970, ang Republika ng Pilipinas ay nasa ilalim ng pamamahala
ng dating Pangulong Ferdinand Marcos. Noong 21 Setyembre 1972, idineklara ni
Marcos ang Batas Militar na naglagay sa Pilipinas sa pamamalakad ng mga Hukbong
Sandatahan ng Pilipinas, ngunit pinanatili ang sariling kapangyarihan. Sa ilalim
ng panahon ng Batas Militar, pinagisa ni Marcos ang lakas ng hukbong sandatahan,
nilimitahan ang kalayaan sa pagpapahayag, at ikinulong ang mga kalaban sa
politika.



https://tl.wikipedia.org/wiki/Abstrakto_(sining)

Ang sining na abstrakto o abstraktong sining ay isang sining na moderno na hindi
kumakatawan ng mga imahe ng pang-araw-araw na buhay. Mayroon itong mga kulay,
mga guhit, at mga hugis o hubog, subalit hindi nilalayon na kumatawan ang mga
ito ng mga bagay o mga organismo (mga bagay na may buhay). Ang mga ito ay mga
larawan na walang tiyak na anyo. Sa kadalasan, ang mga artista ng sining ay
naimpluwensiyahan ng mga ideya at mga pilosopiya. Ang mga sining na abstrakto ay
natatagpuan sa mga larawang ipininta at sa eskultura. Marami ring mga akda ng
sining na bahaging abstrakto, at bahaging pangrepresentasyon (representasyunal o
kumakatawan). At maraming mga alagad ng sining na gumagawa ng abstrakto at iba
pang mga uri ng modernong sining. Ang purong sining na abstrakto ay isang
imbensiyon noong ika-20 daantaon. Lumaki at umunlad ito magmula sa mas maaga
pang mga uri ng modernong sining, subalit marahil ito ay isang kilusan o
pagkilos na talagang moderno o makabago. Wala itong pinag-ugatan mula sa mas
maagang sining (ayon sa paggamit ng kataga sa kasalukuyan), na maaaring ilang
mga sining na prehistoriko (sining sa bato) lamang ang maaaring maibilang.
Maaaring maging kandidato sa pinag-ugatan nito ang mga pampalamuting mga tisa na
Islamiko na nasa moske ng maagang mga kapanahunan.

Ang sining na abstrakto ay gumagamit ng wikang pampaningin o wikang biswal ng
hubog o hugis, kulay, at guhit upang makalikha ng isang kumposisyon na maaaring
umiral na may isang antas ng kalayaan mula sa mga sanggunian o pantukoy na
pampaningin ng mundo. Ang sining na kanluranin, magmula sa Renasimiyento
hanggang sa kalagitnaan ng ika-19 na daantaon, ay naging naiipit ng lohika ng
pananaw o perspektibo at ng isang pagtatangka na muling makalikha ng isang
ilusyon (pangitain o malikmata) ng natatanaw na katotohanan. Ang mga sining ng
mga kultura na bukod pa sa mga Europeo ay naging napupuntahan o nakukuha at
nagpakita ng pamalit na mga paraan ng paglalarawan ng karanasang biswal o
pampaningin sa alagad ng sining. Sa pagwawakas ng ika-19 na daantaon, maraming
mga artista ng sining ang nakadama ng isang pangangailangan na makalikha ng
isang bagong uri ng sining na yayakap sa mga pagbabagong saligan o pundamental
na nagaganap sa mga larangan ng teknolohiya, agham at pilosopiya. Ang mga
pinanggagalingan na pinagbabatayan ng mga artista ng sining hinggil sa kanilang
mga argumentong teoretikal ay sari-sari, at nagpapasalamin ng mga preokupasyon o
pagkaabala sa loob ng lahat ng mga pook ng kalinangan ng Kanluran noong
kapanahunang iyon.

Ang abstraksiyon ay nagpapahiwatig ng isang paglayo o paglisan magmula sa
katotohanan ng imaheriya (paglalarawan o pagbabanghay ng larawan) sa sining. Ang
ganitong paglayo magmula sa tiyak na representasyon o pagkakatawan ay maaaring
bahagya lamang, o maaaring kabahagi lamang, o maaaring buo. Umiiral ang
abstraksiyon sa piling ng isang continuum o pagpapatuloy. Kahit na ang sining na
naglalayon ng beri similitud na may pinakamataas na antas ay maaaring masabi na
isang abstrakto, na sa kaliit-liitang diwa ay pangteoriya lamang, dahil sa ang
perpektong representasyon ay maaaring maging napaka mailap. Ang akdang-sining na
gumagamit ng mga kalayaan, na nagpapalit halimbawa na ng kulay at hubog sa
pamamagitan ng mga paraang litaw, ay maaaring masabing bahagi lamang ang
pagkaabstrakto. Ang ganap na abstraksiyon ay walang bakas ng anumang pagtukoy sa
anumang bagay na makikilala. Sa abstraksiyong heometriko, halimbawa na, ang
isang tao ay hindi maaaring makakita ng mga pagtukoy sa mga entidad na
makakalikasan o likas. Ang sining na piguratibo at abstraksiyong buo ay halos
mga pangyayaring kapwa nakabukod at walang halo (eksklusibo).

Ang abstraksiyong heometriko at ang abstraksiyong lirikal ay kapwa madalas na
nagiging abstraktong buo. Kabilang sa napakaraming mga kilusang pangsining na
kumakatawan sa abstraksiyong pambahagi lamang (hindi buo), bilang halimbawa, ay
ang fauvismo kung saan ang kulay ay lantaran at sinasadyang palitan, na may
kaugnayan sa katotohanan, at ang kubismo na garapalang bumabago sa mga anyo o
mga hubog ng inilalarawang mga entidad na nasa tunay na buhay.



https://tl.wikipedia.org/wiki/Panatang_Makabayan

Ang Panatang Makabayan ay ang pambansang panunumpa ng mga Pilipino.Ito ay isa sa
may dalawang pambansang panunumpa, ang isa pang panunumpa ay ang Panunumpa ng
Katapatan sa Watawat, ang panunumpa sa watawat ng Pilipinas.

Sinasabi ang Panatang Makabayan sa mga seremonyang pang-watawat sa mga paaralan,
kung ito ay sinasabi pagkatapos ang pambansang awit, Lupang Hinirang, pero bago
ang Panunumpa ng Katapatan sa Watawat.

Ang pagsasabi ng Panatang Makabayan ay kinakailangan ng batas sa lahat ng mga
publikong paaralan at sa mga pribadong paaralan na ay para sa mga o kung ang
mayoria ng mga estudyante ay Pilipino: sa itong kaso, Batas Republika Blg. 1265,
isa ng mga maraming batas sa mga pambansang simbolo. Ito ay naging batas sa
Hulyo 11, 1955. Inimplementa ang batas sa mga paaralan sa paggamit ng isang utos
ng Kagawaran ng Edukasyon, Kautusang Tagakagawaran Blg. 8, na naaprubahan noong
Hulyo 21, 1955.

Kahit kung sabi ng Kautusang Tagakagawaran Blg. 8 na ang Panatang Makabayan ay
pwedeng sabihin sa Ingles o kahit anong wikang bernakular, palaging sinasabi
ngayon ang Panatang Makabayan sa Wikang Filipino. Pero, mayrong dalawang bersyon
ng Panatang Makabayan sa Filipino: ang kasalukuyang bersyon na isang salin na
mas maiksi at matulain at ang dating bersyon na ang direktong salin ng orihinal
na Ingles.

I love the Philippines. It is the land of my birth; It is the home of my people.
It protects me and helps me to be strong, happy and useful. In return, I will
heed the counsel of my parents; I will obey the rules of my school; I will
perform the duties of a patriotic, law-abiding citizen; I will serve my country
unselfishly and faithfully I will be a true Filipino in thought, in word, and in
deed.



https://tl.wikipedia.org/wiki/Hominidae

Ang Hominidae ang taksonomikong pamilya ng mga primado na kinabibilangan ng mga
tao, mga chimpanzee, mga bonobo, mga gorilya, at mga oranggutan. Ito ay
tinatawag ring mga dakilang mga bakulaw o malaking bakulaw upang itangi mula sa
mas maliit na bakulaw(mga gibbon). Ang mga kasapi ng pamilyang ito ay tinatawag
na mga hominido, hominidyo o hominid.

Dahil sa pagtitipong ito, kabilang sa Hominidae ang 4 na mga henera at 5
species. Nakahintil ang mga kasapi nitong hindi tao sa ekuwatoryal na Aprika,
Sumatra at Borneo. Pumipetsa ang mga fossil ng hominidyo sa Mioseno at
nakilalang mula sa Asya.

Nasasaklawan ng timbang ng mga hominidyo ang mula sa 48 kg hanggang 270 kg. Mas
malalaki ang mga kalalakihan kesa mga kababaihan. Mga primado o primata ang mga
hominidyo, na may matitipunong mga katawan at maunlad na mga bisig.

Ang mga primado ay humiwalay mula sa ibang mga mamalya noong mga 85 milyong
taong nakakalipas. Ang pinakamaagang mga fossil ng mga primado ay mula 55
milyong taong nakakalipas.

Ang mga maagang primado ay lumitaw sa Eurasya. Ang angkan ng primado na
pinaglitawan ng mga ape na Aprikano at mga tao kabilang ang Dryopithecus ay
lumipat patimog mula sa Europa o Kanluraning Asya tungo sa Aprika. Ang mga
populasyong tropikal ng mga primadong natuklasan sa mga fossil bed ng panahong
Eocene at Oligocene sa depresyong Faiyum ng timog kanlurang Ehipto ay nagsanga
sa iba't ibang kasalukuyang nabubuhay na species na lemur ng Madagascar, mga
loris ng Timog Silangang Asya, mga galago ng Aprika, at mga anthropoid:
platyrrhine (mga Bagong Daigdig na unggoy), at mga catarrhine na kinabibilangan
ng mga Lumang Daigdig na unggoy at mga dakilang bakulaw(great apes) na
kinabibilangan ng mga tao.

Noong mga 40 milyong taong nakakalipas, ang impraorden na Simiiformes ay
nagsanga tungo sa mga pangkat na Platyrrhini (mga Bagong Daigdig na unggoy) at
Catarrhini (Hominoidea at mga Lumang Daigdig na unggoy). Ang mga
hominoid(bakulaw) ay humiwalay mula sa mga Lumang Daigdig na unggoy sa pagitan
ng 29 milyon at 34.5 milyong taong nakakalipas. Ang Hylobatidae(mga gibbon) ay
humiwalay mula sa Hominidae(mga dakilang bakulaw) noong mga 15-20 milyong taong
nakakalipas. Ang Ponginae(mga orangutan) ay humiwalay mula sa Hominidae noong
mga 12-15 milyong taong nakakalipas. Ang mga ninuno ng mga orangutan o mga
malapit na nauugnay rito ay maaaring kinakatawan ng mga fossil gaya ng
Sivapithecus at Ramapithecus na natuklasan sa mga burol na Siwalik ng Pakistan.
Ang mga gorilya ay humiwalay sa linya na tumutungo sa Pan(chimpanzee at bonobo)
at tao noong mga 10 milyong taong nakakalipas. Ang species na malapit sa huling
karaniwang ninuno ng mga gorilya, mga chimpanzee, mga bonobo at mga tao ay
maaaring kinakatawan ng mga fossil na Nakalipithecus na natagpuan sa Kenya at
Ouranopithecus na natagpuan sa Gresya. Ang linyang Pan(chimpanzee at bonobo) ay
humiwalay sa linya na tumutungo sa tao noong mga 6 hanggang 7 milyong taong
nakakalipas. Pagkatapos nito, ang chimpanzee at bonobo ay naghiwalay noong
kaunti sa 1 milyong taong nakakalipas. Pagkatapos ng paghihiwalay ng mga
chimpanzee at tao, ang linyang tumutungo sa tao ay nag-ebolb tungo sa henus na
Australopithecus noong mga 4 milyong taong nakakalipas. Ito ay nagpalitaw sa
iba't ibang species gaya ng Australopithecus afarensis, A. africanus, A.
anamensis, A. bahrelghazali, A. garhi at A. sediba. Noong mga 2 milyong taong
nakakalipas, ang Australopithecus ay nag-ebolb tungo sa henus na Homo na
nagpalitaw naman sa iba't ibang mga species gaya ng mga neanderthal at mga tao.

Ang sumusunod ang mga natuklasang fossil ng mga hindi na umiiral na species ng
Hominidae.



https://tl.wikipedia.org/wiki/Australopithecine

Ang terminong australopithecine ay pangkalahatang tumutukoy sa anumang species
sa nauugnay na henera ng Australopithecus at Paranthropus. Ito ay maaaring
kabilangan rin ng mga kasapi ng Kenyanthropus, Ardipithecus, at Praeanthropus.
Ang terminong ay mula sa dating klasipikasyon bilang mga kasapi ng isang
natatanging subpamilya na Australopithecinae. Ang mga ito ay inuuri na ngayon ng
ilan sa loob ng subtribong Australopithecina ng tribong Hominini. Ang mga kasapi
ng Australopithecus ay minsang tinatawag na "mga balingkinitang
australopithecine", samantalang ang Paranthropus ay tinatawag na "mga matipunong
australopithecine".

Ang mga australopithecine ay umiral sa panahong Plio-Pleistocene at mga bipedal
at katulad sa ngipin ng mga tao ngunit may isang utak na hindi mas malaki sa mga
modernong ape na may mas kaunting ensepalisasyon kesa sa henus na Homo. Ang mga
tao ay pinaniniwalaang nagmula sa mga ninunong australopithecine samantalang ang
henus na Ardipithecus ay isang posibleng ninuno ng mga australopithecine.

Ang piloheniya ng subtribong Australopithecina ayon kay Briggs & Crowther 2008,
p. 124.



https://tl.wikipedia.org/wiki/Toreng_Eiffel

The Toreng Eiffel (Ingles: Eiffel Tower, Pranses: Tour Eiffel, /tuʀ ɛfɛl/) ay
isang toreng bakal na itinayo sa Champ de Mars sa tabi ng Ilog Sena sa Paris.
Naging isang sagisag na pagkakakilanlang pandaigdig ito ng Pransiya at isa sa
mga tanyag na gusali sa mundo. Isa rin ito sa mga pinakamataas na tore sa buong
mundo. Simbolo ito ng atraksiyong panturista, dayuhan man o mula rin sa
Pransiya.

Isa sa mga pinakamatayog na gusali sa Paris ang pook pasyalang ito at isa sa
agad-agarang nakikilalang kayarian sa mundo na ipinangalan sa kaniyang
manlilikha ng disenyong si Gustave Eiffel, isang inhinyero. May 6,719,200 na mga
mamamayang pumasyal dito noong 2006 at mahigit sa 500,000,000 magmula pa noong
itayo ito. Samakatuwid, ang toreng ito ang pinakapapasyalang bantayog na
may-bayad sa mundo. Kabilang ang 24 m (79 talampakan) na mga antena, umaabot ang
istruktura sa 325 m (1,063 talampakan) taas (mula pa noong 2000), na katumbas ng
mga 81 palapag sa isang pangkaraniwang gusali.

Nang makumpleto ang tore noong 1889, napalitan nito ang Bantayog ng Washington
bilang pinakamataas na tore sa buong mundo — isang pamagat na inangkin nito
hanggang 1930 kung kailan natapos ang pagtatayo ng Gusaling Chrysler ng Lungsod
ng New York (319 m — 1,047 talampakang taas). Sa ngayon, ito ang ika-limang
pinakamatarik na kayarian sa Pransiya at ang siyang pinakamataas na istruktura
sa Paris; pumapangalawang pinakamataas ang Tour Montparnasse
(210 m — 689 talampakan), bagaman malalampasan na iyon ng Tour AXA
(225.11 m — 738.36 talampakan).

May timbang na 7,300 tonelada ang istruktura ng Toreng Eiffel. Depende sa
temperaturang pangkapaligiran, maaaring umiwas mula sa araw ang tuktok ng tore
hanggang sa mga 18 sentimetro (7 pulgada) dahil sa paglobo o paglawig bakal sa
bandang gilid ng araw. Umuugoy din ang toreng pasunod sa hangin ng may
6-7 sentimetro (2-3 pulgada).

Mapupuntahan ang una at ikalawang palapag sa pamamagitan ng mga hagdan at mga
elebeytor. May bilihan ng bilyete sa katimugang paanan ng tore kung saan
matatagpuan din ang hagdanang papanik sa tore. Sa unang plataporma, nagpapatuloy
ang mga hagdan pataas mula sa silangan ng tore; mararating lamang ang ikatlong
palapag sa pamamagitan ng asensor. Kapag narating mo na ang una o ikalawang
plataporma, bukas ang mga hagdanan para sa sinumang ibig pumaitaas o pumaibaba,
na hindi sinisiyasat kung ang bayad ng turista ay para sa isang tiket na
pang-elebeytor o panghagdan. Kabilang sa kabuang bilang ng mga hagdan ang 9 na
mga hakbang patungo sa tindahan ng tiket sa paanan ng tore, 328 mga hakbang
papunta sa unang palapag, 340 mga hakbang parating sa ikalawang antas at 18 mga
hakbang patungo sa plataporma ng elebeytor na nasa ikalawang baitang. Kapag
lalabas mula sa elebeytor sa ikatlong antas, may dagdag na 15  pang mga hakbang
para makapanik sa pang-itaas na platapormang pangmasid. Palagiang nakaukit ang
bilang ng hakbang sa gilid ng mga hagdanan upang makapagulat ng progreso sa
taong pumapanik. Walang balakid sa pagtingin sa lokasyon na dagliang nasa ilalim
at nasa paligid ng tore ang kabuoang iginugugol na panahon sa pagakyat, maliban
na lamang sa mga ilang saglit na panahon kung saan nalulukuban ang mga bahagi ng
hagdanan.

Kinabibilangan ang pangangalaga ng tore ng pagpapahid ng mga 50 hanggang
60 toneladang pintura bawat pitong taon upang mapananggalang ito mula sa
kalawang. Para mapanatili ang iisang anyo nito para sa mga tumatanaw mula sa
lupa, tatlong magkakahiwalay na timpla ng pintura ang ginagamit para sa tore, na
ang pinakamadilim na timpla para sa ibaba, at ang pinakamapanglaw para sa itaas.
Kung minsan binabago ang kulay ng pintura - sa ngayon pinintahan ito ng kulay na
kayumangging-abo. Sa unang palapag, may mga aparatong interaktibo na humihingi
ng mga mungkahing boto upang malaman kung ano ang gagamiting kulay para sa mga
susunod na panahon ng pagpipinta rito. Kabilang sa mga naglingkod bilang
arkitekto ng Toreng Eiffel sina Emile Nouguier, Maurice Koechlin at Stephen
Sauvestre.

Binuo ang kayarian ng Eiffel sa pagitan ng 1887 at 1889 bilang isang arkong
pasukan para sa Pansandaigdigang Pagtatanghal ng 1889 (Exposition Universelle),
isang Peryang Pandaigdig (World's Fair), na sumasagisag sa pagdiriwang na
pang-sentenaryo (sentenyal) ng Rebolusyong Pransesa. Unang binalak ni Eiffel ang
pagtatayo nito sa Barcelona, para sa Pansandaigdigang Pagtatanghal ng 1888,
ngunit inisip ng mga nangangasiwa ng kaganapan, na nasa lungsod ng Barcelona, na
isang kakaibang kayarian ang tore na hindi angkop para sa lungsod, at inisip din
nilang magastos ang pagpapagawa ng tore. Matapos ang pagtangging ito ng mga
tagapangasiwang nasa Barcelon, iniharap ni Eiffel ang kaniyang mungkahi sa mga
namamahala ng Pansandaigdigang Pagtatanghal ng Paris, kung saan itatayo niya ang
tore makaraan ang isang taon, noong 1889. Pinasinayaan ang tore noong 31 Marso
1889, at nagbukas noong 6 Mayo 1889. Tatlong daang mga manggagawa ang lumahok sa
paglalapat ng 18,038 mga piraso ng mga bakal (isang uri ng purong anyo ng bakal
na ginagamit sa mga istrukturang katulad ng Eiffel), na ginagamitan ng dalawa't
kalahating milyong mga sabat, ayon sa disenyo ni Maurice Koechlin. Malaki ang
pagkakataon na magkaroon ng mga aksidente sapagkat, hindi katulad ng mga
modernong kayarian, isang nakalantad na balangkas ang tore ni Eiffel na wala ni
anumang namamagitang mga palapag maliban na lamang sa dalawang baitang
(platapormang tuntungan). Subalit dahil sa gumamit si Eiffel ng mga paniniguro
laban sa mga sakuna kabilang na ang mga naigagalaw na mga palapag, mga rehas na
bakal, at mga lambat o engkahe, isang tao lamang ang namatay.

Nagkamit ng mga pagtuligsa mula sa publiko ang tore nang mabuo ito, karamihan sa
mga ito ang tumatawag na hindi kahalihalina sa mga mata ang tore. Sinasabing
araw-araw na kumakain ng pananghalian ang nobelistang si Guy de Maupassant - na
umaming kinamumuhian niya ang tore - sa bahay-kainan ng tore. Sa ngayon,
itinuturing ito bilang isang kabighabighaning piyesa ng sining na pang-gusali.

Isa sa mga pangunahing kataga sa mga pelikulang pang-Hollywood ang nagsabi na
laging kabilang sa tanawin mula sa bintanang Parisyano ang tore. Sa katotohanan,
dahil sa mga limitasyong pang-sona para sa mga taas ng mga gusali, halos lahat
ng mga gusali sa Paris ay hanggang pitong palapag lamang, kung kaya't ang mga
iilan lamang na mga mas mataas sa pitong palapag ang may malinaw na tanawin ng
tore.

May permiso si Eiffel para mapanatiling nakatayo ang tore sa loob ng 20 mga
taon, na nangangahulugang maaaring buwagin ito pagdating ng 1909, kapag mabalik
ang pagmamay-ari nito sa Lungsod ng Paris. Binalak buwagin ito ng Lungsod ng
Paris (bilang bahagi ng isang orihinal na patakaran para sa ganitong mga uri ng
tore) subalit naging lubhang mahalaga ang tore bilang isang kasangkapan sa
pakikipagugnayan, kung kaya't pinayagan itong manatili kahit man lampas na sa
taning ng permiso. Ginamit ito ng militar sa paglulunsad ng mga taksing
Parisyano patungo sa mga pook na pinangyayarihan ng Unang Labanan ng Marne, kung
kaya't naging mahalagang bantayog ito ng tagumpay ng labanang iyon.



https://tl.wikipedia.org/wiki/Badminton

Ang badminton ay isang uri ng palakasan na ginagamitan ng raketa. Ito ay
maaaring laruin ng dalawang magkalabang manlalaro (isahan) o kaya ng dalawang
magkalabang pares (paresan), kung saan sakop ng isang manlalaro o pares ng
manlalaro ang kalahati ng isang parisukat na palaruan. Ito ay paghihiwalayin ng
isang lambat (net). Ang isang panig ay makakapagkamit ng puntos sa pamamagitan
ng paghataw ng shuttlecock gamit ang raketa, patawirin sa ibabaw ng net at
pabagsakin ito sa sahig ng kalabang panig. Ang isang rally ay natatapos kapag
ang shuttlecock ay bumagsak sa sahig, at ito ay kailangang paluin ng isang (1)
beses lamang ng bawat panig bago ito lumagpas sa net.

Mula noong 1992, ang badminton ay ibinilang bilang larong olimpiko at ito ay
mayroong limang kaganapan: lalaki at babaeng isahan, lalaki at babaeng paresan
at magkahalong pares, kung saan ang isang pares ay binubuo ng isang lalaki at
isang babae. Sa isang mataas na antas ng paglalaro, ang palarong ito ay
nangangailangan ng atletang lakas, liksi at kahustuhan. Dahil sa bilis na taglay
ng shuttle, nangangailangan din ito ng maayos at tamang koordinasyon ng iba't
ibang parte ng katawan tulad ng mata, binti at paa, braso at kamay.

Ang isang set ay nilalaro hanggang 21 puntos, kung saan ang manlalaro ay
nakakakuha ng puntos sa tuwing nananalo ito sa rally kahit hindi siya ang nag
serve (ito'y iba sa dating sistema kung saan ang isang manlalaro ay makakakuha
lamang ng isang puntos kung siya ang nag serve ng bola at ang isang set ay
nilalaro hanggang 15 puntos). Kinakaylangang manalo ng 2 set ang isang panig
upang siya ay magwagi sa laban.

Bago magsimula ang isang laban, ang shuttlecock ay hinahagis at pag ito'y
lumapag na sa sahig kung kanino matapat ang ulo nito ay siyang unang mag
s'serve. Maaari din namang gawin ang paghagis ng barya. Kung sino man ang
makakahula ng tama, siya ay may pribilehiyong mamili kung gusto niyang mag serve
o siya ang unang tatanggap ng bola o maaari siyang mamili kung anong parte ng
court ang gusto niyang gamitin at kung ano ang matitira ay ang mapipili ng
kalaban.

Ang court ay hugis-parihaba at nahahati ito sa dalawa nang net. Ang court ay
madalas nakamarka para sa larong singles at doubles. Ang pang doubles na court
ay mas malaki kaysa sa pang singles na court bagamat pareho ang haba nito.

Ang buong lapad ng court ay dalawampung talampakan at sa isahang laro ang lapad
ay nababawasan at nagiging labing pitong talampakan na lamang. Ang buong lapad
ng court ay 44ft. Ang panimulang tira ay may marka sa gitna na hinahati ang
lapad ng court gamit ang short service line na may distansya na anim na
talampakan at anim na pulgada mula sa net, sa pang labas at likod na bahagi. Sa
doubles,ang service court ay may marka sa pamamagitan ng mahabang service line
na dalawang talampakan at anim na pulgada mula sa likod na hangganan.

Ang net ay limang talampakan at isang pulgadang taas sa gilid at limang
talampakan ang taas mula sa gitna. Ang mga poste ng net ay nakalagay sa gilid ng
doubles court kahit ang laro pa ay singles.

Ang lathalaing ito na tungkol sa Palakasan ay isang usbong. Makatutulong ka sa
Wikipedia sa pagpapalawig nito.



https://tl.wikipedia.org/wiki/Pasismo

Ang Pasismo (mula sa Italyanong fascismo na binibigkas na [fa·shíz·mo]), kapag
malaking titik, ay ang dating awtoritaryang kilusang politikal na namayani sa
Italya mula 1922 hanggang 1943 sa ilalim ng pamumuno ni Benito Mussolini.
Kumalat sa buong Europa ang mga katulad na kilusang pampolitika sa pagitang ng
Unang Digmaang Pandaigdig at Ikalawang Digmaang Pandaigdig at kinuha ang mga
ilang anyo ng Nazismo at pasismong klerikal. Pagkatapos ng Ikalawang Digmaang
Pandaigdig, ginagamit sa pangkalahatan ang neopasismo upang isalarawan ang mga
kilusan na may nakitang katangian ng pagiging pasista.

Iniuri ang pasismo sa pamamagitan ng mga pagsubok ng estado na ipataw ang
pagpipigil sa lahat ng aspeto ng buhay. Maraming iskolar na binibilang ang
pasismo na bahagi ng, o kasama sa koalisyon, sukdulang makakanan na politika.
Ngunit di matapos ang debate at argumento ng mga nasa akademya sa kahulugan ng
pasismo. Malinaw na may elemento ng parehong kaliwa at kanang ideolohiya ang
pagsulong na Pasismo.

Pinahaba ang kahulugan ng makabagong kolokyal na gamit ng salita sa mga katagang
pasismo at neopasismo na tumutukoy sa kahit anong totalitaryong pananaw sa kahit
na anong uri ng ideolohiyang pampolitika, bagaman nalulungkot ang mga iskolar
dito. Ginagamit minsan ang salitang "pasista" sa isang hiperbolikong dagnay na
pampolitika.

Bilang sistemang pampolitika, tumuturing ito sa isang sistemang nagtatampok,
pumupuri, dumarakila, nag-aangat ng antas o uri, o nagpapatingkad ng nasyon at
lahi o lipi, na hindi nagpapahintulot ng pagkalaban o oposisyon, at
nagpapanatili ng pagtaban o kontrol sa lahat ng mga aspeto ng mga buhay ng mga
mamamayan ng bansang nasa ilalim ng ganitong sistema.

Nagmula ang salitang "pasismo" sa salitang Italyo na fascio, na ibig sabihin ay
"bigkis", na parang sa politika o militanteng grupo o sa isang bansa, ngunit
nagmula din sa fasces (mga baras na binigkis sa palibot ng palakol), na naging
simbolo ng lumang Roma sa awtoridad ng mga mahistrado. Nakilala ang Italyanong
'Fascisti' bilang Mga Itim na Baro para sa istilo ng uniporme na nilalagay sa
itim na baro (Tingnan din: kulay pampolitika).

Kadalasang nasa kapital na "P" ang Pasismong Italyano, dahil ito ang magulang ng
pangkalahatang pasismo (maliit na "p"). Tinuturing na modelo ng ibang anyo ng
pasismo ang Italyanong Pasismo, sa kabila noon mayroon pa ring di pagsangayon sa
kung anong aspeto ng kayarian, taktika, kultura at ideolohiya ang kinakatawan ng
"pinakamababang pasista".



https://tl.wikipedia.org/wiki/Agham_pangkalikasan

Ang mga agham pangkalikasan (Aleman: Naturwissenschaft, Pranses: science de la
nature, Kastila, Portuges: ciencia natural, Ingles: natural science) ay ang
pag-aaral sa pisikal, mga aspeto na di para sa tao na tungkol sa Daigdig at ng
Sansinukob na nasa paligid natin. Sa pangkalahatan, sinusubok nitong ipaliwanag
ang mga gawa ng mundo sa pamamagitan ng mga natural na proseso sa halip na
prosesong pang-diyos. Ginagamit pantukoy ng katagang agham pangkalikasan ang mga
"agham" bilang disiplinang sumusunod sa pamamaraang makaagham (scientific
method), salungat sa pilosopiyang pangkalikasan o sa agham panlipunan, na
ginagamit ang kaparehong kaparaanang agham upang ilapat sa iba't ibang paksa.

Binubuo nito ang basehan para sa mga nilapat na agham. Kapag pinagsama, ang
pangkalikasan at nilapat na mga agham ay natutukoy sa mga agham panlipunan sa
isang banda, at sa humanidades, teolohiya at mga sining sa iba pang banda. Sa
kanyang sarili, hindi agham pangkalikasan ang Matematika, ngunit nagbibigay ng
mga kagamitan at balangkas na ginagamit sa loob ng agham pangkalikasan.

Katabi ng tradisyunal na gamit, kamakailan lamang ang salitang "agham
pangkalikasan" ay ginagamit minsan sa kaparaanang kalapit ng pang-araw-araw na
kahulugan, nagsisimula sa natural na kasaysayan. Sa ganitong kaisipan, maaaring
maging alternatibong pananalita ang "agham pangkalikasan" para sa mga agham
biyolohikal, sumasangkot sa prosesong biyolohikal, o marahil din sa mga agham
pandaigdig, na maaaring matukoy na iba sa mga agham pisikal (mas direktang
sangkot sa pag-aaral ng pisikal at kimikal na batas sa sansinukob).



https://tl.wikipedia.org/wiki/Wiktionary

Ang Wiktionary (isang sisidlan at talaan na mula sa mga salita wiki at
dictionary) ay isang Multilingual o lahukan ng maraming kaurian ng mga salita,
ang Web-based na proyekto na lumikha ng isang libreng o bukas na nilalamang
talatinigan para sa mga mambabasa, na magagamit sa higit sa 151 mga wika. Hindi
tulad ng ibang talatinigan, ito ay sa pamamagitan ng nakasulat na boluntaryo ,
na tinatawag na mga "Wiktionarian" o mga Wiksiyonarista o Wiksiyonaryano kung
lalaki at Wiksiyonaryana kung babae, na gamit ang sopwer ng wiking
nagpapahintulot sa mga artikulong mabago o patnugutan ng halos sinumang maaaring
pumunta o may akseso sa websayt.

Tulad ng kanyang katulad na proyekto na Wikipedia, ang Wiktionary ay pinatatakbo
ng Wikimedia Foundation. Dahil ang Wiktionary ay hindi limitado sa pamamagitan
ng print space considerations, karamihan ng mga Wiktionary edisyong pangwika ay
nagbigay-kahulugan at pagsasalin ng mga salita mula sa maraming mga wika, at sa
ibang mga edisyon ay nag-aalok ng mga karagdagang impormasyon ay karaniwang
matatagpuan sa tesauro at lexicons. Karagdagan pa, ang Ingles na Wiktionary ay
may kiasamang Wikisaurus, ang isang kategorya na nagsisilbing bilang isang
tesauro, kabilang ang mga listahan ng mga salitang balbal na salita, at ang mga
simpleng Ingles na Wiktionary, inipong gamit ang kabahaging pangkat na payak na
Ingles ng wikang Ingles.

Ang Wiktionary ay nasa online na noong 12 Disyembre 2002, ang mga sumusunod na
ng isang panukala sa pamamagitan ng Daniel Alston. Noong 29 Marso 2004, ang
unang di-Ingles na Wiktionaries ay sinimulan sa Pranses at wikang Polako. Ang
Wiktionaries sa marami pang ibang mga wika simula ng nagsimula ito. Ang
Wiktionary ay naka-host sa isang pansamantalang URL (wiktionary.wikipedia.org)
hanggang noong 1 Mayo 2004, nooong ito ay inililipat sa kasalukuyang buong URL.
Noong ng Mayo 2009, ang Wiktionary ay tampok din higit sa 5 milyong mga arikulo
sa kabuuan nito sa 272 na wika. Ang pinakamalaking ng wika edisyon ay ang
Wiktionary Pranses, na may higit sa 1,386,490 na artikulo. Ang Ingles Wiktionary
kasalukuyan ay may higit sa 1,267,913 na artikulo at may palitan sa pinakamataas
na posisyon sa mga Pranses Wiktionary sa iba't-ibang okasyon simula noong ang
Pranses Wiktionary unang ay unang umagaw ng unang puwesto sa Ingles na
Wiktionary sa maagang bahagi ng 2006. Ang Wiktionary ay may labintatlo wika
ngayon na naglalaman ng higit sa 100,000 na artikulo sa bawat isa.

Kahit na ang sobrang dami ng mga pahina sa Wiktionary, karamihan sa mga
nakasulat sa mga mga ibig-sabihin ng mga pinakamalaking edisyon ng proyekto ay
nagawa lang ng mga bot na nakagawa ng mahusay na paraan para makalikha para
makagawa ng mga entrada o hindi naman kaya makakuha ng mga entrada mula sa mga
talatinigan na na-ilathala na. Pito sa 18 na bot na naka-rehistro sa Wiktionary
ay nakagawa na ng 163,000 na entrado. 259 na entrado na lang ang nanatiling
(bawat isa na naglalaman ng maraming mga kahulugan) sa Wiktionary mula sa
orihinal na pag-import ng Websterbot mula sa pampublikong domain sources; sa
karamihan ng mga ini-import na ito ay nahati sa mga libo-libong mga tamang
entries. Ang isa pang bot, ang "ThirdPersBot," ay responsable para sa karagdagan
ng isang bilang ng mga ikatlong-taong conjugations na hindi tumanggap ng
kanilang sariling mga entrado sa mga tamang talatinigan; halimbawa, ito na
tinukoy ng "smoulders" bilang "third-person singular simple present form of
smoulder." Hindi kasama ang mga 163,000 entrado, ang Ingles na Wiktionary ay
mayroon na lamang sa 137,000 entrado, kabilang ang mga tuntunin natatangi sa mga
wikang maliban sa Ingles, ginagawa nitong mas maliit kaysa sa karamihan ng
monolingual print dictionaries. Ang Oxford English Dictionary, halimbawa, ay may
615,000 headwords, habang ang Merriam-Webster's Third New International
Dictionary ng English Language (Unabirdged), ay may 475,000 entries (na may
maraming mga karagdagang inilagay na headwords). Ito ay dapat na kilala,
bagaman, na mas detalyadong mga istatistika ng umiiral na ngayon sa mas malinaw
na makita ang kaibhan ng tunay na entrado mula sa mga maliliit na entrado.

Ang Ingles Wiktionary, gayunman ay hindi umaasa sa mga bots sa lawak na tila mas
maliit na mga ginawang edisyon. Ang mga Pranses at Wikang Biyetnames na
Wiktionaries, halimbawa, ay nag-iimport ng mga malalaking bahagi sa Libreng
Vietnamese Dictionary Project (FVDP), na nagbibigay ng libreng nilalamang mga
talatinigan na may dalawa wika o bilingual sa o mula sa Wikang Biyetnames. Ang
mga ito ay umii-import ng mga entries gawin halos lahat ng mga pag-aalok ng
edisyong Biyetnames. Tulad ng edisyong Ingles, ang Pranses Wiktionary ay
umi-import ng humigit-kumulang 20,000 ang mga entries sa Unihan o Han
Unification database ng mga character mula sa mga Tsino, Hapon o mga Koreano.
Ang Pranses Wiktionary ay mabilis na lumago noong 2006 salamat sa malaking
bahagi sa bots sa pagkopya ng maraming entrado mula sa mga lumang, malayang
lisensiyadong talatinigan, tulad ng ikawalo edition ng Dictionnaire de
l'Académie française (1935, humigit-kumulang 35,000 na salita), at ang paggamit
ng bot na magdagdag ng mga salita mula sa ibang mga edisyon Wiktionary sa
pagsalin sa Pranses. Ang edisyong Ruso ay malapit na sa 80.000 entrado dahil sa
mga idinagdag na boilerplate na entrado dahil kay "LXbot"(na may headings,
ngunit walang kahulugan) para sa mga salita sa wikang Ingles at Aleman.

Karamihan ng Wiktionary kasalukuyan ay gumagamit ng isang tekstuwal na logo na
ginawa ni Brion Vibber, isang MediaWiki developer. Sa kabila ng madalas na
diskusyon ng pagbabago o pagpapalit ng logo, ang isang apat na bahagi na contest
ay ginanap sa Wikimedia Meta-Wiki mula sa Septiyembre hanggang Oktubre 2006 ay
hindi nakita ang pakikilahok ng mas maraming mula sa Wiktionary komunidad bilang
ng ilang mga miyembro ng komunidad ay inaasam. Ang logo na nanalo ay ginawa ni
"Smurrayinchester". Simula noong ng Hunyo 2007, labimpito na ang edisyon ng
Wiktionary - Pranses, Turko, Wikang Biyetnames, Arabe, Italyano, Suwesya,
Koreano, Olandes, Lithuanian, Persa (Persian), Sisilyano, Ukrainian, Albanian,
Simpleng Ingles, Corsican, Wolof, at Yidis - ay lumipat na sa napiling logo o
ang ibang bersyon nito. Ang natitirang mga edisyon ay gumamit ang alinman sa
kanilang wika-tiyak na bersyon ng tekstuwal logo o, sa kaso ng Galician
Wiktionary, ang isang logo na tumutukoy isang talatinigan ng coat of arms nito.
Sa buwan ng Abril ng 2009, ang isyu ay binuhay muli at tinalakay para
makapag-resulta sa isang bagong logo pagtatapos ng taon.



https://tl.wikipedia.org/wiki/Saligang_Batas_ng_Pilipinas_ng_1973

Ang Saligang Batas ng Pilipinas ng 1973 ang Saligang Batas ng Pilipinas na
pinagtibay noong panahon ni Ferdinand Marcos. Ito ay pumalit sa Saligang Batas
ng Pilipinas ng 1935. Ito ay pinalitan ng Saligang Batas ng Pilipinas ng 1987
pagkatapos mapatalsik ni Marcos sa kapangyarihan sa ilalim ni Pangulong Corazon
Aquino.

Iminungkahi ang pagpapalit ng Saligang Batas ng Pilipinas ng 1935 sa
kadahilanang binuo ito habang ang Pilipinas ay kolonya pa ng Estados Unidos at
kaya ay gawa ng impluwensiyang Amerikano at hindi na napapanahon ang mga tadhana
nito sa paglutas ng mga suliranin at pagtugon sa mga pangangailangan ng mga
mamamayan. Pinagtibay ng Kongreso noong 24 Agosto 1970 ang Batas Republika
Bilang 6132 na nanawagan para sa isang Kumbensiyong Konstitusyonal sa taong 1971
at ginanap noong 10 Nobyembre 1970 ang halalan ng 320 delegado sa Kumbensiyong
Konstitusyonal. Ang Kumbensiyong Konstitusyonal ay nagtipun-tipon noong unang
araw ng Hunyo 1971 ngunit bago matapos ang Kumbensiyon ay idineklara ni Marcos
ang Batas Militar noong Setyembre 1972 at ipinabilanggo ang ilang mga delegadong
laban kay Marcos. Noong Mayo 19, 1972, binunyag ng delegadong si Eduardo
Quintero (na dating embahador ng Pilipinas sa United Nations mula sa Leyte) ang
panunuhol ng ₱11,150 ng isang pangkat upang impluwensiyahan ang kanyang pagboto
sa panukala sa Kumbensiyon ng nagbabawal sa muling pagtakbo sa halalan ng
Pangulo at nagbabawal sa asawa ng pangulo na tumakbo bilang pangulo. Tinukoy ni
Quintero na ang pangkat na nanuhol ay kinabibilangan ng 12 delegado mula sa
Samar-Leyte kasama nina Imelda Marcos at Paz Mate na asawa ni Rep. Artemio Mate
ng Leyte.

Ang balangkas ng mungkahing bagong Saligang Batas ay pinagtibay noong 29
Nobyembre 1972. Kabilang sa mga tadhana ng binuong Saligang Batas ang pagpapalit
ng sistema ng pamahalaan mula sa pampanguluhan (presidential) patungo sa
parlamentaryan kung saan ang Pangulo ang siyang kakatawan sa pamumuno ng estado,
ang isang Punong Ministrong inihalal ng Pambansang Asembleya ang gaganap ng
kapangyarihang pampamahalaan kasama ng kanyang Gabinete, at ang isang Pambansang
Asembleya na binubuo ng isang kapulungan (unicameral) ang may kapangyarihan sa
paggawa ng batas.

Nagpalabas si Marcos ng Kautusuan pamapanguluhan 73 noong 30 Nobyembre 1972 na
nagtatakda ng plebisito na idadaos sa 15 Enero 1973 upang pagbotohan ang
iminungkahing Saligang Batas. Nagpalabas si Marcos ng isang kautusang
pampanguluhan 86 na lumilikha sa bawat baryo ng mga munisipyo o bayan at sa
bawat distrito sa mga lungsod ng mga Asembleya ng mga mamamayan o Citizen
Assemblies upang palakihin ang saligan ng paglahok ng mga mamamayan sa isang
pamamaraang demokratiko. Noong Enero 10–15, 1973, pinagtibay ng mga Asembleya
ang Saligang Batas. Nagkabisa ang bagong saligang Batas noong 17 Enero 1973 sa
pamamagitan ng Proklamasyon Bilang 1102 ni Marcos na may botong pabor na
14,976,561 at botong pagtutol na 743,869. Ang balidad ng pagpapatibay ng 1973
Saligang Batas ay tinutulan sa ilang mga kasong isinampa sa Kataas-taasang
Hukuman ng Pilipinas. Kabilang sa mga puntong itinaas laban sa balidad ng
pagpapatibay nito ang: ang pagboto ay sa pamamagitan ng bibig samantalang ang
artikulo 15 ng Saligang Batas ay nag-aatas ng pagboto, ang mga bilang ng pagboto
na binanggit sa proklamasyon 1102 ay nilikha nina Benjamin Romualdez samantalang
ang mga komisyoner ng COMELEC na tumangging lumahok sa proseso ng pandaraya ay
pinaalis, at walang malayang ekspresyon ang mga tao dahil sa klima ng takot na
nalikha ng Batas Militar. Ang petisyong kumukwestiyon sa balidad nito ay
ibinasura ng Kataas-taasang Hukuman sa botong 6-4.

Ayon sa mga probisyong paglipat ng Saligang Batas, dapat tipunin agad ni Marcos
ang Interim Pambansang Asemblea sa pagpapatibay ng 1973 Saligang Batas at ang
Asembleang ito ay dapat namang humirang ng interim Pangulo at interim Punong
Ministro. Gayunpaman, ito ay hindi ginawa ni Marcos at sinuspinde ni Marcos ang
pagpapatupad ng 1973 Saligang Batas sa kadahilanang may panahon ng emerhensiya
at kinailangan niyang ipagpatuloy ang Batas Militar. Sa halip, si Marcos ay
nagmungkahi ng mga amiyenda sa isang reperendum noong 16 Oktubre 1976 na
pinagtibay noong 1976 na kinabibilangan ng mga tadhanang: paghalili ng Interim
Batasang Pambansa para sa Interim Pambansang Asemblea, na ang kasalukuyang
Pangulo ay magpapatuloy na magsanay ng mga kapangyarihan sa ilalim ng 1935
Saligang Batas at ng lahat ng mga kapangyarihang ipinagkaloob sa Pangulo ng
Pilipinas at Punong Ministro ng Pilipinas ng 1973 Saligang Batas, at ang Pangulo
ay magpapatuloy na magsanay ng mga kapangyarihang paggawa ng batas hanggang sa
iangat ang Batas Militar.



https://tl.wikipedia.org/wiki/Mga_manunulat_na_kababaihang_Pilipino

Ang kasaysayan ng mga manunulat na kababaihang Pilipino ay isang paglalarawan
kung paano naging mga pampanitikang "kasintahan ng tinta" at mga "binibini at
ginang na nagtutulak ng mga pluma" ang mga Pilipinong kababaihan, na nakalikha
ng mga akdang kathang-isip at makasaysayang mga aklat ng kuwento, tula, nobela,
maiikling salaysayin, sanaysay, talambuhay ng ibang tao, sariling-talambuhay, at
iba pang mga anyo ng pagsusulat. Nagsisipagsulat sa Ingles, Kastila, Filipino at
iba pang mga katutubong wika at diyalekto, kinasangkapan ng mga babaeng
manunulat mula sa kapuluan ng Pilipinas ang panitikan bilang mga buhay na mga
tinig ng kanilang mga sariling karanasan, kaisipan, diwang pandama, pananaw sa
kanilang mga sarili, politika, kasaysayan ng Pilipinas at ng mundo. Ginamit nila
ang panitikan na may pagsalungat sa tradisyong oral o ang paggamit ng paglalahad
na sadyang ginagamitan ng tinig lamang noong mga nakalipas na mga panahon.
Kinasangkapan nila ang "kapangyarihan ng pluma" at ng nalimbag na salita upang
mabuwag ang tinatawag na "Malaki at Malawak na Katahimikan ng mga Dantaon" ng
mga Pilipinong kababaihang kasapi, kasama, at taga-ambag sa progreso at pagunlad
ng Republikang Pilipino, at dahil dito maging sa iba pang bahagi ng mundo.
Inilapat ng mga kababaihang Pilipino ang mga "nilalaman" ng kanilang pluma sa
ibabaw ng nakalatag na papel para iharap, ipadama, at ilarawan ang kanilang
sariling imahen at kalinangan sa mundo, kung paano nila nakikita ang kanilang
mga sarili.

Kasama sa mga pangunahing impluwensiya sa mga kaanyuhan ng Pilipina sa kaniyang
sarili at sa kaniyang mga isinulat ang apat na mga babae sa kasaysayan ng
Pilipinas, sina: Gabriela Silang, Leonor Rivera, Imelda Marcos at Corazon
Aquino. Kalimitang nababanggit sa panitikan Pilipino, kinakatawan ng apat na ito
ang mga pakikibaka, pananaw at katauhan kung paano maging isang babae sa lipunan
ng Pilipinas. Isang katipunera si Gabriela Silang o isang rebolusyonaryo -
kumakatawan sa katapangan ng kababaihan - na lumaban sa kolonyalismong Kastila
noong mga 1700. Salungat si Silang sa wagas, mahinahon, relihiyosa at debotong
imahen ng isang babaeng Pilipino na inilarawan ni Jose Rizal sa pamamagitan ng
kaniyang mga nobelang nasa wikang-Kastila, Noli Me Tangere at El Filibusterismo.
Sa loob ng mga pahina ng nobelang nagkabuhay noong mga 1800, ipinakita ni Rizal
si Leonor Rivera - isa niyang kasintahan - sa pamamagitan ng likhang-isip na
tauhang si Maria Clara bilang halimbawa ng mataas na uri ng kabaitan, ang
huwarang Pilipina. Sumunod dito ang pagdating ni Imelda Marcos – ang “reyna ng
kagandahan… esposa ng diktador… ang uri ng babaeng mapaghanap ng
kapangyarihan…” – at sumapit din naman ang pagsisimula at pagbangon ni Corazon
C. Aquino, ang unang babaeng pangulo sa Asya at sa Pilipinas – ang nahalal na
kapalit ng isang lalaking diktador na si Ferdinand Marcos noong 1986. Makaraan
ang panunungkulin bilang presidente ng dalawang kalalakihan (sina Fidel V. Ramos
at Joseph Estrada), sumunod si Gloria Macapagal-Arroyo sa mga hakbang ni Corazon
Aquino sa pagiging pinuno at tao ng politika ng isang nasyong Asyano.

Sa mga sumunod na mga taon sa panitikan ng makabagong panahon sa Pilipinas, mula
sa mga dekada ng 1960 hanggang sa mga dekada ng 1980, peminismo ang napagtuonan
ng pansin ng mga manunulat na kababaihang Pilipino – una sa panulaan at sumunod
ang sa prosa – upang makahulagpos mula sa tinatawag na "Malaki at Malawakang
Pananahimik ng mga Dantaon." Naging pangkaraniwan para sa kanila ang paglikha ng
isang larawang natatangi para lamang sa mga kababaihan - sa pamamagitan ng
kanilang sari-sariling pagsisikap. Nagkoroon ng mga pagtuligsa laban sa
paglalarawan ng Pilipinong bayaning si Jose Rizal hinggil sa imaheng maka-Maria
Clara, maging pagpuna at di-pagsang-ayon sa kung paano sumulat ang kalalakihang
manunulat na Pilipino tungkol sa mga kababaihan. Napahilig din ang mga
makabagong manunulat na babae patungo sa paghiwalay mula nakaugalian,
naka-uliranan at nakasanayang larawan ng mga babaeng Pilipino noong mga
nakalipas na panahon, bilang mga misteryosang matriyarka (mistikal na mga ina),
at mga hubog na nagsasagawa ng mga pagtitiis, sumasailalim ng paghihirap at mga
gawain maka-martir na sadyang inaasahan dahil sa kanilang makapananampalatayang
pagpapalaki simula pagkabata. Hinusgahan din mga babaeng manunulat ang mga
pangkaraniwang paglalarawan ng mga babae bilang mga sagisag na pangkasarian.
Kabilang sa mga unang babaeng manunulat na humiwalay sa lumang gawi at anyo, na
mababasa sa mga akdang isinulat ng mga nagdaang mga babaeng manunulat tulad ng
tradisyunal na mga "turo" ni Paz Latorena hinggil sa ulirang Pilipina, si
Marjorie Evasco, isang makababaeng Pilipina at makata. Mayroon pang mga
kababaihang humakbang pa para gawing "moda" ang pagtalakay ang mga aspeto ng
pagkababae o sangkababaihan na dating itinuturing na bawal, di-dapat pag-usapan
o pagtuonan ng pansin, sa lipunang Pilipino, tulad ng mga paksa hinggil sa mga
anatomiya o bahagi ng mga katawan ng babae, erotika, diborsiyo,
pinahihintulutang paghihiwalay (separasyong legal) mula sa mga dating asawang
lalaki, pagpapalaglag ng bata (aborsiyon), pagkakaroon ng relasyon sa labas ng
sakramento ng kasal (pornikasyon), pagiging baog o kawalan ng anak ng mag-asawa.
Kabilang sa mga manunulat na ito sina Kerima Polotan Tuvera, Rosario Cruz
Lucero, Ligaya Victorio-Reyes at Jessica Zafra. At isang halimbawa ng mga akdang
ito ang paglalathala ng Forbidden Fruit (Pinagbabawal na Bunga) noong 1992,
isang tomong pandalawahang-wika na pinagsama-sama ang mga akda ng mga
kababaihang Pilipino na nasusulat sa mga wikang Filipino at Ingles.

Salungat sa mga natanggap na pagturing ng mga Pilipino noong kapanahunan ng mga
kolonyalistang Kastila, edukasyon ang pangunahing tumanggap ng pagtutuon ng
pansin noong mga panahon ng pananakop ng mga Amerikano, katulad ng mga gawain ng
mga Tomasito o Thomasite at mga tauhang militar ng Estados Unidos sa kapuluan
simula noong mga maagang 1900.

Kaya't ang mga elitista lamang o yaong mga nasa mataas na antas ng lipunan -
yung mga tinatawag na mga Ilustrado – ang umibig na gamitin ang wikang Kastila
sa halip na pagyamanin ang at paunlarin ang mga katutubong sinaunang eskritura
(baybayin), mga wika at mga diyalekto. Kapwa nakapag-aral ang mga Pilipino ng
bawat kasarian at nakatanggap ng mga pagkakataon na nagresulta sa pagiging
edukado sa wikang Ingles at sa mataas na antas ng bilang ng mga marunong bumasa
at sumulat para isang umuunlad na bansang katulad ng Pilipinas. Subalit, bagaman
dahil sa kahigtang ito, hindi agad nakakakuha ng suportang pananalapi o anumang
uri ng pinansiyal na pagpipintakasi ang mga manunulat, maiging lalaki man o
babae. Subalit gayon pa man, salungat sa kawalan ng mga ganitong pagtulong para
sa mga manunulat, maraming mga akda na nasa estilong Pilipinyana (Filipiniana)
ang dumagsa at karamihang naisulat sa Pilipinong Ingles, ngunit kaunti lamang sa
mga pampook na inang-wika.

Sa loob ng apat na taong pananakop ng mga Hapon sa Pilipinas noon Ikalawang
Digmaang Pandaigdig, pinamahagi ng mga Hapones ang diwang “Asya para sa mga
Asyano,” isang ideyang pansamantalang nakapigil sa pagkalat ng Ingles bilang
wikang pampanitikan sa Pilipinas, dahil nakapagpasiklab ito ng mga paglalathala
at pagsasahimpapawid ng mga panoorin at programang pang-radyong halos nasa mga
bernakular o mga "wika ng kabataan" ng mga Pilipino. Ang kontribusyong ito ng
mga Hapones sa pagbibigay-liwanag na makawika sa mga Pilipino ang muling-bumuhay
sa naroroon nang mga pagkilos patungo sa pag-aangat ng katayuan ng mga pampook
na mga wika bilang mga hubog ng pagpapadamang pampanitikan bago pa man sumapit
ang pagpapakilala at pagpapakalat ng Ingles sa kapuluang Pilipino. Sa
pangkalahatan, kabilang sa mga pangkaraniwang "mga wika ng kabataan" ng mga
Pilipino ang Tagalog, Bisaya, Hiligaynon, Sebwano at Ilokano, kasama ng marami
pang iba.

Gayon pa man, sa kabila ng muling-pagkamulat ng mga Pilipino sa kanilang mga
"wika noong kabataan," nanumbalik at muling naiangat ang katayuan ng wikang
Ingles. Bahaging dahil sa paglaganap ng mga babasahing nakatalaga sa Ingles ang
muling pagbibigay-siglang ito, kasabayan ng paglalathala ng mga magkakasunod na
mga "romantiko at melodramatikong" mga nobelang kinatha ng mga babaeng manunulat
na nasusulat sa kanilang mga "inang-dila" sa pamamagitan ng mga pahina ng mga
komiks at mga magasing katulad ng Liwayway, Bannawag, Bulaklak, Aliwan at
Tagumpay.

Hindi napigil at bumibitiw ang pagtutunggali sa pagitan ng Ingles at Filipino
bilang mga pangunahing moda ng komunikasyon maging sa pagsapit ng wakas ng
Ikalawang Digmaang Pandaigdig, ng pagpapahayag ng Kalayaan ng Pilipinas noong
1946, at ang opisyal na pag-"ampon" ng Filipino bilang pangalawang opisyal na
wika maliban pa sa Ingles noong 1987. Isinisisi ang pagpupunyagi ng
"kababalaghan" (penomeno) ng pagtutunggaling ito sa pagkakaakbay na
pangkabuhayan (ekonomiya), pang-militar, at pangkalinangan ng Pilipinas sa
Estados Unidos, sa paghimok sa paggamit ng Ingles kaalinsabay ng mga diyalekto
sa mga paaralan at sa mga pamantasan, at maging sa pangangailangang magkaroon ng
mas malawak na bilang ng mga mambabasa. Bilang resulta, bilingguwalismo - at
maging multilingguwalismo - ang naging estilong pangwika at gawi.

Tinatalakay ng mga panitiking isinapluma ng mga kababaihang awtor sa Pilipinas
ang maraming mga katotohanan at mukha ng lipunang Pilipino; ang siwang at gasgas
sa pagitan ng mga mayayaman at mga mahihirap, mga sariling karanasan at mga
suliranin, mga kuwento ng pag-ibig, ang mga taon ng kanilang paglaki, buhay
may-asawa, hanap-buhay; kultura, paniniwala, pananampalataya, kaugalian at
tradisyon, pagkababae, kabuhayan, pamilya at pagiging ina, ang mga tungkulin
bilang isang asawa; mga pana-panahon sa kasaysayan katulad ng Ikalawang Digmaang
Pandaigdig, digmaan sa Biyetnam, ang pagkakaroon ng base militar sa Pilipinas,
mga diwang makabayan at mga katanungan hinggil sa katauhang pangkalinangan,
diktaturang Marcos, ang rebolusyon sa EDSA ng 1986; kahirapan, prostitusyon, ang
epekto ng globalisasyon at polusyon, mga gawaing may pagkukusang-loob, at ang
pangingibang lupain dahil sa mga kadahilanan at pangangailangang pangkabuhayan.

Tinatalakay ng mga panitiking isinapluma ng mga kababaihang awtor sa Pilipinas
ang maraming mga katotohanan at mukha ng lipunang Pilipino; ang siwang at gasgas
sa pagitan ng mga mayayaman at mga mahihirap, mga sariling karanasan at mga
suliranin, mga kuwento ng pag-ibig, ang mga taon ng kanilang paglaki, buhay
may-asawa, hanap-buhay; kultura, paniniwala, pananampalataya, kaugalian at
tradisyon, pagkababae, kabuhayan, pamilya at pagiging ina, ang mga tungkulin
bilang isang asawa; mga pana-panahon sa kasaysayan katulad ng Ikalawang Digmaang
Pandaigdig, digmaan sa Biyetnam, ang pagkakaroon ng base militar sa Pilipinas,
mga diwang makabayan at mga katanungan hinggil sa katauhang pangkalinangan,
diktaturang Marcos, ang rebolusyon sa EDSA ng 1986; kahirapan, prostitusyon, ang
epekto ng globalisasyon at polusyon, mga gawaing may pagkukusang-loob, at ang
pangingibang lupain dahil sa mga kadahilanan at pangangailangang pangkabuhayan.

Tinatalakay ng mga panitiking isinapluma ng mga kababaihang awtor sa Pilipinas
ang maraming mga katotohanan at mukha ng lipunang Pilipino; ang siwang at gasgas
sa pagitan ng mga mayayaman at mga mahihirap, mga sariling karanasan at mga
suliranin, mga kuwento ng pag-ibig, ang mga taon ng kanilang paglaki, buhay
may-asawa, hanap-buhay; kultura, paniniwala, pananampalataya, kaugalian at
tradisyon, pagkababae, kabuhayan, pamilya at pagiging ina, ang mga tungkulin
bilang isang asawa; mga pana-panahon sa kasaysayan katulad ng Ikalawang Digmaang
Pandaigdig, digmaan sa Biyetnam, ang pagkakaroon ng base militar sa Pilipinas,
mga diwang makabayan at mga katanungan hinggil sa katauhang pangkalinangan,
diktaturang Marcos, ang rebolusyon sa EDSA ng 1986; kahirapan, prostitusyon, ang
epekto ng globalisasyon at polusyon, mga gawaing may pagkukusang-loob, at ang
pangingibang lupain dahil sa mga kadahilanan at pangangailangang pangkabuhayan.

Bago pa man dumagsa ang mga mananakop at kolonyalistang Kastila, lumalalang na
at nagtatala ang mga kababaihang Pilipino ng mga tula sa pamamagitan ng mga
nasisirang mga materyales katulad ng mga dahon ng saging. Umaawit na rin ang mga
katutubong Pilipinong kababaihan ng mga himig, sa isang panahon na kapantay sila
sa katayuan ng mga kalalakihan. Maaari silang lumikom ng mga pag-aari, maging
mga pinuno kapalit ng mga lalaki, gumanap bilang mga pinuno sa mga ritwal o
bilang mga babaylan, at may karapatang hiwalayan (diborsiyuhin) ang kanilang mga
esposo. Subalit ang nabago ang sinaunang imaheng panlipunang ito ng mga babaeng
Pilipino sa pagdating ng mga Kastila. Sa pamamagitan ng pagbabago at pakikialam
na ito ng mga banyaga, napatahimik ang mga malaya o liberal na kababaihan ng
sinaunang lipunang Pilipino at nalagak na lamang sa mga tahanan. Tinuruan sila,
ayon sa "parisang Europeano", na maging walang-imik at masunuring mga kasapi ng
lipunan, mga tagagawa ng mga gawaing-bahay, tagapagpanatili ng sariling
kagandahan, at para maghanda sa buhay na may-asawa. Ang kumbento at ang pagiging
guro na lamang ang kanilang naging mga larangan sa labas ng bahay. Kung gayon,
naging nakatuon lamang sa relihiyon o sa mga "ginayang mga kuwento" na hinango
mula sa mga huwarang Kastila ang kanilang panitikan, maliban na lamang sa iilang
mga may lakas ng loob na mga kababaihang katulad ni Leona Florentino, isang
makatang babae na umayaw na mapatahimik noong panahon ng mga huling yugto ng
ika-19 dantaon, kung kaya't itinuturing siya ngayon bilang "tagapagtatag ng
panitikang pangkababaihan" sa Pilipinas.

Noong mga huling kapanahunan ng ika-19 dantaon, nakiisa ang mga kababaihang
Pilipino sa pambansang pag-aaklas laban sa mga namamahalang mga Kastila, bagaman
hindi gaanong hayagan kung ihahambing sa kanilang mga katumbas na kalalakihan.
Kabilang sa kanilang mga ginampanan at mga kontribusyon ang "makaimpluwensiya"
sa mga katayuang panggawain ng "bumabangong republika" at ang makalakip ng patas
na pagkakataon sa pagtanggap ng edukasyon, na kinabibilangan ng pagkatuto ng
wikang Kastila. Isang nakapagbibigay-siglang kalipunan ng mga kababaihan na
tinaguriang "21 kababaihan mula sa Malolos, Bulacan", na nakipagdebate at
tumulak palaban sa pagtatanggal ng mga batas na hindi patas, partikular na ang
karapatan na makapag-aral sa mga eskuwelahan. Isa pa si Leona Florentino
(1849–1884), na pinangalanang "ina ng panitikan ng mga kababaihang Pilipino"
nang lumaon, at itinuring na tulay mula sa "binibigkas patungong nasusulat na
tradisyong pampanitikan". Isinilang sa Vigan, Ilocos Sur, isang makatang babae
si Florentino na may dugong-Ilustrado at sumulat sa wikang Ilokano at Espanyol.
Kinilala ang kaniyang mga tula sa Europa noong 1889 makaraan ang kaniyang
hindi-inaasahang kamatayan.

Mula sa simula ng mga unang mga taon ng "benebolente" o pagsakop na may
pagkamagandang-loob o mabuting-kaasalan ng mga Amerikano sa arkipelago ng
Pilipinas – makaraang nawalan ng kapangyarihan sa mga kapuluan ang Espanya dahil
sa digmaan at piniling ipagbili ang kolonyang Asyano sa Estados Unidos - umaayon
ang kalagayang-pangkapaligiran sa mga paglalathala ng mga panitikang bernakular
na kinabilangan ng maraming mga pampook na mga magasin. Kaalinsabay nito,
naglunsad ang Estados Unidos ng Amerika ng sistema ng edukasyong pampubliko sa
wikang Ingles. Kapwa nakapag-aral sa mga paaralan, kolehiyo, at mga pamantasan
ang mga lalaki at babae, katulad ng Unibersidad ng Pilipinas. Dahan-dahang
nasimulan ang pagbabalik ng katayuan ng mga kababaihan na kapantay ng mga
kalalakihan, katulad noong mga kapanahunan bago pa sumapit ang mga panahon ng
pangungonyalismo. Kapwa nakapaglimbag ng mga akda ang dalawang kasarian sa
pamamagitan ng bagong-ampong wika.

Sa panahon ng pagpapalit na ito ng wika mula Europeano-Hispaniko patungong
Angglo-Amerikano, kabilang sa mga babaeng naging aktibo sa paglika ng panitikang
Pilipino sa Ingles sina Paz Marquez Benitez, Paz M. Latorena, Estrella Alfon,
Angela Manalang-Gloria, Genoveva Edroza-Matute, Loreto Paras-Sulit, Lilledeshan
Bose, Cristina Pantoja-Hidalgo, at Lina Espina-Moore. Karamihan sa mga nangunang
ito ang kasabayan ding nagsulat sa mga katutubong wika at diyalekto, bagaman
mayroon din namang naging matatag at sumulat lamang sa kanilang mga sariling
inang-wika. Halimbawa na nito si Magdalena Jalandoni, isang manunulat sa wikang
Hiligaynon na nakapag-akda ng maraming tomo ng mga manuskrito. Sa 24 na nobelang
Hiligaynon ni Jalandoni, dalawa rito ang naisalin sa Ingles. Yung mga gumaling
sa pagsusulat kapwa sa Ingles at sa kanilang mga pampook na tunay nilang wika ay
sina Lina Espina Moore, na naging kilala bilang pangunahing promotor ng
panitikang Sebuwano. Ang nobela ni Moore noong 1968, ang Heart of the Lotus
(Puso ng Lotus), ang unang nobelang Sebuwanong nobela sa wikang Ingles. Naging
mga masigasig na kalahok din ang mga may-akdang kababaihang Pilipino sa
pagpapaunlad ng midiya sa Pilipinas.

Sa muli, noong Ikalawang Digmaang Pandaigdig, nagawang impluwensiyahan at
hikayatin ng mga Hapones ang mga literati ng Pilipinas na paunlarin ang
panitikan sa bernakular, kaalinsabay ng wikang Ingles na ipinakilala ng mga
Amerikano sa pamamagitan ng edukasyong publiko. Nagtagal ang resulta ng
pamamagitnang ito ng mga Hapons - mga kapwa-Asyano - at hindi nawala maging
noong makamit ng Pilipinas ang pagiging isang Republikang may malayang
pamahalaan. Ilang halimbawa nito ang mga akda nina Lualhati Bautista at Liwayway
Arceo. Mayroon ding mga manuskrito na naglalaman ng personal na pagkakaranas ng
mga kaganapan noong apat na taon ng pananakop ng mga Hapones tulad ng mga nagawa
ni Estrella Alfon, Maria Luna Lopez, at Rosa Henson.

Nakapagdulot ng mga temang pampanitikang may kaugnayan sa rebolusyong kultural,
pagkagising ng lipunan at diwang pampolitika, muling-napukaw na pagkamakabayan,
opinyonadong mga kilusan at pagpoprotesta, di-pagpayag sa lipunang maka-lalaki,
at pagdagsa ng mga nangingibang-bayan. Nagsimulang magsulat ang mga babaeng
manunulat ng mga sitwasyon ng mga katulong-sa-bahay na babae at ng mga nakatira
sa iskwater, kung saan ginamit nila ang kanilang mga kakayahan at kasanayan
kapwa sa katutubong wika at Ingles. Isa sa mga dahilan ng pagsusulat nila sa
katutubong wika ang makahikayat, makapagbigay ng kaalaman at gisingin ang diwa
ng mga mamamayan. Maraming mga mamamayan ang "pinabilanggo, sinaktan," o
"pinatay." Kabilang sa mga kababaihan na naging mga manunulat ng ganitong anyong
makalipunan, makapolitika, at makaaktibista sina Gilda Cordero-Fernando at
Ninotchka Rosca. Ang mga kilusang laban kay Marcos, ang mga "nakapapasong mga
teksto" ng mga manunulat, ang kilusang Kapangyarihan ng Mamamayan (People Power
movement) movement o Rebolusyong Edsa ng 1986 ang nakapagpalaglag sa diktador
mula sa kaniyang luklukan ng kapangyarihan, at napalitan ng isang nahalal na
kauna-unahang pangulong babae, si Corazon C. Aquino.

Tumatanggap ng mga pagkilala at suporta ang mga kababaihang Pilipino mula sa mga
di-pampamahalaang mga organisasyon, aklatan, at iba pang mga palathalaan, ngunit
sa kabila ng lahat ng mga gawain ng mga samahang ito at maging ng mga mismong
manunulat mayroon pa ring mga suliraning hinaharap ang mga karerang pampanitikan
ng mga kababaihang Pilipinong manunulat. Kabilang sa mga ito ang komersiyalismo
ng panitikan na nakapipigil sa mga babaeng manunulat sa pagiging kahilera ng mga
tinatawag na "tinatangkilik na mga awtor", ang pakikibaka para kilalanin pa ang
kanilang kalagayan bilang mga manunulat, at mga harang kaugnay sa ekonomiya.

Isa pang aspeto ng mga sulatin ng mga kababaihang Pilipino ang pagkakabilang ng
mga paggawa ng mga tinaguriang "panitikang migratoryo," ang paglalahad kung
paano at bakit kinailangang lisanin ng mga babae ang kanilang bayan upang
sumikat at mapadama nila ang kanilang mga sarili sa pamamagitan ng pluma at mga
panlimbag. Noong mga 1930, pinili ng mga may-akdang babaeng Pilipino ang
maglakbay makatapos na makamit ang kalayaan para gawin ito, at dahil na rin sa
iba pang mga kadahilanan tulad ng kawalan o kakulangan ng mga sistema ng
pagpipintakasi sa loob ng kapaligiran ng isang umuunlad na bansa at ang
"pagpigil ng isang makalalaki o patriyarkal na lipunan". Subalit kaiba ang
eksodus o naganap na paglisan ng mga kababaihang manunulat na Pilipino noong mga
1970 kung ihahambing sa nangyari noong mga 1930, dahil iniwan nila ang bansa
upang maiangat ang pamumuhay at para tumakas sa pagtugis at pagsupil ng
pamahalaan. Isa sa mga unang manunulat na manlalakbay na ito si Paz Latorena.

Kabilang sa mga tinutunguhan ng mga nagsipangibang-bayan ang Hilagang Amerika -
nangunguna na Estados Unidos – at Europa, Australia, nasyong Arabo, Hapon,
Singapore at iba pang mga bansa sa Asya. Sa kalahatan, lumikha ang “Malawak na
Migrasyon” na ito ng mga Pilipino ng “mga pelikula, mga nobela, mga maiikling
kuwento, mga tula at mga komiks” sa Pilipinas na naglalarawan ng mga
nangibang-lupain bilang mga bayani ng bansa.

Subalit mayroon pa rin ilang ibig manatili, sa halip na lisanin nila ang
Pilipinas, katulad ng sa kaso ni Lilledeshan Bose; at mayroon ding mga
nagbalikbayan na, makaraan makapaglakbay at mamalagian sa ibang-lupain,
nanumbalik upang pumirmi katulad ni Cristina Pantoja-Hidalgo. Iba pang mga awtor
ng “panitikang migrante” sina Marianne Villanueva, Nadine Sarreal at Edessa
Ramos.

Bilang karagdagan, naging mitsa para sa mga salinlahi ng mga panitikang
Pilipino-Amerikano ang mga Pilipinong namalagi na sa Estados Unidos ng Amerika
at nagtatag ng mga lipunang Pilipino roon katulad ng mga gawa ng isa sa mga
kababaihang manunulat ng mga kathambuhay na si Jessica Hagedorn. Nanirahan ang
mga migranteng Pilipinong manunulat na sina Linda Ty-Casper at Cecilia Manguerra
Brainard sa Estados Unidos para makapaglathala kapwa para sa mga mambabasang
Pilipino at Amerikano.

Kabilang sa mga pangkasalakuyang-panahong mga asosasyong kumakalinga,
nagtataguyod, naglalathala at lumilipon ng mga gawa ng mga kababaihang
Pilipinong manunulat ang Aklatan ng mga Sulatin ng mga Kababaihan ng Ateneo
(Ateneo Library of Women’s Writings, o ALIWW) ng Pamantasang Ateneo de Manila,
at ang Sentro ng Mapagsiyasat na Pamamahayag ng Pilipinas (Philippine Center for
Investigative Journalism), kasama ng iba pang mga di-pampahalaang mga
organisasyon (NGO) sa Pilipinas. Sa labas ng bansa, nariyan ang Lipunang
Pilipino-Pinlandes (Philippine-Finnish Society) sa Helsinki, Finland.

Mga halimbawa ng mga nalathalang panitikan ng mga kababaihang Pilipino ang
Comfort Woman: Slave of Destiny ni Rosa Henson na nilathala ng Sentro ng
Mapagsiyasat na Pamamahayag ng Pilipinas, at ang Tulikärpänen - filippiiniläisiä
novelleja o Firefly: Writings by Various Authors (Firefly: Filipino Short
Stories) - "Alitaptap: Sulatin ng Iba't-ibang mga May-akda" o "Alitaptap: Mga
Maiikling Kuwentong Pilipino" - ni Riitta Vartti na binigyang tangkilik ng
Lipunang Pilipino-Pinlandes. Isa pang di-pampahalaang organisasyong
makatarungang pantao lathalain ang She Said No! (o "Sabi Niya, Hindi!), isang
antolohiya ng mga salaysay.

Ang Aklatan ng mga Sulatin ng mga Kababaihan ng Ateneo - isang bahagi ng
Aklatang Rizal sa Pamantasang Ateneo de Manila at ang kaunaunahang uri nito sa
Pilipinas - ang nangangasiwa sa paglilikom, pangangalaga, pagtitinggal, at
pagtataguyod ng panitikan ng mga kababaihang Pilipino na patungkol sa at
isinulat ng mga babaeng Pilipino. Kasama sa programa ang pangangalap ng mga
kaugnay na larawang materyal, at mga patalastas na pampanitikang pagtataguyod na
isinasagawa sa pamamagitan ng mga panayam, pagtatanghal, paglalathala at
pagpapakilala ng mga aklat. Isinasagawa ng ALIWW ang taunang Mga Pang-alaalang
Panayam na Paz Marquez Benitez (Paz Marquez-Benitez Memorial Lectures), isang
magkakasunud-sunod ng mga panayam na inilunsad upang parangalan si Paz
Marquez-Benitez na siyang itinuturing na “ina ng mga Pilipinong manunulat sa
Ingles”. Tumutulong din ang natatanging programang ito sa pagdadala ng liwanag
sa mga kababaihang Pilipinong nakahihigit sa mga sulating nasa wikang katutubo.



https://tl.wikipedia.org/wiki/Mga_katutubong_sayaw_ng_Pilipinas

Kagaya rin ng iba't ibang wikang matatagpuan sa Pilipinas, ang katutubong sayaw
ng bansa ay makikita sa makukulay, sari-sari at nakaaanyayang indak at tugtugin
na makikita sa halos lahat ng rehiyon ng bansa. Maraming impluwensiyang nagmula
sa mga katutubong Ifugao, mga dayuhang Indones, Kastila at Hapon ang makikita sa
mga sayaw na gaya ng "Ragragsakan", "La Jota Moncadena", "Tinikling", "Singkil",
"Binasuan", "Pandanggo sa Ilaw", "Subli", "Sakuting", "Regatones" at "Binasuan"
ang patuloy na nagbibigay aliw at bighani maging sa mga turista at mga kapwa
Pilipino. Pinakikita rin sa pamamagitan ng katutubong sayaw ng Pilipinas ang
maalab na damdamin, pag-ibig, kasiyahan, kabuuan ng loob, pagkakaisa at
pagkakaiba na hudyat ng isang bansang binubuo ng 7,107 isla. Ilang piling
manananghal ang patuloy na bumubuhay sa mga katutubong sayaw ng bansa ang kilala
rin sa iba't ibang sulok ng mundo. Ang Bayanihan Dance Troupe at Ramon Obusan
Folkloric Group ay ilan lamang sa grupo ng mga Pilipinong pinag-aaralan ang
bawat hakbang at mahusay na nagdudokumento ng mga sayaw na matatagpuan sa buong
kapuluan.

Ang lathalaing ito ay isang usbong. Makatutulong ka sa Wikipedia sa pagpapalawig
nito.



https://tl.wikipedia.org/wiki/Blog

Ang blog ay iba pang katawagan o pinaiksing salita para sa weblog (literal na
"talaan sa web"). Isa itong websayt o sityo sa web na parang isang talaarawan.
Karamihan sa mga tao ang makagagawa ng isang blog at, pagkatapos nito, sumulat
kasunod ng blog na iyon. Tinatawag na mga blogero (mula sa Ingles na blogger o
literal na "taga-blog") ang mga taong sumusulat sa mga blog. Kalimitang
isinusulat ng mga blogero sa mga blog ang kanilang mga opinyon at mga naiisip.

Karamihan sa mga blog ay naglalaman ng mga komentaryo o balita ukol sa ilang mga
paksa; ang ilan naman ay ginagamit ito para gawing online diary (talaarawang
nasa internet). Isang mahalagang bahagi ng mga blog ay ang pagiging interaktibo,
iyon ay ang kakayahang mag-iwan ng mga komentaryo mula sa mga taong nagbasa ng
isang partikular na blog.Karamihan sa mga blog ay binubuo lamang ng purong
salita (o textual), pero mayroon ding nakapunto ang nilalaman sa mga obra (art
blog), larawan (photoblog), mga bidyo (video blogging), musika (MP3 blogging),
at mga tunog (podcasting). Microblogging naman ang tawag sa blog na sobrang
ikli.

Ang salitang weblog ay unang narinig mula kay Jorn Barger noong 17 Disyembre
1997. Habang ang pinaikling anyo nito - blog ay mula sa isang biro ni Peter
Merholz noong Mayo 1999. Magmula noon, nagsilbing isa sa mga pinakaimportanteng
bahagi ng journalism ang blogging. Sa Pilipinas noong Disyembre 2009, isang
photoblog ang nagsilbing pinanggalingan ng halos lahat ng mga pangkat pambalita
para ibalita ang isang sunog noong buwang iyon. Pero, nagmula rin sa blog ang
karamihan sa mga kontrobersiyang kadalasan ay nagpapatama sa mga mahahalagang
personalidad.

Ang lathalaing ito na tungkol sa Internet ay isang usbong. Makatutulong ka sa
Wikipedia sa pagpapalawig nito.



https://tl.wikipedia.org/wiki/Albert_Einstein

Si Albert Einstein (14 Marso 1879–18 Abril 1955) ay isang
Aleman-Swiss-Amerikanong pisikong teoretikal na kinikilala bilang isa sa
pinakamahalagang siyentipiko sa ika-dalawampung siglo at isa sa pinakamahusay na
pisikong nabuhay sa kasaysayan ng agham. Ang pinakamahalagang papel na kanyang
ginampanan sa agham ay ang pagbuo ng espesyal na teoriya ng relatibidad at
teoriyang pangkalahatang relatibidad. Sa karagdagan, marami siyang naiambag sa
teoriyang quantum at mekanikang estadistikal. Siya ay naparangalan ng
Gantimpalang Nobel sa kanyang paliwanag sa epektong photoelektrika noong 1905.

Si Einstein ay nakilala sa buong mundo matapos na mapatunayan ang prediksiyon ng
kanyang teoriyang pangkalahatang relatibidad na ang sinag(light rays) ng
malalayong bituin ay malilihis ng grabidad ng araw. Ito ay napatunayan noong 7
Nobyembre 1919 sa ekspedisyon na ginawa ng mga inglaterong siyentipiko upang
pagmasdan ang Eklipseng solar na naganap nang taong iyon sa Aprika.

Dahil sa kanyang katalinuhan at orihinalidad, ang salitang "Einstein" ay naging
sinonimo ng salitang "henyo".

Ipinanganak si Einstein noong 14 Marso 1879 sa lungsod ng Ulm sa Württemberg,
Alemanya, mga 100 km silangan ng Stuttgart. Ang kanyang ama ay si Hermman
Einstein, isang tagapagtinda at inhinyero at ang kanyang ina ay si Pauline Koch.
Noong 1880, ang pamilya ay nagtungo sa Munich at itinatag ng kanyang tiyuhin at
ama ang Elektrotechnische Fabrik J. Einstein & Cie, isang kompanyang gumagawa ng
mga elektronikong bagay gamit ang prinsipyo ng diretsong kuryente.

Ang mag-anak na Einstein, bagamat mga Hudyo ay hindi mga striktong Hudyo. Sa
katunayan, siya'y ipinag-aral sa isang Katolikong paaralan. Bagamat mayroong mga
problema sa pananalita, si Einstein ay naging matalinong mag-aaral. Habang siya
ay lumalaki, kinakitaan siya ng mga kakayahang gumuhit ng mga modelo sa pisika,
mag-imbento ng mga simpleng makina at kalaunan ay magtaglay ng mataas na
kakayahan sa matematika. Isang araw noong 1889, dumalaw ang malapit na kaibigan
ng mga Einstein na si Max Talmud, binigyan ang batang Einstein ng mga aklat gaya
ng aklat ni Immanuel Kant na Kritik der reinen Vernunft (Critique ng Dalisay na
Katwiran) at Mga Elemento ni Euclid.

Si Einstein ay pumasok sa paaralan kung saan siya nagkamit ng edukasyon.
Sinimulan niyang mag-aral ng matematika sa gulang na labindalawa; noong 1891,
tinuruan niya ang kanyang sarili ng heometriyang Euclidean mula sa isang munting
aklat pampaaralan at sinimulan din niyang mag-aral ng kalkulo. Habang nasa
Gymnasium, nakipag-alitan siya sa mga awtoridad at pinuna ang kanilang patakaran
dahil naniniwala siya na ang pagkatuto at malikhaing pag iisip ay nawawala sa
striktong pamamaraan ng pagsasaulo na pinatutupad ng paaralan.

Noong 1894, pagkatapos na bumagsak ang negosyong elektrokemikal ng kanyang amang
si Herman, lumipat ang mag-anal na Einstein sa Pavia mula sa Munich. Ang Pavia,
ay isang lungsod sa Italya malapit sa Milan. Ang unang akdang siyentipiko ni
Einstein noong 1895 nang siya ay 16 taong gulang ang Über die Untersuchung des
Ätherzustandes im magnetischen Felde (Hinggil sa Imbestigasyon ng Estado ng
Aether sa Magnetikong Field) na ipinadala sa kanyang tiyuhing si Caesar Koch
para sa opinyon ng eksperto ngunit hindi kailanman nailimbag. Nanatili si
Einstein sa Munich upang tapusin ang kanyang edukasyon ngunit isang termino
lamang ang kanyang natapos. Umalis siya ng Gymnasium noong tagsibol ng 1895
upang samahan ang kanyang pamilya sa Pavia. Tumigil siya ng isang taon at
kalahati bago ang huling pagsusulit ng hindi sinasabi sa kanyang mga magulang.
Kanyang hinikayat ang paaralan na payagan siyang umalis na may sulat medikal
mula sa isang doktor ngunit ito ay nangangahulugan na wala siyang makukuhang
sertipikong pang sekundarya. Noong taong iyon, sa gulang na 16, kanyang ginawa
ang isang eksperimento na kilala sa tawag na "Salamin ni Albert Einstein".
Matapos tumingin sa isang salamin, kanyang siniyasat kung anong mangyayari sa
kanyang larawan kung siya'y gumagagalaw sa bilis ng liwanag; ang kanyang
konklusyon na ang bilis ng liwanag ay independiyente sa nagmamasid ay siyang
kalaunang naging isa sa postulado ng espesyal na relatibidad.

Bagaman siya ay nakapasa sa bahaging matematika at agham ng pagsusulit upang
makapasok sa sa Pederal na Politeknikong Instituto ng Zurich, na ngayon ay
tinatawag na ETH Zurich, ang kanyang pagbagsak sa sining liberal na bahagi ay
naging hadlang; siya'y ipinadala ng kanyang pamilya sa Aarau, Switzerland upang
tapusin ang kanyang edukasyong pang sekondarya at naging maliwanag na siya'y
hindi magiging isang inhenyerong elektrikal na gaya ng kagustuhan ng kanyang
ama. Doon, siya'y nag-aral ng hindi karaniwang itinuturong teoryang
electromagnetika ni Maxwell. Kanyang nakamit ang diploma noong Setyembre 1896.
Sa panahong ito, siya'y tumuloy sa pamilya ni Propesor Jost Winteler at
nahumaling kay Marie, ang kanilang anak na babae at ang kanyang unang
kasintahan. Ang kapatid ni Einstein na babae na si Maja, isa sa pinakamalapit
niyang kompidante, ay kalaunang ikinasal sa kanilang anak na si Paul at ang
kanyang kaibigan na si Michele Besso ay ikinasal naman sa kanilang isa pang anak
na babae na si Anna. Si Einstein ay kalaunang pumasok sa Pederal na
Polyteknikong Instituto ng Zurich noong Oktubre at lumipat sa Zurich, habang si
Marie ay lumipat sa Olsberg Switzerland para sa trabahong pagtuturo. Noon ding
taong iyon, kanyang tinalikdan ang kanyang pagkamamamayang Württemberg.

Sa tagsibol ng 1896, isang Serbiano na nangngangalang Mileva Maric ay
nagsimulang pumasok bilang estudyanteng medikal sa Unibersidad ng Zurich, ngunit
pagkatapos ng isang termino ay lumipat sa Pederal na Politeknikong Instituto ng
Zurich. Siya ang natatanging babae nang taong iyon na magkakamit ng parehas na
diploma na kinukuha ni Einstein. Ang relasyon ni Maric kay Einstein ay nabuo sa
isang pag-iibigan sa mga sumunod na taon.

Noong 1900, nabigyan si Einstein ng diploma sa pagtuturo ng Pederal na
Politeknikong Instituto ng Zurich. Nilimbag ni Einstein ang kanyang unang akda
tungkol sa pwersang kapilyaridad ng panginuming straw na pinamagatang
"Folgerungen aus den Capillaritätserscheinungen" ("Mga konsekwensiya ng mga
pagmamasid ng penomenang kapilyaridad") na matatagpuan sa "Annalen der Physik"
bolyum 4, pahina 513. Dito, kanyang sinubukang pagsamahin ang lahat ng batas ng
pisika, ang pagtatangkang patuloy na gagawin sa kanyang buong buhay. Sa
pamamagitan ng kanyang kaibigan na si Michele Besso, isang inhinyero, si
Einstein ay pinakilala sa mga akda ni Ernst Mach, at sa kalaunan ay itinuring ni
Einstein si Mach na "isa sa pinakamagaling na nagpapatunog na tabla sa Europa"
para sa mga ideyang pampisikal. Nang mga panahong ito, tinalakay ni Einstein ang
kanyang mga interes pang agham sa malalapit na kaibigan, kasama na sina Besso at
Maric. Tinawag ng grupo ang kanilang sarili na "Olympia Academy". Si Einstein at
Maric ay may isang anak na babae sa labas ng matrimonya, si Lieserl Einstein, na
ipinanganak noong Enero 1902. Ang kanyang kapalaran ay hindi alam. Ang iba'y
naniniwala na siya'y namatay noong sanggol pa lamang, samantalang ang iba nama'y
naniniwala na siya ay pinaampon.

Si Einstein ay hindi makahanap ng trabaho sa pagtuturo pagkatapos ng makamit ang
kanyang diploma. Ang ama ng kanyang kamag-aral ay tumulong sa kanyang makahanap
ng trabaho bilang isang katulong na tagasuring teknikal sa isang Tanggapang
Swiss Patento(Swiss Patento) noong 1902. Doon, si Einstein ay sumuri ng
kahalagahan ng mga aplikasyong patento na isinumite ng mga imbentor at ito'y
nangangailangan ng kaalaman sa pisika para maunawaan. Ang kanyang trabaho ay
suriin ang mga kasangkapang elektromagnetiko.

Noong 1903, ang posisyon ni Einstein sa Tanggapang Swiss Patento ay ginawang
permanente. Kanyang nakamit ang kanyang doktorado sa Unibersidad ng Zurich
matapos isumite ang kanyang tesis na "Eine neue Bestimmung der
Moleküldimensionen" ("Ang bagong pagtukoy ng mga dimensiyong molekyular") noong
1905.

Noong 1905, si Einstein ay sumulat ng apat na artikulo na naging bahagi sa
pundasyon ng modernong pisika. Karamihan sa mga pisiko ay umaayon na tatlo sa
mga akdang iyon(Galaw Brownian, epektong photoelektrika, at espesyal na
relatibidad) ang nararapat magkamit ng Gantimpalang Nobel. Sa mga akdang ito,
ang paliwanag ni Einstein ng epektong photoelektrika ang tanging binanggit ng
komiteng Nobel sa Parangal.

Isinumite ni Einstein ang mga akdang ito sa "Annalen der Physik". Ito'y
karaniwang tinatawag na "Mga papel na Annus Mirabilis" (mula sa Annus mirabilis,
Latin ng 'taon ng mga kamangha-mangha'). Ang International Union of Pure and
Applied Physics (IUPAP) ay ipinagdiwang at inalala ang ika 100 taon ng
pagkakalimbag ng mga akda ni Einstein noon 1905 bilang "Taong Pandaigdig ng
Pisika 2005".

Ang unang akda na pinamagatang "Über einen die Erzeugung und Verwandlung des
Lichtes betreffenden heuristischen Gesichtspunkt" ("Hinggil sa pananaw
heuristiko tungkol sa produksiyon at transpormasyon ng liwanag") ang direktang
tinukoy sa Gantimpalang Nobel. Sa papel na ito, pinalawig ni Einstein ang
hipotesis ni Max Planck ng mga munting bahagi ng elementong enerhiya sa kanyang
sariling hypotesis na ang enerhiyang electromagnetika ay sinisipsip o inilalabas
ng bagay sa quanta ng hv kung saan ang h ay konstanteng Planck at ang v ay
prekwensiya ng liwanag, na nagbibigay ng bagong batas na

upang ipaliwanag ang epektong photoelektrika, gayundin ang mga katangiang
photoluminesensiya at photoionisasyon. Ginamit ni Einstein ang batas na ito
upang isalarawan ang epektong Volta(1906), ang produksiyon ng pang sekundaryang
katodong sinag at ang mataas na prekwensiyang hangganan ng Bremsstrahlung
(1911). Ang pinakamahalagang kontribusyon ni Einstein ay ang kanyang asersyong
ang kwantisasyon ng enerhiya ay panloob na katangian ng liwanag imbis na ng
interaksiyon sa pagitan ng materya at liwanag na gaya ng paniniwala ni Max
Planck. Isa pa sa karaniwanang nakakaligtaang resulta ng papel na ito ay ang
kanyang mahusay na pagtatantiya ng bilang Avogadro. Bagaman hindi iminungkahi ni
Einstein na ang liwanag ay isang partikulo sa akdang ito; ang konseptong
"photon" ay hindi imininungkahi hanggang 1909.

Ang kanyang ikalawang artikulo noong 1905, na tinatawag na "Über die von der
molekularkinetischen Theorie der Wärme geforderte Bewegung von in ruhenden
Flüssigkeiten suspendierten Teilchen" ("Hinggil sa galaw na kailangan ng
molekyular na teoriyang kinetiko ng init-ng maliliit na mga partikulo na
nakabitin sa isang hindi gumagalaw na likido") ay sumasakop sa kanyang pag-aaral
sa galaw Brownian. Ito ay nagbigay ng ebidensiyang empirikal sa eksistensiya ng
mga atomo. Bago ang papel na ito, ang mga atomo ay pinaniniwalaang makabuluhang
konsepto ngunit pinagtatalunan ng mga kemiko at pisiko kung ang atomo ay mga
tunay na bagay. Ang pagtalakay estatistikal ni Einstein sa kalikasan nito ay
nagbigay sa mga eksperimentalista ng paraan ng pagbilang ng atomo sa pamamagitan
ng ordinaryong mikroskopyo. Si Wilhelm Ostwald, isa sa mga pinuno ng eskwelang
anti-atomo, ay kalaunang napaniwala sa eksistensiya ng atomo dahil sa kumpletong
paliwanag ni Einstein sa galaw Brownian. Ipinaliwanag din ni Louis Bachelier ang
Galaw Brownian noong 1900.

Ang ikatlong papel ni Einstein, ang "Zur Elektrodynamik bewegter Körper"
(Hinggil sa elektrodinamika ng mga gumagalaw na katawan") ay inilimbag noong
Hunyo 1905. Ang akdang ito ay nagpakilala sa teoriyang espesyal na relatibidad,
ang teoriya ng panahon, distansiya, masa at enerhiya na umaayon sa
elektromagnetismo ngunit hindi kasama ang pwersa ng grabidad. Habang binubuo ang
papel na ito, sumulat si Einstein kay Mileva tungkol sa "ating akda sa galaw
relatibo" at ito'y nagdulot para sa iba na magtanong kung si Mileva ay may papel
na ginampanan sa pagbuo nito. Ilang historyan ang naniniwala na si Einstein at
si Mileva ay may kaalaman na ang kilalang Pranses na si Henri Poincaré ay
naglimbag ng ekwasyon ng relatibidad, mga ilang linggo bago isumite ni Einstein
ang kanyang papel. Marami ang naniniwala na ito'y independiyente. Gayundin,
pinagtatalunan kung alam ni Einstein ang akda ni Hendrik Lorentz noong 1904 na
naglalaman ng karamihan sa teoriya na tinukoy ni Poincaré.

Ang ikaapat na papel na "Ist die Trägheit eines Körpers von seinem Energieinhalt
abhängig?" ("Ang inersiya ba ng isang katawan ay nakasalalay sa nilalamang
enerhiya?") na inilimbag noong 1905, ipinakita ni Einstein na mula sa aksiyoma
ng relatibidad, na posibleng mahinuha ang ekwasyon na nagpapakitang ang enerhiya
at materya ay magkatumbas. Ang katumbas na enerhiya ng isang halaga ng masa ay
ang masa na pinadami ng bilis ng liwanag(c) na pinadami sa sarili nito: E = mc².

Bagaman si Poincare ang unang naglimbag ng "ekwasyong enerhiya" , ito ay iba ng
kaunti sa anyo: m = E / c²

Noong 1906, si Einstein ay naiangat sa ikalawang klaseng teknikal na tagasuri.
Noong 1908, si Einstein ay nabigyan ng lisensiya sa Bern, Switzerland bilang
Privatdozent. Sa mga panahong ito, inilarawan ni Einstein kung bakit bughaw ang
kalangitan sa kanyang papel na "Ukol sa phenomenon ng kritikal na opalensensiya"
kung saan ipinapakita ang pagsasamang epekto ng paghahasik ng liwanag sa
pamamagitan ng indibidwal na mga molekula sa atmospero. Noong 1911, si Einstein
ay naging unang katulong na propesor sa Unibersidad ng Zurich at kalaunan ay
naging ganap na propesor sa seksiyon ng lenggwaheng Aleman ng Charles
Universidad ng Prague. Habang nasa Prague, si Einstein ay naglathala ng isang
papel na tumatawag sa mga astronomo na subukin ang dalawang prediksiyon ng
kanyang teoriya ng relatibidad: ang pagkababaluktot ng liwanag sa grabitasyonal
na field na masusukat sa isang eklipseng solar; at ang pulangpaglipat(redshift)
ng mga linyang solar spektral relatibo sa mga linyang spektral na nalilikha ng
ibabaw ng Mundo. Isang astronomo na nagngangalang Erwin Freundlich ang
nagsimulang makipagtulungan kay Einstein at umalerto sa ibang mga astronomo sa
buong mundo tungkol sa pagsubok astronimikal ng teoriya ni Einstein. Noong 1912,
si Einstein ay bumalik sa Zurich upang maging ganap na propesor sa ETH Zurich.
Noong panahong iyon, siya'y malapit na nakipagtulungan sa matematikong si Marcel
Grossmann na nagpapakilala sa kanya sa Heometriyang Riemannian. Noong 1912,
sinimulang tawagin ni Einstein ang panahon(time) bilang ikaapat na dimensiyon
(bagaman naunang nagawa ito ni H.G. Wells sa akdang The Time Machine noong
1805).

Noong 1914, bago magsimula ang Unang Digmaang Pandaigdig, si Einstein ay
nanirahan sa Berlin, Alemanya bilang propesor ng isang lokal na unibersidad at
naging isang kasapi ng Akademya ng Pang-Agham ng Prussia. Kanyang kinuha ang
pagkamamamayan ng Prussia. Mula 1914 hanggang 1933, siya'y naglingkod bilang
direktor ng Institutong Kaiser Wilhelm para sa Pisika sa Berlin. Kanya ring
hinawakan ang posisyong ng di-pangkaraniwang propesor sa Unibersidad ng Leiden
mula 1920 hanggang 1946 kung saan palagi siyang nagbibigay ng pangtuturo.

Noong 1917, inilathala ni Einstein ang "Zur Quantentheorie der Strahlung,"
Physkalische Zeitschrift 18, 121–128" ("Hinggil sa mekanikang quantum ng
radiasyon"). Ang artikulong ito ay nagpakilala ng konseptong stimuladong
emisyon(stimulated emmission), ang prinsipyong pisikal na nagpapahintulot sa
amplikasyon ng liwanag sa laser. Kanya ring inilimbag ang akda nang taong iyon
na gumagamit ng teoriyang pangkalahatang relatibidad upang imodelo ang kilos ng
buong uniberso na siyang naglatag ng entablado sa modernong kosmolohiya. Sa
akdang ito, nilikha niya ang kanyang tinatawag na "pinakamatinding pagkakamali":
ang konstanteng kosmolohikal.

Noong 14 Mayo 1904, ang unang anak ni Albert at Mileva, si Hans Albert Einstein
ay ipinanganak. Ang kanilang ikalawang anak na lalaki, si Eduard Einstein ay
ipinanganak noong 28 Hulyo 1910. Si Hans Albert ay naging propesor ng
inhinyerong hydraulic sa Unibersidad ng California sa Berkeley. Hindi siya
malapit sa kanyang ama, bagaman pareho silang may interes sa musika at
paglalayag. Si Eduard, ang nakababatang kapatid ay nagnais na maging isang
tagasiyasat Freudian ngunit ipinasok sa isang institusyong pang-isipan sanhi ng
sakit na eskisopreniya at doon namatay. Si Einstein ay nakipaghiwalay kay Mileva
noong 14 Pebrero 1919 at nagpakasal sa kanyang pinsang si Elsa Löwenthal noong 2
Hunyo 1919 (ipinanganak na Einstein: Löwenthal ang apelyido ng kanyang unang
asawang si Max). Siya ay tatlong taong gulang na mas matanda kay Albert at kanya
siyang inalagaan matapos dumanas si Albert ng nerbiyosong pagkabalisa kasama ng
matinding sakit sa tiyan. Wala silang naging anak.

Noong Nobyembre 1915, sinimulan ni Einstein ang sunod sunod na pagtuturo sa
Akdemyang Pang-Agham ng Prussia kung saan kanyang isinalarawan ang bagong
teoriya ng grabidad, na kilala bilang teoriya ng pangkalahatang relatibidad. Ang
huling pagtuturo ay nagwakas sa isang pagpapakilala ng ekwasyon na pumalit sa
batas grabidad ni Newton, ang Ekwasyong Field. Ang teoryang ito ay tumuturing na
ang lahat ng nagmamasid ay pantay pantay, hindi lamang sa mga gumagalaw na
pantay ang bilis. Sa pangkalahatang relatibidad, ang grabidad ay hindi isang
pwersa(na gaya ng sa batas grabidad ni Isaac Newton) kundi ito ay sanhi ng
kurbada(pagkakabaluktot) ng espasyo-panahon.

Nang magkaroon ng eklipseng solar noong 1919, si Arthur Eddington ay namuno ng
pagsukat ng pagkabaluktot ng liwanag ng bituin habang dumadaan papalapit sa araw
na nagreresulta sa posisyon nito na malayo sa Araw. Ang epektong ito ay
tinatawag na paglelenteng grabitasyonal(gravitational lensing) at katumbas sa
dalawang ulit na prediksiyong Newton. Ang obserbasyon ay ginawa sa Sobral,
Ceara, Brazil gayundin sa isla ng Principe sa Kanlurang pampang ng Aprika.
Ipinahayag ni Eddington na ang resultang ito ay kumumpirma sa prediksiyon ni
Einstein at ang diyaryong The Times na nag-ulat ng kumpirmasyong ito noong
Nobyembre 7 nang taong iyon ang siyang nagpalago ng kasikatan ni Einstein.

Dinalaw ni Einstein ang New York City sa unang pagkakataon ng 2 Abril 1921 kung
saan siya binigyan ng opisyal na pagtanggap ng Alkaldeng si John Francis Hylan.
Ito ay sinundan ng 3 linggong mga pagtuturo at mga pagtanggap. Noong 1922, siya
ay naglakbay sa buong Asya at kalaunan sa Palestina bilang bahagi ng 6 na buwang
ekskursiyon at pagsasalita. Kabilang sa mga dinalaw niya ang Singapore, Ceylon,
at Hapon. Ang kanyang unang pagtuturo sa Tokyo ay tumagal ng apat na oras at
nakipagkita sa emperador at emperatris sa palasyo nito. Ayon kay Einstein sa
kanyang isang liham sa kanyang mga anak, "sa lahat ng mga nakilala kong tao, ang
pinakagusto ko ang mga Hapones, sila ay mapagpakumbaba, matalino, maalalahanin
at may pakiramdam sa sining." Noong Pebrero 1933 habang siya ay dumadalaw sa
Estados Unidos ay nagpasya siyang hindi na bumalik sa Alemanya dahil sa
pag-akyat sa kapangyarihan ng Nazi sa ilalim ni Adolf Hitler. Kanyang dinalaw
ang maraming mga unibersidad sa Amerika. Siya at ang kanyang asawang si Elsa ay
bumalik sa pamamagitan ng barko sa Belgium sa wakas ng Marso. Sa kanilang
paglalayag, ipinaalam sa kanilang ang kanilang cottage ay nilusob ng mga Nazi at
sinamsam ang kanilang bangkang panlayag. Sa pagtuntong nila sa Antwerp noong
Marso 28, agad silang tumungo sa konsuladong Aleman kung saan ibinalik ni
Einstein ang kanyang pasaporte at pormal na tumalikod sa kanyang pagkamamayang
Aleman. Pagkatapos ng ilang taon, ipinagbili ng mga Nazi ang kanyang bangka at
ginawang kampo ng kabataang Aryan ang kanyang cottage. Noong maagang Abril 1933,
nalaman ni Einstein na nagpasa ng mga batas ang bagong pamahalaang Aleman na
nagbabawal sa mga Hudyo sa paghawak ng anumang mga posisyong opisyal kabilang
ang pagtuturo sa mga unibdersidad. Pagkatapos ng isang buwan, ang mga akda ni
Einstein ang kasama sa mga pinuntirya ng pagsusunog ng mga aklat ng Nazi at
idineklara ni Joseph Goebbels na "ang intelektuwalismong Hudyo ay patay na".
Nalaman rin ni Einstein na ang kanyang pangalan ay nasa listahan ng mga
pinupinturya ng asasinasyon na may gantimpalang $5,000 sa kanyang ulo. Ang isang
magasin na Aleman ay nagsama kay Einstein sa talaan ng mga kaaway ng rehimeng
Aleman na may pariralang "hindi pa binibigti". Tumira siya sa Belgium ng ilang
buwan bago temporaryong tumira sa Inglatera.

Noong Oktubre 1933, si Einstein ay bumalik sa Estados Unidos at kumuha ng
posisyon sa Institute for Advanced Study sa Princeton, New Jersey na
nangailangan ng kanyang presensiya ng 6 na buwan kada taon. Sa panahong ito ay
hindi pa rin siya nakakapagpasya sa kanyang hinaharap. May mga alok sa kanya sa
mga unibersidad sa Europa kabilang ang Oxford ngunit noong 1935 ay nagpasyang
manatili nang permanente sa Estados Unidos at nag-apply para sa pagkamamamayan.
Ang kanyang kaugnayan sa Institute for Advanced Study ay tumagal hanggang sa
kanyang kamatayan noong 1955. Siya ang isa sa apat na napili dito kabilang sina
John von Neumann at Kurt Gödel na kanyang naging malapit na kaibigan. Sa
panahong ito nang tangkain ni Einstein na buuin ang teoriyang nagkakaisang field
at pamalian ang tinatanggap na interpretasyon ng pisikang quantum ngunit
parehong hindi naging matagumpay.

Noong 1939, ang isang pangkat ng mga siyentipikong Hungariano kabilang si Leó
Szilárd ay nagtangkang umalerto sa Washington hinggil sa patuloy na
pagsasaliksik ng bombang atomiko ng Nazi ngunit ito ay hindi pinansin. Itinuring
ni Einstein at Szilárd kasama ng ibang mga refugee na sina Edward Teller at
Eugene Wigner na kanilang responsibilidad na alertuhin ang mga Amerikano sa
posibilidad na manalo ang mga siyentipikong Aleman sa karera ng paggawa ng
bombang atomiko at magbabala sa mga Amerikano na si Hitler ay higit na handang
bumalimg sa paggamit ng gayong sandata. Noong tag-init nang 1939 mga ilang buwan
bago ang pagsisimula ng Ikalawang Digmaang Pandaigdig sa Europa, si Einstein ay
nahikayat na ipahiram ang kanyang prestihiyo sa pamamagitan ng pagsulat ng liham
kasama ni Szilárd kay Pangulong Franklin D. Roosevelt ng Estados Unidos upang
alertuhin ito sa posibilidad nito. Nirekomiyenda rin ng liham sa pamahalaan ng
Estados Unidos na magbigay pansin at maging tuwirang sangkot sa pagsasaliksik ng
uranium at nauugnay na pagsasaliksik ng kadenang reaksiyon. Dahil sa liham ni
Einstein at kanyang pakikipagkita kay Roosevelt, ang Estados Unidos ay pumasok
sa karera sa pagbuo ng bombang atomiko na humuhugot ng malaking mga
pinagkukunang materyal, pangsalapi at pang-agham upang simulan ng Proyektong
Manhattan. Ang Estados Unidos ang tanging bansa na matagumpay na nakagawa ng
bombang atomiko noong Ikalawang Digmaang Pandaigdig.

Bilang kasapi ng National Association for the Advancement of Colored People
(NAACP) sa Princeton, nangampanya siya para sa mga karapatang sibil ng mga
Aprikanong Amerikano at nakipagtugunan sa aktibista ng mga karapatang sibil na
si W. E. B. Du Bois. Noong 1946, tinawag ni Einstein ang rasismo sa Amerika
bilang "pinakamalalang sakit". Kanyang kalaunang isinaad na "ang prehudisyo sa
lahi ay sa kasawiang palad naging isang tradisyong Amerikano na walang
panunuring ipinasa mula sa isang henerasyon tungo sa isa pa. Ang tanging mga
lunas ay kaliwanagan at edukasyon". Noong 1940, si Einstein ay naging isang
mamamayang Amerikano.

Sa huli nang kanyang buhay ay naging behetaryano si Einstein. Pagkatapos ng
kamatayan ng unang pangulo ng Israel na si Chaim Weizmann noong Nobyembre 1952,
ang Punong Ministrong si David Ben-Gurion ay nag-alok kay Einstein ng posisyon
ng Pangulo ng Israel na isang posisyong halos seremonyal. Ang alok ay itinanghal
ng ambahador ng Israel sa Washington na si Abba Eban na nagpaliwanag na ang alok
"ay kumakatawan sa pinakamalalim na paggalang na ilalagay ng mga Hudyo sa anuman
sa mga anak na lalake nito. Gayunpaman, si Einstein ay tumanggi at sumagot na
siya ay malalim na napukaw at sabay na nalungkot at nahiya na hindi niya ito
matatanggap.



https://tl.wikipedia.org/wiki/Inggit

Ang inggit, pagkainggit, pangingimbulo, o pananaghili, bagaman mas mahina ang
hili kaysa inggit (Ingles: envy, invidiousness), ay ang damdaming nagaganap
kapag wala o may kakulangan ang isang tao ng isang nakaaangat na katangian,
tagumpay, o pag-aari, at maaaring ninanais ito o hinahangad na wala o kulang ang
ibang tao nito. Maaari rin itong hanguin mula sa pagkadama ng mababang pagtingin
sa sarili na kinalalabasan ng pataas na panlipunang paghahambing na nagsisilbing
panganib sa larawang pansarili ng isang tao, sapagkat mayroon ang ibang tao ng
bagay na itinuturing na mahalagang dapat ipagkaroon o makamit ng naiinggit na
tao. Kapag nahiwatigang ang ibang tao bilang katulad sa naiinggit, ang
napasiglang pananaghili ay tiyak na labis, dahil pinararamdaman nito sa
nananaghili na dapat na siya ang mayroon ng bagay na kanyang kinaiinggitan. Sa
payak na pananalita, ito ang pagkadiskuntento o hindi pagiging masaya dahil sa
pananagumpay ng ibang tao, na may kasamang paghahangad na makuha at masarili ang
tagumpay ng taong kinaiinggitan.

Ayon kay Bertrand Russell, isa ang pananaghili sa pinakamabisang sanhi ng
kawalan ng katuwaan o kasiyahan. Isa itong pandaigdigan at pinaka hindi
magandang aspeto ng likas na pagkatao sapagkat hindi lamang nagiging hindi
masaya ang taong naiinggit dahil sa kanyang pananaghili, subalit nais rin niyang
magbigay ng kamalasan sa iba pang mga tao. Bagaman pangkalahatang itinuturing
ang inggit bilang isang bagay na negatibo, naniniwala rin si Russell ay isang
lakas o puwersang nakapaguudyok ng kilos o galaw patungo sa demokrasya at
kailangan matagalan upang maabot ang isang mas higit pang makatarugnan sistema
ng lipunan.

Sa Katolisismo, itinuturing ito bilang isa sa pitong nakamamatay na mga
kasalanan.



https://tl.wikipedia.org/wiki/Aklat

Ang aklat o libro ay mga pinagsamasamang mga nailimbag na salita sa papel.
Naglalaman din ang ibang mga aklat ng mga larawan. Kadalasang maraming mga
pahina ang mga ito.

Ang nobela ay ang pinaka-karaniwang anyo ng kathang aklat. Ang mga noberla ay
mga kuwento na kadalasan ay nagtatampok ng banghay, pagtatakda, mga tema at mga
tauhan. Ang mga kuwento at pagsasalaysay ay hindi limitado sa anumang paksa; ang
isang nobela ay maaaring maging kakaiba, seryoso o pinagtatalunan. Ang nobela ay
nagkaroon ng napakalaking epekto sa aliwan at mga merkado ng paglilimbag. Ang
novella ay isang kataga na minsan ay ginagamit para sa kathang prosa karaniwan
sa pagitan ng 17,500 at 40,000 mga salita, at nobelita naman sa pagitan 7,500 at
17,500. Ang maikling kuwento ay maaaring maging anumang haba ng hanggang sa
10,000 mga salita, ngunit ang mga haba ng salita ay nagiiba.

Ang mga aklat na komiko o mga nobelang grapiko ay mga aklat na kung saan ang
kuwento ay isinalarawan. Ang mga tauhan at mga tagapagsalaysay ay gumagamit ng
pananalita o pag-iisip na mga bula upang ipahayag ang berbal na wika.

Sa isang aklatan, ang aklat na sanggunian ay isang pangkalahatang uri ng
'di-kathang aklat na kung alin ay nagbibigay ng impormasyon sa halip na
nagsasabi sa isang kuwento, sanaysay, komentaryo, o kung hindi man isang
sumusuportang pananaw. Ang almanake ay isang napaka-pangkalahatang aklat na
sanggunian, kadalasan isang-tomo, na may mga talaan ng datos at impormasyon sa
maraming mga paksa. Ang ensiklopedya ay isang aklat o hanay ng mga aklat na
idinisenyo upang magkaroon ng mas malalim na mga artikulo sa maraming mga paksa.
Ang aklat na naglilista ng mga salita, ang kanilang mga pinagmulan ng salita,
kahulugan, at iba pang impormasyon ay tinatawag na talahuluganan. Ang aklat na
kung alin ay isang koleksyon ng mga mapa ay isang atlas. Ang isang mas tiyak na
aklat na sanggunian na may mga talahanayan o mga talaan ng datos at impormasyon
tungkol sa isang tiyak na paksa, madalas inilaan para sa propesyonal na
paggamit, ay madalas na tinatawag na isang ingkirdiyon. Ang mga aklat na
sinsuubukang maglista ng mga sanggunian at abstrak sa isang tiyak na malawak na
lugar ay maaaring tawaging isang index, tulad ng Inhenyeriyang Index, o mga
absteak tulad ng kemikal na mga abstrak at biyolohikal na mga abstrak.

Mayroong isang malaking hanay ng mga aklat na ginawa lamang upang isulat ang
pribadong mga ideya, mga tala, at mga ulat. Ang mga aklat na ito ay bihirang
inilalathala at ay karaniwang nasisira o nananatiling pribado. Ang mga kuwaderno
ay blangkong mga papel na masusulatan ng gumagamit. Madalas na ginagamit ang mga
ito ng mga mag-aaral at manunulat para sa paglalaan ng mga tala. Ang mga
siyentipiko at iba pang mga mananaliksik ay gumagamit ng lab na kuwaderno para
i-ulat ang kanilang mga tala. Ang mga ito ay madalas na nagtatampok ng nakalikaw
na coil binding sa gilid upang ang mga pahina ay maaaring madaling mapunit.

Mayroong ilang mga iba pang mga uri ng mga libro na kung saan ay hindi
karaniwang matatagpuan sa ilalim ng sistemang ito. Ang mga album ay mga aklat
para sa mga humahawak ng isang grupo ng mga bagay na kabilang sa isang
partikular na tema, tulad ng isang hanay ng mga litrato, mga koleksyon ng mga
kard, at memorabilia. Ang isang karaniwang halimbawa ay mga album ng selyo, na
kung saan ay ginagamit ng maraming mga hobbyist upang protektahan at ayusin ang
kanilang mga koleksyon ng mga selyo. Ang ganitong mga selyo ay madalas na
ginagawa gamit ang naaalis na mga plastik na pahina na nasa loob sa isang
nakalikaw na panali o iba pang katulad na usok. Ang mga aklat ng larawan ay mga
aklat para sa mga bata na may maliliit na teksto at mga larawan sa bawat pahina.

May mga aklat na may malambot na pabalat na yari lamang sa karton o kardbord, na
tinatawag ding mga "aklat na naibubulsa (sa sisidlan ng bag)" - ang mga
pocketbook o paperback - dahil sa laki nito. At mayroon ding mga aklat na may
matigas na pabalat (hardbound).



https://tl.wikipedia.org/wiki/Mga_Nagkakaisang_Bansa

Ang mga Nagkakaisang Bansa[A 1] (Ingles: The United Nations, Organization of the
United Nations; dinadaglat bilang UN) ay itinatag noong 24 Oktubre 1945 sa San
Francisco, Estados Unidos, pagkatapos ng Ikalawang Digmaang Pandaigdig. Ito ang
pinakamalaking organisasyong pandaigdig sa mundo na nagsisilbi para sa
kapayapaan ng mga bansa.

Ang huling yugto ng mga sesyon ng Pangkalahatang Kapulungan (General Assembly)
ay pinagdiwang noong 10 Enero 1926 sa Central Hall Westminster sa Londres. Ang
kanyang aktuwal na himpilan ay matatagpuan ngayon sa Lungsod ng New York. Ito
ang sumunod sa yapak ng Liga ng mga Bansa, isang organisasyon na nalikha taong
1910 noon namang Unang Digmaang Pandaigdig at pinatotohanan ng Tratado ng
Versalles, "para itaguyod ang pandaigdigang pagtutulungan at makamit ang
kapayapaan at seguridad". Ang lahat ng mga bansang soberano na kinikilala ng
pandaigdigang komunidad ay mga miyembro ng United Nations, maliban sa Lungsod ng
Batikano, na isa lamang tagamasid, at ang Republika ng Tsina (espesyal na kaso).
Noong Setyembre 2003, ang organisasyon ay mayroon 191 mga bansang kalahok.

Isa sa mga bukod tanging nagawa ng United Nations ang pagproklama sa
Deklarasyong Unibersal ng mga Karapatang Pantao (Universal Declaration of Human
Rights) noong 1948.

Ang Organisasyon ng United Nations ay ang pinakaimportanteng poro para sa
diplomasyang multilateral. Kasalukuyan nilang ginaganap ang Durban Review
Conference sa Genegro, Switzenegger.

Ang ideya sa likod ng United Nations ay nakasaad sa deklarasyon, pirmado noong
Ikalawang Digmaang Pandaigdig, sa pagpupulong ng mga alyado sa Moscow noong
1943. Ang naging pangulo ng Estados Unidos na si Franklin Delano Roosevelt ang
nagmungkahi sa pangalan na "United Nations".

Ipinagdiwang ang kauna-unahang pagpupulong ng mga estadong kasapi ng bagong
organisasyon noong 25 Abril 1945 sa San Francisco. Maliban sa mga pamahalaan,
inimbitahan rin ang mga organisasyong di-pampamahalaan. Noong Hulyo 26,
nilagdaan ng kinatawan ng 50 bansang nasa kumperensiya ang Karta ng United
Nations. Ang Poland, na walang kinatawan sa pagpupulong, ay nadagdag din
kinalaunan para sa total na 51 Estado.

Ang tinuturing na simula ng United Nations ay ang mismong araw ng 24 Oktubre
1945, pagkatapos ng ratipikasyon ng Karta ng naging limang mga permanenteng
kasapi ng Kapulungang Panseguridad (ang Republika ng Tsina, Pransiya, Unyong
Sobyet, ang United Kingdom of Great Britain and Northern Ireland at ang Estados
Unidos ng Amerika) kasama ang malaking mayoriya ng natitirang 46 na miyembro.

Sa katunayan, ang natatanging may veto sa mga desisyon ng organisasyon ay itong
limang permanenteng myembro ng Konseho ng Seguridad: ang Estados Unidos ng
Amerika, Federasyon ng Russia, Pransiya, United Kingdom of Great Britain and
Northern Ireland at ang Republikang Bayan ng Tsina.

Ang mga tagapagtatag ng mga Nagkakaisang Bansya ay umaasa dito na maiiwasan ang
mga bagong digmaan sa mundo. Subalit ang hangaring ito ay hindi rin natupad sa
maraming pagkakataon. Mula 1947 hanggang 1989 (pagbagsak ng Berlin Wall), ang
dibisyon at pagkakahati ng mundo sa mga sona sa loob ng tinatawag na Cold War ay
nagpahirap sa pagkamit sa layunin nito, lalo pa't ang sistemang ginagamit sa
Konseho ng Seguridad ay veto.

Ang mga United Nations ay may anim na wikang opisyal: Arabo, Espanyol, Ingles,
Pranses, Ruso at Tsino. Halos lahat ng mga opisyal na pagpupulong ay agad na
sinasalin sa mga wikang ito, kasama ang lahat ng mga opisyal na dokumento sa
printed format man o elektroniko. Ang mga prinsipal na wikang panggawa ng United
Nations ay ang Pranses at Ingles, o Pranses, at Espanyol.



https://tl.wikipedia.org/wiki/Korupsiyon

Ang korupsiyon, korapsiyon, katiwalian o pangungurakot (Ingles: corruption) ay
tumutukoy sa kawalan ng integridad at katapatan.

Ito ay karaniwang tumutukoy sa pampolitika na korupsiyon na nangyayari kapag ang
isang indibidwal na nasa posisyon sa pamahalaan o isang empleyado ng pamahalaan
ay umaasal sa kanyang kapasidad bilang opisyal ng pamahalaan para sa hindi
nararapat na sariling kapakinabangan.

Sa pilosopikal, teolohikal, o moral na talakayan, ito ay tumutukoy sa espiritwal
o moral na kawalang puridad at paglihis sa anumang kanais nais na pag-aasal.

Ang Pang-aabuso sa diskresyon ay ang hindi angkop na paggamit ng kapangyarihan
ng isang tao at mga pasilidad ng paggawa ng desisyon. Ang mga halimbawa ay
kinabibilangan ng isang hukom na hindi angkop na nagtakwil ng isang kasong
kriminal o isang isang opisyal ng kustom na gumagamit ng kanilang diskresyon sa
pagpayag ng isang ipinagbabawal na substansiya sa pagpasok sa isang puerto. Ang
Paglalako ng impluwensiya ang ilegal na kasanayan ng paggamit ng impluwensiya ng
isang tao sa pamahalaan o mga koneksiyon sa mga taong nasa kapangyarihan upang
magkamit ng mga pabor sa ibang tao na karaniwang ay kapalit ng kabayaran. Ang
mga tiwaling pinuno ay nagtatakda rin ng mga kautusan o atas na ang layunin ay
makinabang ang sarili, mga kamag-anak o ilang mga indibidwal.

Ang Kolusyon o pakikipagsabwatan ang kasunduan sa pagitan ng dalawa o higit pang
mga partido na minsang ilegal at kaya ay malihim upang limitahan ang bukas na
kompetisyon sa pamamagitan ng pandaraya, pagliliko o panloloko ng iba sa mga
karapatang nito o magkamit ng isang layuning ipinagbabawal ng batas na tipikal
sa pamamagitan ng pandaraya o pagkakamit ng hindi patas na kalamangan. Ito ay
kasunduan sa mga kompanya o indibidwal na hatiin ang pamilihan, magtakda ng mga
presyo, limitahan ang produksiyon o limitahan ang mga oportunidad. Ito ay
maaaring kasangkutan ng pagtatakda ng sahod, mga kickback o maling pagkakatawan
sa indepediyensiya ng relasyon sa pagitan ng mga magkakasabwat na partido. Sa
mga terminong legal, ang lahat ng mga akto na naapektuhan ng kolusyon ay
itinuturing na walang bisa. Ang Pagmamanipula ng presyo (price fixing) ang
kasunduan sa pagitan ng mga kalahok sa parehong panig ng isang pamilihan na
bumili o magbenta lamang ng isang produkto o komoditad sa isang itinakdang
presyo o panatilihin ang mga kondisyon ng pamilihan sa gayong ang presyo ay
napapanatili sa isang ibinigay na lebel sa pamamagitan ng pagkokontrol ng suplay
at pangangailangan. Ang Pagmamanipula ng alok (bid rigging) ay isang anyo ng
pandaraya kung saan ang isang kontratang pangkalakalan (commercial) ay
ipinangako sa isang partido bagaman alang alang sa hitsura, ang ibang mga
partido ay nagtatanghal rin ng isang alok. Ang anyo ng pakikipagsabwatang ito ay
ilegal sa karamihan ng mga bansa. Ito ay isang anyo ng pagtatakda ng presyo at
pagtatalaga ng pamilihan na karamihan ay sinasanay kung saan ang mga kontrata ay
tinutukoy ng isang pagtawag sa mga nag-aalok halimabawa sa kaso ng mga
kontratang konstruksiyon ng pamahalaan.

Ang pandaraya sa halalan ang ilegal na panghihimasok sa proseso ng isang
halalan. Ang mga akto ng pandaraya ay umaapekto sa mga bilang ng boto upang
magdulot ng isang resulta ng halalan. Kabilang sa mga pandarayang ito ang
pagsupil at pagpaslang ng mga katunggali, pagsabotahe ng mga balota at pagbili o
panunuhol ng mga botante.

Ang paglustay ang pagnanakaw ng mga pinagkatiwalaang pondo na pampubliko sa
pamahalaan. Ito ay pampolitika na paglulustay kung ito ay kinasasangkutan ng
pera na pampubliko o pera ng taong bayan na kinuha ng isang opisyal ng
pamahalaan para sa anumang sariling paggamit na hindi itinakda para dito gaya
halimbawa, kapag ang isang opisyal ay nagtatakda sa mga empleyado ng gobyerno na
kumpunihin ang kanyang bahay. Sa batas ng Pilipinas, ang pandarambong ay
inilalarawan na sinumang opiser na pampubliko na sa kanyang sarili o
pakikipagsabwatan sa mga kasapi ng kanyang pamilya, mga kamag-anak sa
pamamagitan ng kasal o dugo, mga ka-negosyo, mga nasasakupan o iba pang mga tao
ay humahakot, nagtitipon o nagkakamit ng kayamanan na kinuha sa masama sa
pamamagitan ng pinagsama o sunod sunod na hayagan o mga gawaing kriminal na
inilalarawan sa seksiyon 1 (tingnan sa baba) sa tinipong halaga o kabuuang
halaga ng hindi bababa limampung milyong piso (P50,000,000.00) ay magkakasala sa
krimen ng pandarambong at mapaparusahan ng reclusion perpetua hanggang
kamatayan. Ito ay:

Ang suhol ang akto ng pagbibigay ng salapi o regalo na nagpapabago ng pag-aasal
ng tumanggap nito. Ito ay inilalarawan sa Black's Law Dictionary bilang ang
pag-aalok, pagbibigay o panghihingi ng anumang bagay na may halaga upang
impluwensiyahan ang mga aksiyon ng isang opisyal o ibang tao na may pangangasiwa
ng isang tungkuling pampubliko pambatas. Ang kickback ay isang anyo ng panunuhol
kung saan ang isang komisyon ay binayaran sa kumukuha ng suhol bilang isang quid
pro quo para sa mga serbisyong ginawa. Ang kickback ay iba mula sa ibang mga uri
ng panunuhol sa kadahilanang may ipinapahiwatig na pakikipagsabwatan sa pagitan
ng mga ahente ng dalawang partido sa halip na ang pangingikil ng isang partido
mula sa isa. Ang layunin ng kickback ay karaniwang hikayatin ang ibang partida
na makipagtulungunan sa ilegal na gawain.

Ang Pagtangkilik o Padrino na tumutukoy sa pagpapabor sa mga tagasuporta,
halimbawa sa trabaho sa gobyerno. Ito ay maaaring lehitimo gaya kapag ang isang
bagong nahalal na pamahalaan ay nagpapalit ng mga mataas na opisyal sa
administrasyon upang mapatupad ng epektibo ang mga patakaran nito. Ito ay
nakikitang isang korupsiyon kung ang mga walang kakayahang mga tao bilang
kabayaran sa pagsuporta ng administrasyon ay napili bago sa mga mas may
kakayahang mga indibidwal. Sa karamihan ng mga hindi demokrasya, ang maraming
mga opisyal ng gobyerno ay kadalasang pinipili para sa kanilang katapatan sa
halip na kakayahan. Ang pagpapabor sa mga kamag-anak (nepotismo) o personal na
mga kaibigan (kronyismo) ng isang opisyal ng pamahalaan ay isang anyo ng isang
hindi lehitimikong kapakinabangang pampribado. Ito ay maaaring samahan ng
panunuhol halimbawa sa paghiling ng isang opisyal ng pamahalaan sa isang negosyo
na magbigay trabaho sa isang kamag-anak ng opisyal na kumokontrol sa mga
regulasyon na umaapekto sa negosyo. Ang pinakasukdulang halimbawa ay kung ang
buong estado ay namamana gaya ng sa Hilagang Korea o Syria. Ang isang mas maliit
na anyo nito ay sa Good ol' boys sa Katimugang Estados Unidos kung saan ang mga
kababaihan at minoridad ay hindi isinasama. Ang mas katamtamang anyo ng
kronyismo ay ang "old boy network" kung saan ang mga hinirang sa mga opisyal na
posisyon sa pamahalaan ay napipili lamang mula sa isang malapit at eksklusibong
network na panlipunan gaya ng mga alumni ng mga partikular na unibersidad sa
halip na sa paghirang ng pinaka may kakayahang kandidato.

Ang ekstensibo at iba ibang mga pagguguol na pampubliko sa sarili nito ay likas
na nanganganib sa kronyismo, mga kickback at mga paglulustay. Ang mga
komplikadong regulasyon at arbitraryo na hindi napangangasiwaang pag-aasal ng
mga opisyal ay nagpapalala sa problem. Ito ay isang argumento para sa
pribatisasyon at deregulasyon. Nakikita ng mga sumasalungat sa pribatisayon ang
argumento bilang ideolohikal. Ang argumentong ang korupsiyon ay kailangang
sumunod mula sa pagkakataon ay napahina ng pag-iral ng mga bansang may hindi
umiiral na korupsiyon ngunit malalaking mga sektor ng pamahalaan gaya ng mga
bansang Nordiko. Gayunpaman, ang mga bansang ito ay may mataas na iskor sa
Indeks ng Pagiging Madali sa pagnenegosyo dahil sa mga mahuhusay at kadalasang
mga simpleng regulasyon at may paghahari ng batas na matatag na nakalagay. Kaya
dahil sa kawalan ng korupsiyon sa simula pa, ang mga ito ay maaaring magpatakbo
ng mga malalaking sektor nang hindi magsasanhi sa korupsiyong pampolitika. Tulad
ng ibang mga gawaing pangekonomiya ng pamahalaan, ang pribatisasyon gaya ng
pagbebenta ng ari-ariang pag-aari ng pamahalaan ay partikular na nanganganib sa
kronynismo. Ang mga pribatisasyon sa Rusya, Latin Amerika at Silangang Alemanya
ay sinamahan ng malalaking iskalang korupsiyon noong pagbebenta ng mga
kompanyang pag-aari ng pamahalaan. Ang mga may koneksiyong pampolitika ay hindi
patas na nagkamit ng malalaking kayamanan na sumira sa reputasyon ng
pribatisasyon sa mga rehiyong ito. Ang mga pag-aaral ay nangatwirang sa
karagdagan ng tumaas na kaigihan sa pagpapatakbo, ang pang-araw araw na maliit
na korupsiyon ay mas malaki nang walang pribatisasyon at ang korupsiyon ay mas
nananaig sa mga hindi pribatisadong sektor. Sa karagdagan, may ebidensiyang
nagmumungkahi na ang ekstra-legal at mga gawaing hindi opisyal ay mas nanaig sa
mga bansa kesa sa mga pribatisado ng kaunti.

Gayunpaman, may isang kontra-punto na ang mga industriyang may oligarkiya sa mga
kompanya ay maaaring tiwali na may mga sabwatang pagtatakda ng presyo na
pumipwersa sa mga nakasalalay na negosyo at iba pa. Ang tanging pagkakaroon ng
isang bahagi sa pamilihan na pag-aari ng iba maliban sa oligarkiya (i.e. sektor
na pampubliko) ang kokontrol sa kanila sa mga ito. Kung ang sektor na pampubliko
ay kumikita at nagbebenta ng kanilang produkto sa kalahati ng presyo ng mga
kompanyang pribadong sektor, walang kakayahan ang mga pribadong sektor na
kompanya na sabayang magpresyo sa gayong antas at panatilihin ang kanilang mga
kustomer. Ang kompetisyon ay kumokontrol sa mga kompanyang ito. Ang korupsiyon
sa pribadong sektor ay maaaring magpataas ng kahirapan at kawalang magawa ng
populasyon at kaya ito ay maaaring umapekto sa korupsiyon sa matagalang panahon.

Sa European Union, ang prinsipyo ng subsidiaridad ay nilalapat. Ang serbisyong
pampamahalaan ay dapat ibigay sa pinakamababa na pinakalokal na autoridad na may
kakayahang magbigay nito. Ang epekto ay ang pamamahagi ng mga pondo sa maraming
mga instansiya ay hindi hihikayat ng paglulustay dahil kahit ang mga malilit na
halaga ng nawawalang pondo ay mapapansin. Salungat dito, ang isang
sentralisadong autoridad kahit ang mga maliit na mga proporsiyon ng mga pondong
pampubliko ay maaaring binubuo ng malalaking halaga ng salapi.

Ang pampolitika na korupsiyon ang pag-abuso ng pampublikong kapangyarihan,
opisina o mga pinagkukunan ng mga hinalal na opisyal ng pamahalaan para sarili
nitong pakinabang gaya halimbawa ng pangingikil, paghimok sa paggawa ng mga
ilegal na gawain, o pag-aalok ng mga suhol. Ito ay maaari ring kumuha ng anyo ng
pagpapanatili sa sarili sa posisyong pampolitika na hinahawakan sa pamamagitan
ng pagbili ng mga boto sa pamamagitan ng pagsasabatas ng mga batas na gumagamit
ng buwis ng taongbayan. Ang sistemikong korupsiyon ang buong pagpapahina sa
pampolitika o ekonomikang sistema. Ang korupsiyon ng pamahalaan sa hudikatura ay
malawak na alam sa maraming transisyonal at papaunlad na mga bansa dahil ang
badyet ng pamahalaan ay halos buong kinokontrol ng ehekutibong sangay (pangulo).
Ito ay nagpapawalang halaga sa separasyon ng mga kapanyarihan dahil ito ay
lumilikha ng mahalagang pangsalaping pagsalalay ng hudikatura. Ang angkop na
pambansang distribusyon ng kayamanan kabilang ang paggasta ng pamahalaan sa
hudikatura ay paksa ng ekonomikang konstitusyonal. Mahalagang kilalanin ang
pagkakaiba sa pagitan ng dalawang paraan ng korupsiyon sa hudikatura: ang
pamahalaan sa pamamagitan ng pagpaplano ng badyet at iba't ibang mga pribilehiyo
at sa pribado. Ang mga kasapi ng pamahalaan ay maaaring sumantala sa mga
mapagkukunang pampolitika (halimbawa ang mga diamante o langis sa ilang mga
kilalang kaso) o mga pag-aari ng estadong produktibong industriya. Ang isang
bilang ng mga tiwalang pamahalaan sa buong mundo ay nagpayaman sa kanilang mga
sarili sa pamamagitan ng tulong pandayuhan na karaniwang ginugugol ng mga ito sa
mga magagara at nagpapasikat na mga gusali at mga sandatang pangmilitar.

Ang korupsiyon ng kapulisan ay isang spesipikong anyo ng maling pag-aasal sa
kapulisan na ginagawa upang magkamit ng mga benepisyong pansalapi, iba pang
kapakinabangan o pagpapasulong ng kanilang karera.Kabilang sa mga karaniwang
anyo ng korupsiyon ng kapulisan na hindi pagsunod sa sinumpaang kodigo ng
pag-aasal ng mga pulis ang sumusunod:

Ang korupsiyon ay nangyayari rin sa sistemang hudikatura ng isang bansa. Ang mga
kurakot na hukom (judge) na tumatanggap ng suhol ay magbababa ng desisyong pabor
sa nanuhol at sa gayon ay nasisira ang integridad ng hustisya at pagiging patas
ng sistemang korte.

Ang korupsiyon ay nangyayari rin sa pamamahayag (media). Kabilang sa mga
korupsiyon sa pamamahayag ang:

Simula 1995, ang Transparency International (TI) ay naglilimbag ng Corruption
Perceptions Index (CPI) na taunang rumaranggo sa mga bansa "ayon sa kanilang mga
natatantong lebel ng korupsiyon na tinutukoy ng mga pagtatasa ng mga eksperto at
mga opinyong survey". Pangkalahatang inilalarawan ng CPI ang korupsiyong
pampolitika bilang "hindi angkop na paggamit ng kapangyarihang pampubliko para
sa kapakinabangang pampribado."

Nirarangguhan ng CPI ang mga 176 bansa sa isang iskala mula 100(napakalinis o
korupsiyon) hanggang 0(labis na korupsiyon) Sa mga nakaraang taon, ang iskala ay
mula 10 hanggang 0. Sa ulat nito noong 2012, ang mga bansang nirangguhan nito na
may pinakamababang natatantong lebel ng korupsiyon ang: Denmark, Finland, New
Zealand, Sweden, Singapore, Switzerland, Australia, Norway, Canada, Netherlands,
Iceland at Luxembourg.



https://tl.wikipedia.org/wiki/Mahabharata

Ang Mahabharata o Mahābhārata, ang dakilang Bharata ("Ang Dakilang Salaysay Ukol
sa mga Bharata," mas mahaba at tiyak na salin), ay isa sa dalawang
pinakamahalagang sinaunang epiko ng India, bukod sa Ramayana. Tinipon sa
sinaunang India ang Mahabharata. Pinaniniwalaang si Vyasa, isang rishi o taong
paham, ang kumatha ng akdang ito. Nilalahad ng alamat na isinulat ito ng diyos
na si Ganesh habang dinikta o sinambit naman ito ni Vyasa. Sinasabing ang
Mahabharata ang pinakamahabang akda sa uri nito sa buong mundo. Naglalaman ang
akda ng may 110,000 mga taludturan na may 18 mga bahagi. Mayroon ding isang
itinuturing na ika-19 bahaging tinatawag na Harivamsha. Bahagi ng Mahabharata
ang Bhagavad Gita (o Bhagavadgita), isang diyalogo o pag-uusap sa pagitan nina
Krishna at Arjuna.

Isinulat ang tulang epikong ito na may layuning parangalan ang mga bayani nang
maganap ang paglusob ng mga Aryano (mga Aryan) sa India. Halos kapantay ng mga
diyos ang mga maalamat na mga bayaning ito.

Itinuro ni Vyasa ang epikong ito sa kaniyang anak na lalaking si Suka at sa
kaniya ring mga mag-aaral, ang mga Vaisampayana at sa iba pa. Nagsagawa ng
dakilang pag-aalay, ang yagna, ang Haring Janamejaya, na anak na lalaki ni
Parikshit, kasama ang apong lalaki ng mga bayani ng epiko. Muling nilahad ni
Vaisampayana ang epiko kay Janamejaya, ayon sa mungkahi ni Vyasa. Sa kalaunan,
may isa pang paham - si Suta - na muling naglahad ng Mahabharata kay Janamejaya,
kay Saunaka rin, at sa iba pa, habang idinaraos ang isang paghahaing pang-alay
na isinagawa ni Saunaka sa Naimisaranya, isang pook na malapit sa Sitapur sa
Uttar Pradesh.

Maraming paksang tinatalakay ang Mahabharata sa loob ng labinwalong mga bahagi
nito. Sumasakop ang mga paksang ito sa ilang bilang ng mga aspeto ng Hinduismo,
mitolohiyang Hindu, mga etika, at gawi ng pamumuhay ng Hindu. Isang bahagi pa
nito ang tinatawag na Harvamsha. Ilan sa mga nasa ibaba ang ilang mga pananalita
hinggil sa labinwalong mga bahagi ng Mahabharata. Sa Mahabharata, tinatawag na
mga parvan o mga parva - mga aklat - ang mga bahaging ito. Nakatala sa ibaba ang
lahat ng mga parva ng Mahabharata:



https://tl.wikipedia.org/wiki/Kanser

Ang Kanser (Ingles: Cancer) na kilala sa palagamutan bilang malignanteng
neoplasma ay isang malawak na pangkat ng iba't ibang mga sakit na lahat ay
sumasangkot sa hindi na-regulang paglago ng sihay. Sa kanser, ang mga sihay ay
naghahati at lumalago ng walang kontrol. Ang kanser ay maaari ring kumalat na
tinatawag na metastasis sa mas malayong mga bahagi ng katawan sa pamamagitan ng
sistemang limpatiko o daloy ng dugo. Hindi lahat ng mga pamamaga ay kanseroso.
Ang mga pamamaga na benign ay hindi lumalago nang walang kontrol, hindi
sumasalakay sa ibang mga kapitbahay na himaymay at hindi kumakalat sa buong
katawan. Mayroon mga 200 iba ibang alam na mga kanser na dumadapo sa mga tao.
Bukod sa tao, ang kanser ay isa ring pangunahing sakit ng mga alagang
hayop(pets) kabilang ang mga aso at pusa. Sa isang pag-aaral, 45% ng mga asong
umabot sa 10 taong gulang o mas matanda rito ay namatay sa kanser.

Ang pagtukoy ng sanhi ng kanser ay kumplikado. Maraming mga bagay ay alam na
nagpapadagdag ng panganib ng kanser kabilang ang paggamit o panglanghap ng
tabako, ilang mga hawa, kawalan ng gawaing pisikal, katabaan at mga nagsasanhi
ng polusyon sa kapaligiran. Ang mga ito ay direktang puminsala sa mga kamana o
sumama sa mga umiiral na pagkakamaling namamana sa loob ng mga sihay upang
magsanhi ng sakit. Ang tinatayang 5 hanggang 10 porsiyento ng mga kanser ay
buong namamana(henetiko).

Ang kanser ay madedetekta sa bilang ng mga paraan kabilang ang presensiya ng
ilang mga tanda at sintomas, pag-iiskreen ng kanser, o pag-iimaheng medikal.
Kapag ang isang posibleng kanser ay nadetekta, ito ay dinidiagnose sa
pamamagitan ng histolohiya ng isang sampol ng tisyu. Ang kanser ay karaniwang
ginagamot ng kemoterapiya, terapiyang radiasyon at siruhiya. Ang mga tsansa ng
pagpapatuloy na mabuhay ng taong may kanser ay malaking iba iba sa uri at
lokasyon ng kanser at sa sakop ng sakit sa simula ng paggamot. Bagaman ang
kanser ay maaaring umapekto sa mga tao sa lahat ng mga edad, at ang ilang mga
uri ng kanser ay mas karaniwan sa mga bata, ang panganib ng pag-unlad ng kanser
ay pangkalahatang tumatataas sa edad. Noong 2007, ang kanser ay nagnsahi ng 13%
ng kamatayan ng lahat ng mga tao sa buong mundo (7.9 milyon). Ang mga rate ay
tumataas habang mas maraming mga tao ay nabubuhay sa matandang edad at habang
ang ang mga pagbabago sa mga pamumuhay ay nangyayari sa umuunlad na daigdig.

Kapag ang kanser ay nagsimula, ito ay palaging hindi lumilikha ng mga sintomas
at ang mga tanda at sintomas ay lumilitaw lamang habang ang masa ay patuloy na
lumalago ay nagiging ulcer. Ang mga pagkakatuklas na nagresulta ay nakadepende
sa lokasyon ng kanser. Ang ilang mga sintomas ay spesipiko na marami sa mga ito
ay kadalasang umiiral sa mga indibidwal na may iba pang mga kondisyon. Ang
kanser ang bagong "dakilang manggagaya". Kaya hindi bihira para sa mga taong
nadiagnose ng kanser na gamutin para sa mga ibang sakit kung saan ay
ipinagpalagay na ang kanilang mga sintomas ay sanhi ng mga ito.

Ang mga sintomas na lokal ay maaaring mangyari sanhi ng masa ng tumor o
ulserasyon nito. Halimba, ang mga epektong masa mula sa kanser sa baga ay
maaaring magsanhi ng pagharang ng bronchus na nagreresulta sa ubo o pulmonya,
ang kanser ng esophagus ay maaaring magsanhi ng pagsikip ng esophagus na
gumagawang mahirap o masakit na lumunok at ang kanser na colorecatl ay maaaring
magdulot ng pagsikip o pagharang ng bituka na nagreresulta sa mga pagbabago sa
mga gawaing pang-bituka. Ang mga masa ng suso o testikulo ay maaaring madaling
masalat. Ang ulserasyon ay maaaring magsanhi ng pagdurugo na kung ito ay
mangyari sa baga ay tutungo sa pag-ubo ng dugo, sa mga bituka sa anemia o
pagdurugo ng rektum, sa pantog sa dugo sa ihi at sa uterus sa pagdurugong
pang-puke. Bagaman ang lokalisadong sakit ay maaaring mangyari sa mas maunlad na
kanser, ang simulang pamamaga ay karaniwang hindi masakit. Ang ilang mga kanser
ay maaaring magsanhi ng pagpuno ng pluido sa loob ng dibdib o tiyan.

Ang mga pangkalahatang sintomas ay sanhi ng mga malalayong epekto ng kanser na
hindi kaugnay ng direkta o metastatikong pagkalat. Ang mga ito ay maaaring
kabilangan ng: hindi sinasadyang pagbabawas ng timbang, lagnat, pagiging labis
na pagod at mga pagbabago sa balat. Ang sakit na Hodgkin, leukemia at kanser ng
atay o bato(kidney) ay maaaring magsanhi ng patuloy na lagnat na hindi alam ang
pinagmulan.

Ang spesipikong mga konstelasyon ng mga sintomas na sistemiko na tinaguriang
paraneoplastic phenomena ay maaaring mangyari sa ilang mga kanser. Ang mga
halimbawa nito ay kinabibilangan ng myasthenia gravis sa thymoma at clubbing sa
kanser sa baga.

Ang mga sintomas ng metastasis ay sanhi ng pagkalat ng kanser sa ibang mga
lokasyon sa katawan. Ang mga ito ay maaaring kabilangan ng lumaking
kulani(maaaring masalat o minsan ay makikita sa ilalim ng balat at karaniwan ay
matigas), hepatomegaly (lumaking atay) o splenomegaly (lumaking pali) na
maaaring masalat sa tiyan, sakit o bali ng mga apektadong buto at mga sintomas
na neurolohikal.

Ang mga kanser ay pangunahing isang sakit na pang-kapaligiran(environmental) na
ang mga 90-95% ng mga kaso ay itinuturo sa mga paktor na pang-kapaligiran at ang
mga kasong 5-10% ay sanhi ng gene. Ang pang-kapaligiran gaya ng ginagamit ng mga
mananaliksik ng kanser ay nangangahulugang anumang sanhi na hindi namamana ng
henetiko hindi lamang ng polusyon. Ang karaniwang mga paktor na pang-kapaligiran
na nag-aambag sa kamatayan sa kanser ay kinabibilangan ng paninigarily o
paninigarilyo ng tabako (25-30%), dieta at obesidad (30-35%), mga impeksiyon
(15-20%), radiasyon (parehong nag-iionisa at hindi nag-iionisa, hanggang 10%),
stress, kawalan ng gawaing pisikal, at mga nagsasanhi ng polusyon sa
kapaligiran. Halos imposible na mapatunayan kung ano ang nagsanhi ng kanser sa
sinumang indibidwal dahil ang karamihan sa mga kanser ay may maraming mga
posibleng sanhi. Halimbawa, kung ang isang tao na labis na gumagamit ng tabako
ay nagkaroon ng kanser sa baga, kung gayon, ito ay malamang na sanhi ng paggamit
ng tabako ngunit dahil ang bawat isa ay may maliit na tsansa ng pagkakaroon ng
kanser sa baga bilang resulta ng polusyon sa hangin o radiasyon, kung gayon, may
maliit na tsansa na ang kanser ay nabuo dahil sa polusyon sa hangin o radiasyon.

Ang patohenesis ng kanser ay mababakas ng pabalik sa mga mutasyon ng DNA na
umaapekto sa paglago ng selula at metastasis. Ang mga substansiya na nagsasanhi
ng mga mutasyon ng DNA ay kilala bilang mga mutaheno(mutagens) at ang mga
mutaheno na nagsasanhi ng mga kanser ay tinatawag na karsinoheno(carcinogens).
Ang mga partikular na subtansiya ay naiugnay sa mga spesipikong uri ng kanser.
Ang paninigarilyo ng tabako ay naiigunay sa maraming mga anyo ng kanser, at
nagsasanhi ng 90% ng kanser sa baga.

Marami ring mga mutaheno na mga karsinoheno ngunit ang ilang mga karsinoheno ay
hindi mutaheno. Ang alak ay isang haimbawa ng kemikal na karsinoheno na hindi
mutaheno. Sa Kanlurang Europa, ang 10% ng mga kanser sa lalake at ang 3% ng mga
kanser sa babae ay itinuturo sa alak.

Ang mga dekada ng pagsasaliksik ay nagpakita ng ugnayan sa pagitan ng paggamit
tabako at kanser sa baga, larynx, ulo, leeg, tiyan, pantog, bato, esophagus at
lapay. Ang usok ng tabako ay naglalaman ng higit sa 50 alam na mga karsinoheno
kabilang ang mga nitrosamine at mga polycyclic aromatic hydrocarbon. Ang tabako
ay responsable sa mga isa sa tatlo ng lahat ng mga kamatayan sa kanser sa mga
maunlad na bansa, at mga isa sa lima sa buong mundo. Ang rate ng kamatayan sa
kanser sa baga sa Estados Unidos ay sumalamin sa mga paterno ng paninigarilyo ng
tabako na may mga pagtaas sa paninigarilyo kasunod ng labis na pagtaas ng mga
rate ng kamatayan sa kanser sa baga at mas kamakailan lamang, ang pagbagsak ng
rate ng paninigarilyo simula mga 1950 ay sinundan ng pagbagsak ng rate ng
kamatayan sa kanser sa bago sa lalake simula 1990. Gayunpaman, ang mga bilang ng
mga naninigarilyo sa buong mundo ay patuloy pa ring tumataas na tumungo sa
inilalarawan ng ilang mga organisasyon na "epidemiko ng tabako".

Ang kanser na kaugnay sa trabaho ng isang indibidwal ay pinaniniwalaang
kumakatawan sa pagitan ng 2–20% ng lahat ng mga kaso. Bawat taon ang hindi
bababa sa 200,000 katao ang namamatay sa buong mundo mula sa kanser na nauugnay
sa kanilang trabaho. Ang karamihan ng mga kamatayan sa kanser sanhi ng panganib
pang trabaho ay nangyayari sa maunlad na mga bansa. Tinatayang 20,000 ng mga
kamatayan sa kanser at 40,000 mga bagong kaso ng kanser bawat taon sa US ay
maituturo sa trabaho. Ang mga milyon ng mga trabahador ay nanganganib na
magkaroon ng mga kanser gaya ng kanser sa bago at mesothelioma mula sa
paglanghap ng mga hiblang asbestos at usok ng tabako o leukemia mula sa
pagkakalantad sa benzene sa kanilang mga trabaho.

Ang diyeta, kawalan ng gawaing pisikal at obesidad ay kaugnay ng tinatayang mga
30–35% ng kamatayan sa kanser. Sa Estados Unidos, ang sobrang timbang ng katawan
ay kagunay ng pag-unlad ng maraming mga uri ng kanser at isang paktor sa 14–20%
ng lahat ng mga kamatayan sa kanser. Ang kawalan ng gawaing pisikal ay
pinaniniwalaang nag-aambag sa panganib ng kanser hindi lamang sa pamamagitan ng
epekto nito sa timbang ng katawan kundi pati sa mga negatibong epekto sa
sistemang immuno at sistemang endokrina. Ang mga dietang mababa sa gulay, prutas
at buong butil at mataas sa pinroseso o pulang mga karne ay naiuugnay sa isang
bilang ng ma kanser. Ang isang diyetang may mataas na bilang ng asin ay
nai-ugnay sa kanser ng tiyan, ang aflatoxin B1 na isang kadalasang nakahahawang
pagkain sa kanser sa atay at pag-nguya ng mani na areka('nga nga') sa kanser sa
bibig. Ito ay maaaring isang bahaging nagpapaliwanag ng mga pagkakaiba sa
insidensiya ng kanser sa iba't ibang mga bansa halimbawa ang kanser sa tiyan ay
mas karaniwan sa Hapon dahil sa dietang mataas sa asin dito, at ang kanser sa
colon ay mas karaniwan sa Estados Unidos. Ang mga imigrante ay nagkakaroon ng
panganib sa kanilang bagong bansa na kadalasan ay sa loob ng isang henerasyon na
nagmumungkahing may mahalagang ugnayan sa pagitan ng diyeta at kanser.

Sa buong mundo, ang tinatayang 18% ng mga kamatayan sa kanser ay kaugnay ng mga
sakit na nakahahawa. Ang proporsiyong ito ay iba iba sa iba't ibang mga rehiyon
ng mundo mula sa isang mataas na 25% sa Aprika hanggang sa mas mababa sa 10% sa
mga mauunlad na bansa. Ang mga virus ang karaniwang mga ahenteng nakahahawa na
nagsasanhi ng kanser ngunit ang bakterya at mga parasito ay maaaring may epekto
rin. Ang isang virus na nagsasanhi ng kanser ay tinatawag na oncovirus. Ang mga
ito ay kinabibilangan ng human papillomavirus (cervical carcinoma), Epstein-Barr
virus (B-cell lymphoproliferative disease at nasopharyngeal carcinoma), Kaposi's
sarcoma herpesvirus (Kaposi's Sarcoma at mga pangunahing effusion lymphoma), mga
virus na hepatitis B at hepatitis C (hepatocellular carcinoma), at Human T-cell
leukemia virus-1 (T-cell leukemias). Ang impeksiyong bakteryal ay maaaring
magpataas rin ng panganib ng kanser gaya ng makikita sa pinukaw ng Helicobacter
pylori na kanser sa tiyan. Ang mga impeksiyong parasitiko na malakas na
naiiugnay sa kanser ay kinabibilangan ng Schistosoma haematobium (squamous cell
carcinoma ng pantog) at mga liver fluke, Opisthorchis viverrini at Clonorchis
sinensis (cholangiocarcinoma).

Hanggang 10% ng mga sumasalakay na kanser ay kaugnay ng pagkakalantad sa
radyasyon kabilang ang parehong nag-iionisang radiasyon at hindi nag-iionisang
radiasyon. Sa karagdagan, ang malawak na karamihan ng mga hindi sumasalakay na
kanser ay hindi-melanomang kanser ng balat na sanhi ng hindi nag-iionisang
radiasyong ultraviolet. Ang mga pinagmumulan ng nag-iionisang radiasyon ay
kinabibilangan ng pag-iimaheng medikal at gaas na radon. Ang radiasyon ay
maaaring magsanhi ng kanser sa karamihan ng mga bahagi ng katawan, sa lahat ng
mga hayop at sa anumang edad bagaman ang pinukaw ng radiasyon na mga solidong
tumor ay karaniwang kumukuha ng 10-15 mga tao at maaaring kumuha hanggang 40
taon para klinikal na mahayag at ang pinukaw ng radiasyong mga leukemia ay
karaniwang nangangailangan ng 2-10 taon upang lumitaw. Ang ilang mga tao gaya ng
mga nevoid basal cell carcinoma syndrome o retinoblastoma ay mas marupok kesa sa
aberahe sa pagkakaron ng kanser mula sa pagkakalantad sa radyasyon. Ang mga bata
at adolesente ay dalawang beses na mas malamang na magkaroon ng pinukaw ng
radiasyon na leukemia bilang mga matanda. Ang pagkakalantad sa radiasyon bago
ang kapanganakan ay may 10 bese na epekto. Ionizing radiation is not a
particularly strong mutagen. Ang residential na pagkakalantad sa gas na radon
halimbawa ay may parehong mga panganib ng kanser gaya ng pasibong
paninigarilyo(passive smoking o hindi aktibong paninigarilyo ngunit panglanghap
ng usok ng katabing mga naninigarilyo). Ang mababang dosis na mga pagkakalantad
gaya ng pamumuhay malapit sa isang planta ng kapangyarihang nukleyar ay
pangkalahatang pinaniniwalaang wala o labis na kaunting epekto sa pag-unlad ng
kanser. Ang radiasyon ay isang mas makapangyarihang pinagmulan ng kanser kapag
ito ay kasama ng ibang mga ahenteng nagsasanhi ng kanser gaya ng pagkakalantad
sa gaas na radon at dinagdagan pa ng paninigarilyo ng tabako. Hindi tulad ng mga
pumupukaw na kemikal o pisikal sa kanser, ang nag-iionisang radyasyon ay
tumatama sa mga molekula sa loob ng mga selula nang walang-pili. Kung ito ay
nagkataong tumama sa isang kromosoma, maaari nitong sirain ang kromosoma,
magresulta sa abnormal na bilang ng mga kromosoma, hindi magpagana ng isa o
maraming mga gene sa bahagi ng kromomosamg natamaan nito, magbura ng mga bahagi
ng sekwensiyang DNA, magsanhi ng mga translokasyong kromosoma, o magsanhi ng
ibang mga uri ng mga abnormalidad ng kromosoma. Ang pangunahing pinsala ay
nagreresulta sa pagkamatay ng selula ngunit ang mas maliit na pinsala ay
maaaring mag-iwan ng isang matatag, isang bahaging gumaganang selula na maaaring
magkaroon ng kakayahan na dumami at mabuo sa kanser lalo na kung ang gene na
tagasupil ng tumor ay napinsala ng radyasyon. Ang tatlong mga yugont
independiyente ay lumilitaw na sumasangkot sa paglikha ng kanser ng
nag-iionisang radiasyon: mga morpolohikal na pagbabago sa selula, pagkakamit ng
imortalidad na selular(pagkawala ng normal na naglilimita ng buhay na mga
prosesong regulatoryo ng selula), at mga adaptasyon na pumapabor sa tumor. Kahit
pa ang partikulong radiasyon ay hindi tumama nang direkta sa DNA, ito ay
pumupukaw ng mga tugon mula sa selula na hindi direktang nagpapataas ng pagiging
malamang ng mga mutasyon. Ang paggamit medikal na nag-iionisang radiasyon ang
isang papalagong pinagmulan ng pinukaw ng radiasyon na mga kanser. Ang
nag-iionisang radiasyon ay maaaring gamitin upang gamutin ang ibang mga kanser
ngunit ito ay maaari sa ilang mga kaso na pumukaw ng ikalawang anyo ng kanser.
Ito ay ginagamit rin sa ilang mga uri ng pag-iimaheng medikal. Ang isang ulat
nagtatantiya na ang mga 29,000 ng panghinaharap na kanser ay maaaring maiugnay
sa tinatayang 70 milyong mga CT scan na isinagawa sa US noong 2007. Tinatayang
ang 0.4% ng mga kanser noong 2007 sa Estados Unidos ay sanhi ng mga CT scan na
isinagawa sa nakaraan at maaaring ito ay tumaas sa 1.5–2% na may mga rate ng
paggamit ng CT sa parehong yugto ng panahon. Ang pangmatagalang pagkakalantad sa
radiasyong ultraviolet mula sa araw ay maaaring magsanhi ng melanoma at iba pang
mga malignansiya sa balat. Ang maliwanag na ebidensiya ay nagpapatunay na ang
radiasyong ultraviolet lalo na ang hindi nag-iionisang medium wave na UVB bilang
sanhi ng karamihan ng mga hindi-melanomang kanser sa balat na pinakakaraniwang
mga anyo ng kanser sa buong mundo. Ang hindi nag-iionisang radiasyon ng
kadalasang radyo (radio frequency) mula sa mga teleponong selular, transmisyon
ng kuryenteng elektriko at iba pang mga katulad na pinagmulan ay inilarawan
bilang isang posibleng karsinoheno ng International Agency for Research on
Cancer ng Samahan ng Pandaigdigang Kalusugan (WHO).

Ang malawak na karamihan ng mga kanser ay hindi-namamana("sporadic cancers").
Ang mga namamanang kanser(genetic) ay pangunahing sanhi ng mga namanang
depektong henetiko. Ang mas mababa sa 0.3% ng populasyon ay tagadala ng isang
mutasyong henetiko na may isang malaking epekto sa panganib ng kanser at ang mga
ito ay nagsasanhi ng mas mababa ng 3–10% ng lahat ng mga kanser. Ang ilang mga
sindromang ito ay kinabibilangan ng: ilang mga namamanang mutasyon sa gene na
BRCA1 at BRCA2 na may higit sa 75% panganib ng kanser sa suso at kanser na
ovarian, at anghereditary nonpolyposis colorectal cancer (HNPCC or Lynch
syndrome) na umiiral sa mga 3% ng taong may kanser na colorectal, kasama ng iba
pa.

Ang ilang mga substansiya ay nagsasanhi ng kanser na pangunahing sa pamamagitan
ng pisikal kesa kemikal na mga epekto sa selula. Ang isang kilalang halimbaw
nito ang pangmatagalang pagkakalantad sa asbestos na natural na umiiral na mga
hiblang mineral na isang pangunahing sanhi ng mesothelioma na isang uri ng
kanser sa baga. Ang ibang mga substansiya sa kategoryang ito ay kinabibilangan
ng natural na umiiral at mga sintetikong tulad ng asbestos na mga hiblang gaya
wollastonite, attapulgite, glass wool, at rock wool na pinaniniwalang may mga
parehong epekto. Ang mga walang hiblang material na partikulo na nagsasanhi ng
kanser ay kinabibilangan ng pinulbos na metalikong cobalt at nickel, at
crystalline silica (quartz, cristobalite, at tridymite). Karaniwan, ang mga
karsinohenong pisikal ay dapat pumasok sa loob ng katawan(gaya ng pagpasok sa
pamamagitan ng paglanghap ng mga munting piraso nito) at nangangailangan ng mga
taon ng pagkakalantad upang magkaroon ng kanser. Ang traumang pisika na
nagreresulta sa kanser ay relatibong bihira. Ang mga pag-aangking ang pagkabali
ng buto ay nagreresulta sa kanser sa buto halimbawa ay hindi kailanman
napatunay. Gayundin, ang traumang pisika ay hindi tinatanggap na sanhi ng kanser
sa cervix, kanser sa suso o kanser sa utak. Ang isang tinatanggap na pinagmulan
ang kadalasang, pangmatagalang paglalapat ng mga maiinit na bagay sa katawan.
Posibleng ang paulit ulit na mga paso sa parehong bahagi ng katawan gaya ng mga
nalilikha ng kanger at kairo heaters (pang-init ng kamay na uling) ay maaaring
lumikha ng kanser sa balat lalo kung ang mga kemikal na karsinoheno ay umiiral
rin. Ang kadalasang pag-inom ng nakapapasong mainit na tsaa ay maaaring lumiha
ng kanser sa esophagus. Sa pangkalahatan, pinaniniwalaang ang kanser ay
lumilitaw o ang isang preeksistensiyang kanser ay hinihikayat sa proseso ng
pagkukumpuni ng trauma kesa ang kanser ay sinanhing direkta ng trauma.
Gayunpaman, ang paulit ulit na mga pinsala sa parehong mga tisyu may maaaring
pumukaw ng labis na paglaganap ng selula na nagpapataas naman ng mga odd na
isang mutasyong kanseroso. Walang ebidensiya na ang mismong pamamaga ay
nagsasanhi ng kanser.

Ang ilang mga hormone ay gumagampan ng isang papel sa pag-unlad ng kanser sa
pamamagitan ng pagtataguyod ng paglaganap ng selula. Ang mga hormone ay
mahalagang mga ahente sa mga nauugnay sa kasariang mga kanser gaya ng kanser sa
suso, endometrium, prostate, obaryo at testis, gayudin sa kanser sa thyroid at
kanser sa buto.

Ang mga lebel ng hormone ng isang indibidwal ay karamihang natutukoy nang
henetiko kaya ito ay maaari o kahit papaano ay nagpapaliwanag ng presensiya ng
ilang mga kanser na tumatakbo sa mga pamilya na tila walang anumang mga gene na
nagsasanhi ng kanser. Halimbawa, ang mga anak na babae ng mga babae na may
kanser sa suso ay mayroon mas mataas na mga lebel ng estrogen at progesterone
kesa sa mga anak na babae ng mga babaeng walang kanser sa suso. Ang mga mas
mataas na lebel ng hormone na ito ay maaaring magpaliwanag kung ang mga babaeng
ito ay mayroong mas mataas na panganib ng kanser sa suso kahit sa kawalan ng
gene na nagsasanhi ng kanser sa suso. Gayundin, ang mga lalake ng lahing
Aprikano ay may mahalagang mas mataas na mga lebel ng testosterone kesa sa mga
lalake ng lahing Europeo at tumutuong mas mataas na lebel ng kanser sa prostate.
Ang mga lalake ng lahing Asyano na may pinakamababang mga lebel ng nagpapagana
ng testosterone na androstanediol glucuronide ay may pinakamababang mga lebel ng
kanser sa prostate.

Gayunpaman, ang mga hindi henetikong paktor ay mahalaga rin: ang mga taong obese
ay may mas mataas na mga lebel ng ilang mga nauugnay sa hormone na kanser at
isang mas mataas na rate ng mga kanser na ito. Ang mga babaeng ginagamot ng
terapiyang pagpapalit ng hormone para sa menopause ay may mas mataas na panganib
ng pagkakaroon ng mga kanser na nauugnay sa mga hormone na ito. Sa kabilang
dako, ang mga taong nag-eehersiyo ng higit sa aberahe ay may mas mababang mga
lebel ng mga hormone na ito at mas mababang panganib ng kanser. Ang Osteosarcoma
ay maaaring hikayatin ng mga hormone ng paglago. Ang ilang mga paggamot at
prebensiyonng pakikitungo ay nagpapabuti ng sanhing ito sa pamamagitan ng
artipisyal na pagbabawas ng mga lebel ng hormone at kaya pumipigil sa mga
sensitibo sa hormone na mga kanser.

Maliban sa mga bihirang pagpasa na nangyayari sa mga pagbubuntis at tanging
isang marhinal na kaunting mga donor ng organo, ang kanser ay pangkalahatang
hindi naipapasang sakit. Ang pangunahing dahilan para rito ay ang pagtakwil ng
tisyu graft na sanhi ng MHC inkompatibilidad. Sa mga tao at ibang mga
bertebrata, ang sistemang immuno ay gumagamit ng mga MHC antigen upang itangin
sa pagitan ang "sarili" at "hindi-sariling" mga selula dahil ang mga antigen na
ito ay iba sa iba ibang tao. Kapag ang hindi-sariling mga antigen ay
naenkwentro, ang sistemang immuno ay tumutugon laban sa angkop na selula. Ang
gayong mga reaksiyon ay maaaring magprotetka laban sa engrafment ng selulang
tumor sa pamamagitan ng pag-aalis ng itinanim na mga selula. Sa Estados Unidos,
ang tinatayang mga 3,500 mga buntis na babae ay may isang malignansiya kada taon
at ang pagpasang transplancental ng acute leukaemia, lymphoma, melanoma at
carcinoma mula sa ina tungo sa fetus ay napagmasdan. Ang pag-unlad ng hinango sa
donor na mga tumor mula sa mga transplantasyon ng mga organo ay labis na bihira.
Ang pangunahing sanhi ng organ transplant na nauugnay sa mga tumor ay tila ang
malignanteng melanoma na hindi nadetekta sa panahon ng pag-ani ng organo. Ang
kanser mula sa isang organismo ay karaniwang lumalago sa iba pang organismo ng
espesyeng ito basta ang mga ito ay nagsasalo ng mga histocompatibility gene, at
napatunay gamit ang daga. Gayunpama, ito ay hindi mangyayri sa tunay na mundong
setting maliban sa paglalarawan sa itaaas. Sa mga hindi tao, ang ilang mga uri
ng naipapasang kanser ay nailarawan kung saan ang mga kanser ay kumakalata sa
pagitan ng mga hayop sa pamamagitan ng pagpasa ng mga mismong selulang tumor.
Ang phenomenon na ito ay nakita sa mga asong Sticker's sarcoma na kilala rin
bilang canine transmissible venereal tumor, gayundin ang devil facial tumour
disease sa mga Tasmanian devil.

Ang kanser ay pundamental na isang sakit ng kabiguan ng regulasyon ng paglago ng
tisyu. Upang ang isang normal na selula na magtransporma sa isang selulang
kanser, ang mga gene na nagreregula ng paglago ng selula at ang diperensiasyon
ay dapat mabago. Ang mga apektadong gene ay nahahati sa dalawang mga malawak na
kategorya: ang mga oncogene ang mga gene na nagtataguyod ng paglago ng selula at
pagpaparami nito. Ang gene na tagasupil ng tumor ang mga gene na pumipigil sa
paghahati ng selula at pagpapatuloy. Ang malignanteng transpormasyon ay maaaring
mangyari sa pamamagitan ng pagkabuo ng mga nobelang oncogene, ang hindi angkop
na sobrang ekspresyon ng mga normal na oncogen o sa pamamagitan ng mga hindi
ekspresyon o hindi pagpapagana ng mga gene na tagasupil ng tumor. Sa karaniwan,
ang mga pagbabago sa maraming mg agene ay kinakailangan upang matransporma sa
isang selulang kanser. Ang mga pagbabagong henetiko ay maaaring mangyari sa
iba't ibang mga lebel at sa pamamagitan ng iba't ibang mga mekanismo. Ang
pagkakamit o pagkawala ng buong kromosoma ay maaaring mangyari sa pamamagitan ng
mga pagkakamali sa mitosis. Ang mas karaniwang ang mga mutasyon na mga pagbabago
sa sekwensiyang nucleotide ng henomikong DNA. Ang malaking iskalang mga mutasyon
ay sumasangkot sa pagbura o pagkakamit ng isang bahagi ng isang kromosoma. Ang
amplipikasyon ng gene ay nangyayari kapag ang isang selula ay nagkakamit ng
marmaing mga kopya(na kadalasan ay 20 o higit pa) ng isang maliit na kromosomal
na locus na karaniwan ay naglalaman ng isa o maraming mga oncogen e at katabing
materyal na henetiko. Ang translokasyong kromosomal ay nangyayari kapag ang
dalawang magkahiwalay na mga rehiyong kromosomal ay naging abnormal na nagsanib
na kadalasan ay sa isang katangiang lokasyon. Ang isang kilalang halimbawa nito
ang kromosomang Philadelphia o translokasyon ng mga kromosomang 9 at kromosomang
22 na nangyayari sa kronikong myelogenous leukemia at nagreresulta sa
produksiyon ng BCR-abl fusion protein na isang oncogenic tyrosine kinase. Ang
maliit na iskalang mga mutasyon ay kinabibilangan ng mga puntong mutasyon,
pagbura at pagpasok na maaaring mangyari sa promotor na rehiyon ng isang gene at
umaapekto sa ekspresyon nito o maaaring mangyari sa nagkokodigong sekwensiya ng
gene at nagbabago ng tungkulin o stabilidad ng isang produktong protina. Ang
disrupsiyon ng isang gene ay maaari ring magresulta mula sa integrasyon ng
henomikong materyal mula sa isang DNA virus o retrovirus at nagreresulta sa
ekspresyon ng mga viral ocogene sa apektadong selula at mga supling nito. Ang
replikasyon ng malaking halaga ng datos na nilalaman sa loob ng DNA ng mga buhay
na selula ay probabilistikong nagreresulta sa ilang mga pagkakamali(mga
mutasyon). Ang komplikadong pagkakamaling pagtutuwid at prebensiyon ay itinayo
sa proseo at nagbabantay sa selula laban sa kanser. Kung ang labis na
pagkakamali ay nangyari, ang napinsalang selula ay maaaring "wumasak sa sarili
nito" sa pamamagitan ng nakaprogramang kamatayan ng selula na tinaguriang
apoptosis. Kung ang pagkakamaling mga prosesong kontrol ay nabigo, kung gayon,
ang mga mutasyon ay magpapatuloy at maipapasa sa kahabaang ng ng mga anak na
selula. Ang ilang mga kapaligiran ay gumagawa ng mga pagkakamali na mas malamang
na lumitaw o dumami. Ang gayong mga kapaligiran ay kinabibilangan ng presensiya
ng diruptibong mga substansiyang tinatawag na mga karsinoheno, paulit ulit na
mga pinsala, init, nag-iionisang radiasyon o hypoxia

Ang transpormasyon ng isang normal na selula sa isang kanser ay katulad ng isang
reaksiyong kadena na sanhi ng mga inisyal na pagkakamali na dumadami sa mas
masidhing mga pagkakamali na ang bawat isa ay patuloy na pumapayag sa selula na
tumakas sa mga kontrol ng hangganang normal na paglago ng tisyu. Ang tulad nang
paghihimagsik na itong eksena ay nagiging hindi kanais nais pagpapatuloy ng
pinakaangkop kung saan ang mga nagpapatkbong pwersa ng ebolusyon ay gumagawang
laban sa disenyo ng katawan at pagpapatupad ng kaayusan. Kapag ang kanser ay
nagsimulang mabuo, ang patuloy na prosesong ito na tinaguriang clonal na
ebolusyon ay nagpapatakbo ng pagpapatuloy tungko sa mas masalakay na mga yugto.

Ang karamihan ng mga kanser ay inisyal na nakikila dahil sa paglitaw ng mga
tanda o sintomas o sa pamamagitan ng pag-iiskreen. Wala sa mga ito ang tumutungo
sa isang tiyak na diagnosis na nangangailangan ng pagsusuri ng sampol ng tisyu
sa pamamagitan ng isang patolohista. Ang mga taong may pinagsususpetsahang
kanser ay iniimbestighan ng mga pagsubok medikal. Ang mga ito ay kinabibilangan
ng mga blood test, X-rays, CT scans at endoscopy.

Ang mga kanser ay karaniwang pinangalanan gamit ang -carcinoma, -sarcoma o
-blastoma bilang isang hulapi na may salitang Latin o Griyego para sa organo o
tisyu na pinagmula bilang ugat. Halimbawa, ang mga kanser ng atay parenchyma na
lumilitaw mula sa mga selulang epithelia ay tinatawag na hepatocarcinoma
samantalang ang isang malignansiyang lumilitaw mula sa primitibong mga selulang
prekursor ng atay ay tinatawag na hepatoblastoma at ang isang kanser na
lumilitaw mula sa mga selulang taba ay tinatawag na liposarcoma. Para sa ibang
mga kanser, ang ang organong Ingles ang ginagamit. Halimbawa, ang
pinakakaraniwang uri ng kanser sa suso ay tinatawag na ductal carcinoma of the
breast. Dito, ang pang-uring ductal ay tumutukoy sa paglitaw ng kanser sa ilalim
ng mikroskopyo na nagmumungkahing ito ay nagmula sa mga duct ng gatas.

Ang mga tumor na benign(na hindi mga kanser) ay pinangalanang -oma bilang hulapi
kasama ng pangalan ng organo bilang ugat. Halimbawa, ang isang tumor na benign
ng makinis na masel ay tinatawag na leiomyoma (Ang karaniwang pangalan ng
kadalasang umiiral na tumor na benign na ito sa uterus ay fibroid). Ang
nakalilito, ang ilang mga uri -oma na ang mga halimbawa ay kinabibilangan ng
melanoma at seminoma.

Ang ilang mga uri ng kanser ay pinangalanan para sa sukat at hugis ng mga
selulang nasa ilalim ng mikroskopyo gaya ng giant cell carcinoma, spindle cell
carcinoma, at small cell carcinoma.

Ang diagnosis ng tisyung ibinigay ng patolohista ay nagpapakita ng uri ng
selulang lumalaganap, ang gradong histolohikal nito, mga abnormalidad na
henetiko at iba pang mga katangian ng tumor. Sama sama nito, ang impormasyong
ito ay magagamit upang masuri ang prognosis ng pasyente at upang pumili ng
pinakamahusay na paggamot. Ang cytohenetika at imunnohistokemika ang iba pang
mga uri ng pagsubok na maaaring isagawa ng patolohika sa specimen na tisyu. Ang
mga pagsubok na ito ay maaaring magbigay ng impormasyon tungkol sa mga
pagbabagong molekular(gaya ng mga mutasyon, fusion gene at numerikal na mga
pagbabago ng kromosoma) na nangyari sa mga selulang kanser at kaya ay magpakita
ng panghinaharap na pag-aasal ng kanser(prognosis) at pinakamahusay na paggamot.

Ang prebensiyon o pag-iwas ay inilalarawan bilang mga aktibong sukat na
nagpapabawas ng panganib ng kanser. Ang malawak na karamihan ng mga paktor ng
panganib ng kanser ay sanhi ng kapaligiran(kabilang ang pamumuha) at marami sa
mga paktor na ito ay makokontrol. Kaya ang kanser ay malaking itinuturing na
isang maiiwasang sakit. Ang mas malaki sa 30% ng kanser ay itinuturing na
maiiwasan sa pamamagitan ng pag-iwas sa mga paktor ng panganib kabilang ang
tabako, labis na timbang, hindi sapat na dieta, kawalang gawaing pisika, alak,
Mga sakit na naipapasa sa pakikipagtalik, at polusyon sa hangin. Not all
environmental causes can be prevented completely such as naturally occurring
background radiation.

Bagaman maraming mga rekomendasyong pangpagkain ang iminungkahi upang mabawasan
ang panganib ng kanser, ang ilan ay may malaking sumusuportang ebidensiyang
siyentipiko. Ang pangunahing mga paktor na pang pagkain na nagpapataas ng
panganin ng kanser ang obesidad at pag-inom ng alak. Ang isang dietang mababa sa
mga prutas at gulay at mataas sa pulang karne ay itinuturo ngunit hindi
nakumpirma. Consumption of coffee is associated with a reduced risk of liver
cancer. Ang mga pag-aaral ay nag-ugnay ng pagkain ng pula o pinrosesong karne sa
tumaas na panganib ng kanser sa suso, kanser na colorectal, at kanser sa lapay
na isang phenomenon na maaaring sanhi ng presensiya ng mga karsinoheno sa mga
pagkaing niluto sa mataas na mga temperatura. Kaya ang rekomedasyong dietaryo
para sa pag-iwas ng kanser ay karaniwang kinabibilangan ng "pangunahing gulay,
prutas, buong butil, isda at nabawasang pagkain ng pulang karne at pininong
asukal."

Ang konsepto ng mga medikasyon o gamot ay maaaring gamitin upang maiwasan ang
kansr ay nakaaakit at ang ebidensiya ay sumusuporta sa paggamit ng mga ito sa
ilang mga inilarawang sirkunstansiya. Sa pangkalahatang populasyon, ang mga
NSAID ay nagpapabwas ng panganib ng kanser na colorectal gayunpaman, sanhi ng
mga side effect na cardiovascular at gastrointestinal, ang mga ito ay nagsasanhi
ng pangkabuuang panganib kapag ginamit sa pag-iwas ng kanser. Aspirin has been
found to reduce the risk of death from cancer by about 7%. Ang tagapigil ng
COX-2 ay maaaring magpabawa ng rate ng pagkakabuo ng polyp sa mga taong may
familial adenomatous polyposis gayunpaman, ay nauugnay ang mga ito sa parehong
mga adbersong epekto gaya ng mga NSAID. Ang pang-araw araw na paggamit
ngtamoxifen o raloxifene ay naipakitang nagpapabawas ng pagkakaron ng kanser sa
suso sa mataas na panganib na mga babae. Ang benepisyo laban sa panganib para sa
tagapigil ng 5-alpha-reductase gaya ng finasteride ay hindi maliwanag.

Ang mga bitamina ay hidni natagpuang epektibo sa pag-iwas ng kanser, bagaman ang
mababang mga lebel ng bitamina D ay nauugnay sa tumaas na panganib ng kanser.
Whether this relationship is causal and vitamin D supplementation is protective
is not determined. Ang pag-inom ng mga suplement na Beta-carotene ay natagpuang
nagpapataas ng mga rate ng kanser sa baga sa mga mataas na panganib na tao. Ang
suplementasyon ng asidong folic ay hindi natagpuang epektibo sa pag-iwas ng
kanser sa colon at maaaring magpataas ng mga polyp sa colon.

Ang mga bakuna ay binuo na nagpapaiwas ng ilang mga impeksiyon ng ilang mga
virus. Ang bakuna ng Human papillomavirus (Gardasil at Cervarix) ay nagpapabawas
ng panganib ng pagkakaron ng kanser sa cervix. Ang bakuna para sa hepatitis B ay
nagpapaiwas ng impeksiyon sa virus na hepatitis B virus at kaya ay nagpapabawas
ng panganib ng kanser sa atay. ect to breast cancer screening stating that
routine mammography may do more harm than good.

Maraming mga opsiyon ng pangangasiwa para sa kanser ay umiiral na ang mga
pangunahin sa mga ito ay kinabibilangan ng siruhiya(surgery), kemoterapiya,
terapiyang radiasyon at pangangalagang paliatibo. Kung aling mga paggamot ang
ginagamit ay depende sa uri, lokasyon at grado ng kanser gayundin ang kalusugan
at mga kahilingan ng pasyente.

Ang isang pundamental na pilosopiya ng kombinasyon ng terapiya ng kanser ay ang
iba't ibang mga droga o gamot ay gumagana sa pamamagitan ng iba't ibang
cytotoksikong mga mekanismo at ang mga resulta ng paggamit ng maraming mga droga
ay synerhistiko sa ilang digri. Dahil ang mga ito ay iba't ibang naglilimita ng
dosis na mga epektong adberso, ang mga ito ay maaaring ibigay ng magkakasama sa
buong mga dosis sa mga rehimeng kemoterapiya. Ang terminong rehimeng induksiyon
ay tumutukoy sa isang rehimeng kemoterapiya na ginagamit para sa simulang
paggamot ng sakit. Ang isang rehimeng pagpapanatili(maintenance) ay tumutukoy sa
patuloy na paggamit ng kemoterapiya na ginagamit upang mabawasan ang mga tsansa
ng pagbabalik ng isang kanser o upang maiwasan ang umiiral na kanser sa
pagpapatuloy nito. Ang karaniwang mga rehimen sa kemoterapiya ang:

Ang kanser ay may reputasyon bilang isang nakamamatay na sakit. Kung kukunin ng
buo, ang kalahati ng mga taong tumatanggap ng paggamot para sa
masalakay(invasive) na kanser(hindi kasama ang carcinoma sa situ) at
hindi-melanoma(mga kanser ng balat) ay namamatay sa kanser o sa paggamot nito.
Ang survival(pagpapatuloy na mabuhay) ay masahol sa mga maunlad na bansa. Ang
mga nakasurvive sa kanser ay may tumaas na panganib ng pagkakaron ng isang
ikalawang pangunahing kanser mga dalawang beses na rate sa mga hindi kailanman
na-diagnose ng kanser. Ang tumaas na panganib ay pinaniniwalaang sanhi ng
parehong mga panganib na paktor na lumikha ng unang kanser, sa isang bahagi ay
sanhi ng paggamot ng unang kanser at potensiyal na kaugnay sa mabuting pagsunod
sa pag-iiskreen. Ang paghuhula ng maikli o mahabang survival ay mahirap at
depende sa maraming mga paktor. Ang pinakamahalang mga paktor ang partikular na
uri ng kanser ang edad at kabuuang kalusugan ng pasyente. Ang mga taong mahina
at may iba pang mga problema sa kalusugan ay may maliit na rate ng survival kesa
sa mga malusog na tao. Ang isang centenarian(umabot sa 100 taong gulang o higit
pa) ay hindi malamang na mabubuhay sa loob ng limang mga taon kahit pa ang
paggamot ay matagumpay. Ang mga taong nag-uulat ng mas mataas na kalidad ng
buhay ay may kagawiang mabuhay ng matagal. Ang mga taong may mas mababang
kalidad ng buhay ay maaaring maapektuhan ng depresyon at iba pang mga
komplikasyon mula sa paggamot ng kanser o pagpapatuloy ng sakit na sumisira sa
kalidad ng buhay ng mga ito at nagbabawas ng bilang ng buhay. Noong 2007, ang
kabuuang gastos ng kanser sa Estados Unidos kabilang ang paggamot at hindi
direktang mga gastos ng kamatayan(gaya ng pagkawala ng produktibidad sa trabaho)
ay tinatayang $226.8 bilyon. Noong 2007, ang 32% ng mga Hispaniko at 10% ng mga
bata na 17 taong gulang o mas bata rito ay walang kasiguruhan ng
kalusugan(health insurance).

Noong 2008, ang tinatayang 12.7 milyong mga kanser ay nadiagnose(hindi kasama
ang mga hindi-melanomang kanser sa balat at iba pang mga hindi-masalakay na
kanser) at ang c7.6 milyong katao ang namatay sa kanser sa buong mundo. Ang
kanser bilang isang pangkat ay nagpapaliwanag sa tinatayang 13% ng lahat ng mga
kamatayan kada taon na ang pinaka karaniwang ang: kanser sa baga(1.4 milyong
kamatayan), kanser sa tiyan(740,000 kamatayan), kanser sa atay(700,000
kamatayan), kanser na colorectal(610,000 kamatayan) at kanser sa suso(460,000
kamatayan). Ito ay gumagawa sa masalakay na kanser na pangunahing sanhi ng
kamatayan sa maunlad na mga bansa at ikalawang pangunahing sanhi ng kamatayan sa
umuunlad na mga bansa. Ang higit sa kalahati ng mga kaso ay nangyayari sa mga
umuunlad na bansa. Ang rate ng kanser na pandaigdigan ay tumataas na pangunahing
sanhi ng tumatandang populasyon at mga pagbabago sa pamumuhay sa umuunlad na mga
bansa. Ang pinakamahalagang paktor ng panganib sa pagkakaroon ng kanser ang
matandang edad. Bagaman posible para sa kanser na tumama sa anumang edad, ang
karamihan ng mga taong na-diagnose ng masalakay na kanser ay higit sa edad na
65. Ayon sa mananaliksik ng kanser na si Robert A. Weinberg, "Kung tayo ay
mabuhay nang sapat na matagal, sa mas lalong mabilis na panahon o kalaunang
panahon, lahat tayo ay makakakuha ng kanser." Ang ilang mga ugnayan sa pagitan
ng pagtanda at kanser ay itinuturo sa immunosenensiyang pagtitipon ng mga
pagkakamali sa DNA sa loob ng panahon ng buhay, at mga nauugnay sa edad na mga
pagbabago sa sistemang endokrina.

Ang ilang mabagal na lumalagong mga kanser ay partikular na karaniwan. Ang mga
pag-aaral ng autopsiya sa Europa at Asya ay nagpakitang hanggang 36% ng mga tao
ay mayroong hindi nadiagnose at maliwanag na hindi mapanganib na kanser sa
thyroid sa panahon ng kanilang mga kamatayan at ang 80% ng mga lalake ay
nagkakaron ng kanser sa prostate sa edad na 80. Dahil sa ang mga kanser na ito
ay hindi nagsanhi ng kamatayan ng pasyente, ang pagtukoy sa mga ito ay
kumakatawan sa labis na diagnosis kesa sa magagamit na pangangalagang medikal.
Ang tatlong pinaka karaniwang mga kanser sa bata ang leukemia (34%), tumor sa
utak (23%), at mga lymphoma (12%). Ang mga rate ng kanser sa bata ay tumaas sa
0.6% kada taon sa pagitan ng 1975 hanggang 2002 sa Estados Unidos at 1.1% kada
taon sa pagitan ng 1978 at 1997 sa Europa.



https://tl.wikipedia.org/wiki/Ilog_Pasig

Ang Ilog Pasig ay isang ilog sa Pilipinas na dumadaloy mula sa Laguna de Bay (sa
pamamagitan ng Kanal ng Napindan) patungong Look ng Maynila. May haba na 25
kilometro at hinahati ang Kalakhang Maynila sa dalawa. Ang Ilog Marikina at Ilog
San Juan ang pangunahing mga sanga nito.

Dating isang mahalagang ruta pang-transportasyon sa Kastilang Maynila. Dahil sa
kapabayaan at pagpapaunlad ng mga industriya sa paligid nito, nasalaula at
tumaas ang polusyon at itinuturing na patay na ilog ng mga ekolohista. Itinatag
ang Komisyon sa Pagbubuhay ng Ilog Pasig (Pasig River Rehabilitation Commission
- PRRC) upang pamanihalaan ang pagsisikap na buhayin ang Ilog. Kabilang sa mga
tumutulong sa PRRC ay ang mga samahang pribado gaya ng Clean and Green
Foundation, Inc. na nagsagawa ng kampanyang Piso para sa Pasig.

Dumadaloy ang Ilog Pasig sa pangkahalatan pahilagang-kanluran sa tinatayang 25
kilometres (15.5 mi) mula sa Lawa ng Laguna, ang pinakamalaking lawa sa
Pilipinas, patungo sa Look ng Maynila, sa katimugang bahagi ng pulo ng Luzon.
Mula sa lawa, ang ilog ay dumadaloy sa pagitan ng Lungsod ng Taguig, at ng
Taytay, Rizal, bago pumasok sa Lungsod ng Pasig. Ang bahaging ito ng Ilog Pasig,
sa may bukana ng Ilog Marikina, ay kilala bilang Ilog Napindan o Napindan
Channel. Mula doon, ang ilog ay bubuo ng hangganan sa pagitan ng Lungsod ng
Makati sa timog, at sa Lungsod ng Pasig, na susundan naman ng Lungsod ng
Mandaluyong sa hilaga. Kasunod nito ang palikong bahagi na pahilagang-silangan,
kung saan ay magiging hangganan ng Lungsod ng Mandaluyong at Maynila bago muling
liliko pakanluran, upang salubungin ang isa pang pangunahing daloy mula sa Ilog
San Juan, at pagkatapos ay liku-likong dadaloy na sa gitna ng Maynila bago
lumabas ng look.

Ang nag-iisang pulo na humahati sa ilog Pasig, ay matatagpuan sa Lungsod ng
Maynila, kung saan nakatayo ang Hospicio de San Jose.

Bago ang malawang urbanisasyon ng Maynila, isang mahalagang rutang
pantransportasyon ang Ilog Pasig; ito ang dating sentro ng mga aktibidad sa
lungsod. Ang ilan sa mga tanyag na kaharian sa kasaysayan ng sinaunang
Pilipinas, kasama na ang mga kaharian ng Namayan, Maynila, at Tondo ay nabuo sa
mga pampang ng ilog, kung saan sila kumukuha ng kanilang kabuhayan. Nang itatag
ng mga Kastila ang Maynila bilang kabisera ng kanilang kolonya sa Dulong
Silangan, ginawa nila ang Intramuros sa katimugang pampang ng Ilog Pasig malapit
sa lagusan nito sa look ng Maynila.

Ang lathalaing ito na tungkol sa Pilipinas ay isang usbong. Makatutulong ka sa
Wikipedia sa pagpapalawig nito.



https://tl.wikipedia.org/wiki/Ekolohiya

Ang ekolohiya (ecology), palamuhayan, o araling pangkapaligiran ay isang sangay
ng agham na nag-aaral sa pagkabaha-bahagi at kasaganaan ng mga bagay na may
buhay, at ang kanilang interaksiyon sa kanilang kapaligiran. Kinabibilangan sa
kanilang kapaligiran ang pisikal na habitat o tirahan, na maaaring isalarawan
bilang kabuuang lokal na sangkap ng mga bagay na walang buhay katulad ng klima
at heolohiya, at iba pang may buhay na nakikibahagi sa kanilang habitat. Ang
Alemang biyolohista na si Ernst Haeckel ang nagbansag sa salitang ekolohiya
noong 1866. Mula ito sa salitang Griyego na oikos na nangangahulugang
"sambayanan" at logos na nangangahulugang "agham" ang "pag-aaral ng sambayanan
ng kalikasan".

Pinag-aaralan ang mga sistemang pang-ekolohiya sa iba't ibang antas mula sa mga
tao at populasyon hanggang sa mga ekosistema at biyospero. Isang agham na may
napakaraming disiplina ang ekolohiya. Hinahatak nito ang iba pang sangay ng
agham.

Sa ekolohiyang ginagamit, isisagawa ang pagsasanay ng mga prinsipyong
pang-ekolohiya at pinapaunawa ang paglutas sa mga totoong problema ng mundo.
Kinabibilangan sa mga halimbawa ang pagsukat sa ekonomiyang halaga ng mga
ekosistema, pagtuos sa mga hangganan ng pangingisda, pagsukat sa ibubunga sa
kapaligiran ng pagtatayo ng mga gusali at pagtotroso, paggawa ng kaso sa
pagpapanatili ng isang espesye, at pagtukoy sa pinakamabisang paraan para
maipagsanggalang ang isang species.

Halimbawa, tinitignan ng ekolohiyang pangtao ang tao at kanyang interaksiyon sa
kanyang likas na kapaligiran. Kinukuha ng ekolohiyang pampolitika ang parehong
alternatibong kahulugan, at mayroong gamit sa kaparaanan ng ekolohiya sa isang
bagong konteksto sa pamamagitan ng pagtingin sa interaksiyon ng mga lipunan at
estado sa halip na species o populasyon, ngunit maaari din nangunguhulugan na
politika na may kaugnayan sa usaping pangkapaligiran.

Hindi dinidikta ng ekolohiya, bilang isang disiplina ng agham, kung ano ang tama
o mali. Gayon man pinapanatili ang biodibersidad sa loob ng mga ecosystem at mga
kaugnay na layuning pang-ekolohiya (katulad ng pagpigil sa pagkawala ng isang
espesye) na naging kaparaanan ng agham na ipahayag ang layunin ng sistemang
pangkapaligiran o enbironmentalismo at nagbigay ng scientific methodology,
sukat, at terminolohiya sa mga usaping pangkalikasan, ginagawang matatag na
magkaugnay ang dalawa. Binibigyang diin din ang pananaw na holistiko sa
ekolohiya at enbironmentalismo.

Ekolohiya Ang lathalaing ito na tungkol sa Ekolohiya ay isang usbong.
Makatutulong ka sa Wikipedia sa pagpapalawig nito.



https://tl.wikipedia.org/wiki/Apoy

Ang apoy, isang uri ng kombustyon, ay isang reaksiyong kemikal, kinakasangkutan
ng dalawa o higit pa na mga kemikal kung saan handang magkaroon ng reaksiyon ang
mga molekula sa bawat isa upang makabuo ng karadagang mga kemikal. Kadalasang
kulay kahel, maiinit at mausok ito. Hindi katayuan ng materya ang apoy: sa
halip, ito ang proseso ng eksotermikong oksidasyon na kung saan binibigay ang
enerhiya ng init at liwanag. Nagsisimula ang apoy kapag ang panggatong na may
sapat na panustos ng oksihena o ibang oksidiser ay nagkaroon ng sapat na init,
at napapanatili sa proseso ng patuloy na pagpapalabas ng enerhiya ng init, gayon
din ang patuloy na panustos ng oksihena at panggatong na may kombustyon.
Kadalasang pinasisimulan ang isang apoy ng isang palito ng posporo o layter na
pinapalaganap ang ibang mga bagay na may kombustyon dahil dinisenyo ang mga
palito ng posporo at mga layter na may mga materyal na may mababang puntos ng
pagkasunog. Napapatay ang apoy kapag natanggal ang isa o higit na mga elemento
ng init, oksidiser, o panggatong; ginagamit ang konsepto na ito sa tatsulok ng
apoy. Tinatawag na abo ang mga natirang hindi nasusunog na solido.

Hinhatid ang isang dila ng apoy o ningas ang kuryente, habang ginawang may iono
ang isang maliit na bahagi ng kahit anong apoy. Namasid ito sa isang laboratoryo
at gayon din sa malalaking mga sunog o wildfire na nagaganap sa tabi ng mga
linya ng kuryente. Bahagiang nauukol sa katangiang plasma nito ang kakayahan
maghatid ng kuryunte ang isang ningas.

Hindi pa rin natitiyak hanggang ngayong kung paano natuklas ng tao ang paggawa
ng apoy, at ang mismong pinagmulan nito. Maraming mga teoryang nagsasabing sa
kidlat ito unang nakita.[kailangan ng sanggunian]



https://tl.wikipedia.org/wiki/Teresa_Teng

Si Teresa Teng (29 Enero 1953 – 8 Mayo 1995) (Tsinong tradisyunal: 鄧麗君; pinyin:
Dèng Lìjūn; Tsinong payak: 邓丽君), na binabaybay ding Teresa Tang o Teresa Deng
kung minsan, ay isang kilala at maimpluhong mangaawit mula sa Bayan ng Yunlin,
Taiwan. Sa loob ng 30 taon, Kinagiliwan siya ng lahat ng mga pamayanang
nagsasalita ng wikang Tsino at maging sa Hilagang Asya, lalo na sa bansang
Hapon. Nakilala siya dahil sa mga awiting-bayan at mga kundiman, na tanyag pa
rin magpahanggang sa ngayon.

Marami siyang na nagawang mga awitin, kabilang ang When Will You Return? (Kailan
Ka Magbabalik?, Tsinong payak: 何日君再来; pinyin: Hé Rì Jūn Zài Lái). Bukod sa
kaniyang mga awiting sa wikang Mandarin, lumikha rin siya ng mga awiting nasa
wikang Taiwanes, Kantones, Hapon, Indonesia, at Ingles.

Tanyag pa rin ang mga musika ni Teresa Teng magpasahanggang-ngayon, sa Asya at
iba pang mga lupain. Napakakilala kung kaya’t ang kaniyang mga tugtugin ay
ipinagbawal nang may ilang tao sa punung-lupain ng Tsina noong mga dekada ng
1980 dahil pagiging maka-burgesa. Kahit na umasa siyang makapagtanghal sa
Plasang Tiananmen at pinaunlakan mismo ng pamahalaang Tsino, ay hindi siya
nagkaroon ng pagkakataong umawit sa Tsina. Nagtanghal si Teng sa Paris noong
nagprotesta ang mga mag-aaral sa Tiananmen noong1989, kung saan siya umawit para
sa mga estudyante at naglahad ng pagpanig sa mga ito at para sa demokrasya.
Noong 27 Mayo 1989, mahigit sa 300,000 mga tao ang dumalo sa Karerahan ng Happy
Valley sa Hong Kong para sa pagtitipon na tinaguriang "Democratic songs
dedicated for China" (民主歌聲獻中華, Mga Awitin ng Demokrasyang inihahandog para sa
Tsina). Inawit din niya ang kantang "My home is on the other side of the
mountain" (Ang tahanan ko ay nasa kabilang panig ng bundok).

Umawit siya ng maraming mga awiting Hapones, kabilang ang mga orihinal niyang
akdang "Airport" (空港, Paliparan) at ang "I Only Care About You" (時の流れに身をまかせ o
我只在乎你; Sa Iyo Lamang Ako May Pagtingin), at maging ang ilang handog para sa mga
orihinal na artistang Southern All Stars, na ang karamihan ay muling isinulat na
may panitik sa wikang Tsino.

Isinilang si Teresa Teng sa bayan ng Yunlin, sa Taiwan, sa isang mag-anak na
Tsinong nagmula sa lalawigan ng Hebei sa lupain ng Tsina. Nakapag-aral siya sa
Mataas na Paaralang Pambabae ng Ginling.

Sa kaniyang kabataan, mayroon nang kaayaayang boses pang-awit si Teng na naging
dahilan ng pagwawagi niya sa maraming mga parangal at patimpalak. Nakamit ni
Teng ang pinakauna niyang pangunahing gantimpala noong 1964 para sa Visiting
Yingtai (Pagdalaw sa Yingtai), na mula sa pelikulang dula ng Magkakapatid na
Shaw (Shaw Bros.) na pinamagatang The Love Eterne (Ang Walanghanggang Pag-ibig,
梁山伯与祝英台) na pinapasinayaan ng Himpilang Radyo Tsino ng Taiwan. Dahil sa tagumpay
sa pag-awit, natulungan niya ang kaniyang mag-anak noong kapanahunan ng mga
paghihirap at suliraning pang-sangkabuhayan sa Taiwan, na nagsisimula pa lamang
umunlad noong mga dekada ng 1960. Para tulungan ang kaniyang ama, hindi
nagpatuloy si Teng sa pag-aaral upang tahakin ang larangan sa pag-awit.

Noong 1968, napabantog siya matapos lumahok sa isang kilalang tanghalang
pangtugtugin sa Taiwan, at naglabas ng maraming mga album sa loob ng mga sumunod
na taon, sa ilalim ng panandang Life Records. Noong 1973, sinubok niyang umawit
para sa kalakalang pang-Hapon sa ilalim ng pangangasiwa ng kompanyang Polydor,
at sa pamamagitan din ng paglahok sa Kōhaku Uta Gassen ng bansang Hapon, isang
paligsahan ng mga matatagumpay ng mga manganganta ng taon. Buong taong
isinasagawa ang Kōhaku Uta Gassen ng Hapon, kung saan nagwagi ng gantimapalang
"Pinamagaling na Bagong Bituing Mangaawit" si Teng.

Noong 1974, minahal siya ng bansang Hapon dahil sa awiting "Airport" (Paliparan,
空港). Nanatili si Teng bilang pangunahing bituin mang-aawit sa Hapon, bagaman
napatapon at hindi nakabalik ng maikling panahon noong 1979, kung kailan siya
napaalis dahil sa pagtungo sa Hapon na gumagamit ng hindi totoong pasaporteng
pang-Indonesia na nagkakahalaga ng $20,000. Isa sa mga dahilang pampolitika sa
pagkakapaalis ni Teng ang pagpuputol ng ugnayan sa pagitan ng Taiwan at Hapon
nang sumali sa Konsehong Panseguridad ng Mga Nagkakaisang Bansa. Noong mga
panahong iyon, nakakaawit na si Teng sa mga wikang Mandarin, Kantones, Hapon,
Ingles, kung kaya't napabantog na siya kahit sa Malaysia at Indonesia.

Noong 1983, inilabas niya ang pinakakinikilala niyang album na Light Exquisite
Feeling (Magaan at Kakaibang Pakiramdaman, 淡淡幽情). Binubuo ng 12 tulang Ci mula
sa Dinastiyang Tang at Song na sinaliwan ng makabagong Kanluranin at
nakaugaliang tugtuging Tsino, na isinulat ng iba't ibang mga manlilikha ng
awitin at tugtugin. Kabilang sa mga ito ang mga kompositor na naghanda ng mga
naunang album ni Teresa Teng. Mula sa album na ito, ang awiting "Wishing We May
Last Long" (Hinihiling Kong Magtagal Sana Tayo, 但愿人长久) ang naging pinakatanyag.
Ang mga awitin ni Teng ay mas makikilala ng mga pangkasalukuyang salinlahing
tagapakinig ng mga tugtugin mula kay Faye Wong, isang mang-aawit ng Hong Kong.

Matagal nang hikain, namatay si Teng dahil sa malubhang hika (asthma) habang
nagbabakasyon sa Chiang Mai, Thailand sa gulang 42 (43 sa kalendaryo ng mga
Tsino) noong 8 Mayo 1995. Idinaos para sa kaniya ang isang libing na pangestado
sa Taiwan, na nakasuklob ang watawat ng Republika ng Tsina sa ibabaw ng kaniyang
kabaong, na dinaluhan ng Pangulong Lee Teng-hui, ng alkalde ng Taipei na si Chen
Shui-bien, at ng ibang pang mga politiko.

Inihimlay ang kaniyang mga labi sa isang puntod sa may tabing-bundok sa Chin Pao
San (金寶山; Jinbaoshan, o Bundok ng Ginintuang Yaman), na isang himlayan ng mga
patay malapit sa Jinshan, Taipei ng Taiwan. Itinayo ang isang bantayog sa may
puntod na may estatwa ni Teng, habang nakatanghal ang mga kasuotang ginamit niya
sa pagpapalabas, at habang tumutugtog din ang kaniyang musika. Naroon din ang
isang malaking piyanong elektroniko na mapatutugtog ng mga bisita kapag
tutuntungan ang mga teklado. Laging pinupuntahan ng kaniyang mga tagahanga ang
puntod ni Teng, isang kaganapang humihiwalay mula sa kaugalian ng mga Tsino na
umiwas sa pagtungo sa mga libingan.

Noong Mayo 2002, inilantad sa madla ang hubog na pagkit ni Teng sa Madame
Tussauds ng Hong Kong.

Ang isang bahay na binili ni Teng sa Hong Kong noong 1986 sa Blg. 18 Kalye
Carmel ay naging isang pook na tunguhan ng kaniyang mga tagahanga. Ipinatalastas
noong 2002 ang planong ipagbili ang tahanan upang maging puhunan para sa
pagtatayo ng isang museo sa Shanghai, at sadya ngang naibenta sa halagang HK 32
milyon. Naganap ang pagsasara ng kasunduan sa pagbili noong 29 Enero 2004,
petsang kung kailan dapat ay ika-51 kaarawan ni Teng.

Para alalahanin ang ika-10 anibersayo ng kaniyang kamatayan, ang Pundasyong
Pangkalinangan at Edukasyon ni Teresa Teng (Teresa Teng Culture and Education
Foundation) ay naglunsad ng isang kampanya na pinamagatang "Feel Teresa Teng"
(Damhin si Teresa Teng). Bilang karagdagan sa paglulunsad ng isang pagtatanghal
na panganibersayo sa Hong Kong at Taiwan, pumasyal ang mga tagahanga ni Teng sa
kaniyang dambana sa Libingan ng Chin Pao San. Bilang dagdag pa, ang ilan sa mga
kasuotan ni Teng, maging mga alahas at mga sariling kagamitan ay itinanghal sa
Yuzi Paradise (Paraiso ng Yuzi), isang liwasang pansining na nasa labas ng
Guilin, Tsina.

Dahil sa napakatanyag ng kaniyang mga awitin sa mga bahay-aliwang pang-Karaoke
ng mga Tsino kung kaya’t nalampasan nila ang kapangyarihang pang-midya at
sensura ng pamahalaan ng Republikang Popular ng Tsina, at sinabi nga na “sa
araw, si Deng Xiaoping ang namumuno sa Tsina, ngunit tuwing gabi si Deng Lijun
(Teresa Teng) ang namumuno." Kinanta rin ng ibang mga mang-aawit ang mga awitin
ni Teng, lalo na si Faye Wong na naglabas ng panghandog na album (Decadent
Sounds of Faye, Mga Bumabalong na Tugtugin ni Faye) na naglalaman ng lahat ng
mga pangunahing awiting dating kinakanta ni Teresa Teng. Kilala rin si Timi Zhuo
sa pagkanta ng mga awitin ni Teng, at tinaguriang "pangalawang salinlahi” ni
Teng dahil magkahawig ang kanilang malumanay na tinig at maging ang mga gawi sa
pag-awit. Noong 1996, naging kasangkapang-kuwento ng pelikulang Comrades: Almost
a Love Story (Magkapanalig: Halos isang Kuwento ng Pagibig, 甜蜜蜜), ang buhay at
kamatayan ni Teresa Teng - bagaman hindi ito ang pangunahing salaysayin ng
pelikula - sa ilalim ng direksiyon ni Peter Chan. Ginamit rin ang kaniyang mga
awitin sa ibait ibang mga pelikula, katulad ng Rush Hour 2. Noong 2007, gumawa
ng tanpatsu (単発, pelikulang pantelebisyon) ang TV Asahi ng Hapon, na pimagatang
Teresa Teng Monogatari (テレサ・テン物語) upang alalahanin ang ika-13 anibersayo ng
kamatayan ni Teng. Ang aktres na si Yoshino Kimura ang gumanap bilang Teresa
Teng.

Ipinagkaloob kay Teresa Teng ang mga sumusunod na pangunahing gantimpalang
pang-awitin sa Hapon.

Ibinibigay bawat taon ang mga sumusunod: Grand Prix (1), Best Song Award (1),
Best New Singer Award (1), Gold Awards (10), New Singers Award (5), at higit sa
20 iba pang mga gantimpala.

Napanalunan ni Teresa Teng ang New Singers Award (新人賞, Gantimpala para mga
Bagong Manganganta) para sa 「空港」（Kūkō) noong 1974, at ang Gold Award (金賞.
Gintong Gantimpala) noong 1986 para sa kaniyang 「時の流れに身をまかせ」 (Toki no Nagare ni
Mi o Makase). Noong 1995, napagwagian niya ang Special Merit Award (特別功労賞,
Gantimpalang Pang-natatanging Puntos).

Ipinagkakaloob bawat taon ang : Grand Prix o Pinakamahalagang Gantimpala (1), at
may ibang 15 pang mga gantimpala.

Napanalunan ni Teresa Teng ang Grand Prix （グランプリ）ng tatlong ulit, ito ang mga
sumusunod: para sa kaniyang「つぐない」 (Tsugunai) noong 1984, 「愛人」 (Aijin) noong
1985, at「時の流れに身をまかせ」 (Toki no Nagare ni Mi o Makase) noong 1986. Ito ang
kauna-unahang pagkakataon na ang anumang mang-aawit ay napagkalooban ng Grand
Prix nang walang patid sa loob ng tatlong taon.

Noong 1987, nagwagi siya ng Outstanding Star Award (優秀スター賞, Gantimpala para sa
Natatanging Bituin) para sa kaniyang「別れの予感」 (Wakare no Yokan).

1984: ang Grand Prix （大賞）, ang Best Hit Award (Gantimpala para sa Pinakapatok o
Pinakatampok), at Cable Radio Music Award (Gantimpalang Pangmusikang
Radyo-Kable) – para sa 「つぐない」 (Tsugunai) .

1985: ang Grand Prix, ang Best Hit Award, at Cable Radio Music Award – para sa
「愛人」 (Aijin) .

1986: ang Grand Prix, ang Best Hit Award, at Cable Radio Music Award – para
sa「時の流れに身をまかせ」 (Toki no Nagare ni Mi o Makase) .

Sa muli, ito ang unang pagkakataon na ang isang mangaawit ay nagwagi ng Grand
Prix na walang paknit sa loob ng tatlong taon.

1995: Napagkalooban siya ng gantimpalang Cable Radio Special Merit Award (有線功労賞)
dahil sa pagwawagi ng Grand Prix na walang patid sa loob ng tatlong taon.



https://tl.wikipedia.org/wiki/Mangga

Ang mangga (Ingles: mango) ay kabilang sa genus Mangifera, na binubuo ng ilang
mga uri na namumungang puno sa namumulaklak na halaman ng pamilya ng
Anacardiaceae. Likas ang mangga sa subkontinente ng Indiyan lalo na sa Indiya,
Pakistan, Bangladesh, at Timog-silangang Asya. Napakaraming klase at karaniwang
kulay ang prutas nito: may dilaw, luntian o pula. Kakaiba ang amoy na
aromatikong ng prutas nito na maaaring gamitin sa iba't-ibang sangkap o pabango.
Prinipriserba rin ang mangga at ginagawang panghimagas o pansangkap sa iba't
ibang pagkain.

May iba't ibang uri ng mangga: may manggang indiyano, kinalabaw, piko o manggang
mansanas. Tumutubo ang mangga sa mga bansang tropikal ngunit maaari ring tumubo
ito sa mga lugar na malamig katulad ng Amerika. Umaabot ang taas ng mangga mula
50 hanggang 80 talampakan, inaalagaan ang puno ng mangga sa pamamagitan ng
pagbuga ng mga gamot laban sa insekto. Sa Pilipinas, partikular sa Zambales at
Guimaras, niluluwas ito palabas ng bansa para pagkakitaan.

Ang lathalaing ito na tungkol sa Prutas ay isang usbong. Makatutulong ka sa
Wikipedia sa pagpapalawig nito.



https://tl.wikipedia.org/wiki/Leyte

Ang Leyte (o Hilagang Leyte) ay isang lalawigan sa Pilipinas na matatagpuan sa
rehiyon ng Silangang Visayas. Lungsod ng Tacloban ang kapital nito at sinasakop
ang 75 bahagdan ng hilagang bahagi ng pulo ng Leyte. Matatagpuan ang Leyte sa
kanluran ng Samar, sa hilaga ng Katimogang Leyte at sa timog ng Biliran. Sa
kanluran ng Leyte sa ibayo ng Dagat Camotes, naroon ang lalawigan ng Cebu.

Ang manlalakbay na si Ruy López de Villalobos ay unang dumating sa pulo noong
1543 at ipinangalan ang lugar bilang Las Islas Felipinas.

Ang Labanan sa Golpo ng Leyte ay naganap sa mga karagatang nakapalibot sa pulo
simula noong 23 Oktubre hanggang 26 Oktubre 1944. Iyon ang pinakamalaking
labanang pandagat sa modernong kasaysayan, kung saan tinatayang 212 mga barko ng
Amerika ang nakipaglaban sa mga 60 barko ng Imperyo ng Hapon, kasama na ang mga
barking pandigma nitong Yamato' at ang Musashi.

Nahahati sa wika ang Leyte sa dalawang pangunahing pangkat. Sa kanluran at timog
ang mga nagsasalita ng Cebuano, habang sa hilaga at silangan ang mga nagsasalita
ng Waray-waray.

Umaasa ang ekonomiya ng Leyte sa agrikultura. Itinatanim ang palay sa mga
mababang patag na lugar, partikular sa may Tacloban, habang pagtatanim ng buko,
para sa langis nito, ang pangunahing pinagkukunan ng kabuhayan sa mga
bulubunduking lugar. Isang pangunahing pinagkukunan ng kabuhayan ng mga
residente ang pangingisda.

Isang malayang lungsod ang Lungsod ng Ormoc sa Leyte. Pinamamahalaan ito na
malaya sa lalawigan at hindi naghahalal ang mga residente ng mga opisyal ng
lalawigan, na nakasaad sa kasulatan ng lungsod.



https://tl.wikipedia.org/wiki/Ilog_Yenisei

Ang Yenisei (Ruso: Енисе́й), binabaybay ding Yenisey, ay ang pinakamalaking
sistema ng ilog na dumadaloy papunta sa Karagatang Artiko, at sa habang 5,539 km
(3,445 mi), ito ang panlimang pinakamahabang ilog sa mundo. Mula sa pagbangon
nito sa Monggolya, tinutunton nito ang isang daanang pahilaga patungo sa Golpo
ng Yenisei sa Dagat ng Kara, na nagbubuhos ng isang malaking bahagi ng gitnang
Siberia, ang pinakamahabang batis kasunod ng Yenisei-Angara-Selenga-Ider.

Ang pang-itaas na mga abot nito, depende sa mga bahagi ng ilog na matarik at
kung saan mabilis ang agos ng tubig at sa pagbaha, ay dumaraan sa mga lugar na
madalang ang bilang ng mga tao. Tinatabanan ang gitnang seksiyon nito ng isang
magkakasunod na mga prinsang hidroelektrikong nagbibigay ng enerhiya sa malaking
bilang ng mga pangunahing industriya sa Rusya. Bahaging ginawa ng mga
manggagawang gulag noong mga kapanahunan ng Sobyet, nananatili ang
kontaminasyong industriyal bilang isang malalang suliranin sa pook na mahirap
bantayan. Sa pagdaloy nito sa may madalang na populasyong taiga, namimintog at
lumalakas ang Yenisei na may maraming mga tributaryo at nagwawakas sa pagsapit
sa Dagat ng Kara sa walang naninirahang tundra, kung saan nagiging niyebe o yelo
ito sa loob ng kalahatian ng taon.

Ang lathalaing ito na tungkol sa Heograpiya at Rusya ay isang usbong.
Makatutulong ka sa Wikipedia sa pagpapalawig nito.



https://tl.wikipedia.org/wiki/Babilonya

Ang Babilonya (𒆍𒀭𒊏𒆠 Akkadiano: Bābili or Babilim; Arameo: בבל, Babel, Ebreo:
בָּבֶל‎, Bavel, Arabe: بابل‎, Bābil) ay isang makasaysayang estadong lungsod na
naging imperyo sa Gitnang Silangan. Isa itong pangunahing lungsod sa sinaunang
Mesopotamya sa masaganang kapatagan sa pagitan ng Ilog Tigris at Euphrates. Bago
ito naging estadong lungsod, ang Babilonya ay isang maliit na Semitikong
Akkadong lungsod noong panahon ng Imperyong Akkadio noong humigit-kumulang 2300
BK.

Mabilis na nagunaw ang imperyo matapos ang kamatayan ni Hammurabi. Ang Mga
Nakabiting Hardin ng Babilonya ay naging isa sa mga Pitong Kababalaghan ng
Sinaunang Mundo.

Matatagpuan ang labi nito sa pangkasalukuyang-panahong Al Hillah, Lalawigan ng
Babil (Gubernaturang Babil), sa Irak, mga 85 kilometro (55 mi) sa timog ng
Baghdad. Ang matandang lungsod na ito ng Mesopotamya (ang Irak ngayon) ang
kabiserang lungsod ng Babilonya. Nabanggit sa unang pagkakataon sa kasaysayan
ang lungsod noong ika-24 daantaon BK. Sa kabuoan ng kasaysayan nito, humina ang
kapangyarihang angkin ng Babilonya.

Ang pangalan na Babilonya ay nanggagaling sa Griyegong Babylṓn (Βαβυλών), isang
pagsasalintitik ng Akkadianong Babili. Ang Babilonyang pangalan noong maagang
ika-2 milenyo BK ay Babilli o Babilla na kung alin ay tila isang adapsyon ng
hindi pa alam na orihinal na hindi Semitikong pangalan ng lugar. Noong unang
milenyo BK, ito ay napalitan na ng Babili sa ilalim ng impluwensiya ng
katutubong etimolohiya na nanggaling sa bāb-ili ("Pintuang-daan ng Diyos" o
"Pintuang-daan noong Diyos").

Isang tableta na naglalarawan sa paghahari ni Sargon ng Akkad (h-k. ika-23 siglo
BK maikling kronolohiya) ay di-tuwirang nagpahayag sa lungsod ng Babilonya. Ang
tinatawag na Mga Salaysay na Weidner ay nagpapahayag na itinayo ni Sargon ang
Babilonya "sa harap ng Akkad" (ABC 19:51). Ang isa pang mas bagong salaysay ay
nagpapahayag na "naghukay ng lupa ng balon ng Babilonya at gumawa ng kapilas ng
Babilonya sa tabi ng Akkad" (ABC 20:18–19) si Sargon.

Ang Unang Dinastiyang Babilonya ay itinatag ng isang Amorrheong pinuno na
nagngangalang Sumu-abum noong 1894 BK, na nagpahayag ng pagsasarili mula sa
kalapit na lungsod-estado ng Kazallu. Hindi katutubo ang mga Amorrheo sa
Mesopotamya ngunit mga medyo-lagalag na Cananeong Hilaga-kanlurang Semitikong
mananalakay mula sa hilagang Lebant.

Bumagsak ang Imperyong Babilonya nang mapasakamay ito ni Haring Ciro (o Ciro ang
Dakila) ng Persiya noong 539 BK. Pagkatapos magapi ang Babilonya, pinakawalaan
ng hari ang mga Hebreo na nadakip sa pagsugod ng dating haring Nebuchadnezzar.
Ang Babilonya ang huling imperyong natatag sa Sinaunang Mesopotamya. Dahil
kontrolado ng Persiya ang imperyo, tinawag na itong Persang Babilonya. Ang
huling pinuno ng imperyo ay si Philip II Philoromaeus; tuluyang bumagsak ang
imperyo sa pananakop ng mga Romano.

Sa Bibliya, pagkatapos ng kamatayan ni Haring Solomon nilusob at sinira ng mga
Babilonyan, na pinangungunahan ni Nebuchadnezzar, ang Jerusalem, at nagtangay
din sila ng maraming mga mamamayang ginawang mga bihag. Sa kalaunan, naging
sagisag sa mga pahina ng Bibliya ang Babilonya na anumang makapangyarihan at
makasalanang lungsod, o maging ng anumang gawing pangkaisipan na laban at labag
sa kalooban ng Diyos.



https://tl.wikipedia.org/wiki/Unang_Republika_ng_Pilipinas

Ang Unang Republika ng Pilipinas o Unang Republika Pilipina (opisyal na tinawag
na República Filipina, Ingles: Philippine Republic, Lumang Tagalog: Repúbliká
ng̃ Filipinas) ay ang pamahalaan ng Pilipinas na itinatag kasabay ng paghahayag
ng Saligang Batas ng Malolos noong 23 Enero 1899 sa Malolos, Bulacan hanggang sa
pagdakip at pagsuko ni Emilio Aguinaldo, ang Pangulo ng republika, sa mga
sundalong Amerikano noong 23 Marso 1901 sa Palanan, Isabela, na nagtapos sa
Unang Republika. Ito ang unang republikang itinatag sa Asya ng mga Asyano.

Ang pagtatatag ng Republika ng Pilipinas ang naging pinakamahalagang pangyayari
sa himagsikan ng mga Pilipino laban sa pamamahala ng mga Espanyol. Ipinahayag
ang kalayaan noong 12 Hunyo 1898 at ang pamahalaang diktatoryal na umiiral noon
ay pinalitan ng pamahalaang rebolusyonaryo na pinamunuan ni Emilio Aguinaldo
bilang pangulo noong 23 Hunyo 1898.

Maraming mga uri ng pamahalaan ang ginamit ng mga rebolusyonaryo. Itinatag ni
Emilio Aguinaldo ang pamahalaan sa Biak-na-Bato noong 7 Hulyo 1897 na nagpatapon
sa mga pinuno ng himagsikan sa Hong Kong. Nang bumalik sila sa Pilipinas,
itinatag niya ang pamahalaang diktatoryal upang ipawalang-bisa ang pamahalaan sa
Biak-na-Bato. Pinalitan ang pamahalaan diktatoryal ng pamahalaang rebolusyonaryo
noong 23 Hunyo 1898.Ipinagtibay ang Constitución política de la República
Filipina noong 21 Enero 1899 sa Simbahan ng Barasoain. Matapos ang dalawang
araw, itinatag ang republika na pinamunuan ni Aguinaldo.

Ipinagtibay ang Constitución política de la República Filipina noong 21 Enero
1899 sa Simbahan ng Barasoain. Matapos ang dalawang araw, itinatag ang republika
na pinamunuan ni Aguinaldo.

Naging kaalyado ng Estados Unidos ang republika laban sa mga Espanyol, ngunit
naging malinaw ang naging hangarin nito na makuha ang Pilipinas. Tumaas ang
tensiyon ng mga Pilipino laban sa mga Amerikano hanggang sa sumiklab ang
Digmaang Pilipino-Amerikano noong 4 Pebrero 1899. Nang makuha ng mga Amerikano
ang Malolos, lumikas si Aguinaldo patungo sa Hilagang Luzon. Binuwag niya ang
sandatahang lakas at umasa sa pakikipaglaban ng mga gerilya. Nadakip si
Aguinaldo sa Palanan, Isabela noong 23 Marso 1901 ng mga Amerikanong sundalo na
pinamunuan ni Heneral Frederick Funston. Nanumpa si Aguinaldo ng katapatan noong
Abril 1, at tuluyang nagwakas ang unang republika. Ngunit matapos ang pagbagsak
ng republika, marami pa rin ang nakipaglaban para sa kalayaan.



https://tl.wikipedia.org/wiki/Laissez-faire

Ang Laissez-faire [bigkas: les-sey-feyr] ay isang salitang Pranses na
nangangahulugang "pabayaan na lamang ang mga bagay" o "padaanin na lang"; mula
sa orihinal na pariralang "laissez faire, laissez passer" o "bayaan lang,
padaanin." Isa itong prinsipyo o paniniwala ng pagpapaubaya o pagpayag na bayaan
na lamang ang mga suliranin na humanap ng sariling katugunan na hindi
pinakikialaman ninuman o ng anuman. Bilang isang doktrina o paniniwalang
pangekonomiya, hindi pinapayagan ng prinsipyong ito ang pakikiaalam ng
pamahalaan ng estado, bayan o bansa sa mga pangyayaring may kaugnayan sa
ekonomiya.

Nanggaling ang pilosopiyang ito sa mga ekonomistang Pranses noong panahon ng
ika-18 dantaon, na pinalawig naman nang lumaon ni Adam Smith, isang ekonomistang
Ingles. Binatay ang konsepto o diwang ito mula sa paniniwala sa "likas na
kaayusan" kung saan dapat na may harmoniya o kaisa sa kaunlarang pangkabuhayan o
ekonomiya ang mga pansariling pagpapahalaga o interes ng isang tao .

Ang lathalaing ito ay isang usbong. Makatutulong ka sa Wikipedia sa pagpapalawig
nito.



https://tl.wikipedia.org/wiki/Eid_al-Adha

Ang Eid al-Adha o Eid ul-Adha (Arabe: عيد الأضحى‎ ‘Īdu l-’Aḍḥā) "Pagdiriwang ng
Sakripisyo" o "Mas Malaking Eid" ay isang kapistahang ipinagdiriwang ng mga
Muslim (kasama ang Druze) sa buong mundo upang alalahanin ang pagpapaunlak ni
Ibrahim na isakripisyo ang kanyang anak na lalaking si Ismael bilang isang
gawain ng pagsunod sa Diyos. Ito ang pangalawa at panghuli sa dalawang mga
kapistahang Eid na ipinagdiriwang ng mga Muslim, na ibinatay mula sa Kuran.
Katulad ng Eid al-Fitr, sinisimulan ang Eid al-Adha sa pamamagitan ng isang
maikling panalanging sinusundan ng isang sermon (khuṭba).

Taunang pumapatak ang Eid al-Adha tuwing pang-10 araw ng buwan ng Dhul Hijja (ذو
الحجة) ng maka-buwang kalendaryong Islamiko. Nagtatagal ng tatlong mga araw ang
pagdiriwang o mahigit pa, depende sa bansa. Nagaganap ang Eid al-Adha sa araw na
pagkaraan ng pagbaba ng mga peregrino o pilgrimong nagsasagawa ng Hajj mula sa
Bundok ng Arafat (isang taunang pilgrimahe sa Mecca na nasa Arabyang Saudi ang
Hajj). Nangyayari ang Eid al-Adha bandang 70 mga araw pagkalipas ng katapusan ng
buwan ng Ramadan.

Ang lathalaing ito na tungkol sa Islam ay isang usbong. Makatutulong ka sa
Wikipedia sa pagpapalawig nito.



https://tl.wikipedia.org/wiki/Odisea

Ang Odisea o Ang Odisea (Griyego: Ὀδύσσεια, Odússeia o Odísia; Ingles: Odyssey)
ay isa sa dalawang pangunahing sinaunang tulang epika ng kabihasnang Heleniko
(sinaunang Gresya) na pinaniniwalaang inakdaan ni Homer (o Homero). Tinatayang
isinulat ang tulang ito noong malapit na ang pagwawakas ng ika-8 daantaon bago
dumating si Kristo, sa may Ionia, malapit sa tabing-dagat ng kanlurang Turkiya
na nasasakupan ng mga Griyego. May bahagyang pagganap ang tula bilang isang
karugtong ng Iliad ni Homer, at pangunahing nakatuon sa bayaning Griyegong si
Odiseo (Odisio at Odysseus din; o sa anyong Romanong Ulysses) at sa kaniyang
mahabang paglalakbay pauwi sa Ithaca makaraan ang pagbagsak ng Troy. Hinango ang
pangalan ng epikang ito mula sa bayani nitong si Odiseo.

Inabot ng sampung taon si Odiseo bago muling marating ang Ithaca makatapos ang
sampung-taong Digmaang Trohano. Sa panahong wala si Odiseo, kinailangang harapin
ng kaniyang anak na si Telemachus (o Telemaco) at ng asawang si Penelope ang
isang pangkat ng mga walang-galang na mga manliligaw, ang mga Proci, na
nagpapaligsahan upang makamit ang kamay ni Penelope at mapakasal sa isa sa
kanila, dahil maraming naniniwalang namatay na si Odiseo. Sa makabagong panahon,
nangangahulugang "matagalan o mahabang paglalakbay o pakikipagsapalaran" ang
salitang odyssey. Patuloy pa ring binabasa sa Griyegong Homeriko ang akdang ito,
maging ang pagsasalinwika sa mga pangkasalukuyang wika sa palibot ng mundo. Kung
hindi lamang nakasulat ito ng patula, sinasabing ito sana ang pinakaunang nobela
sa mundo. Dahil sa masayang wakas ng akdang ito, itinuturing itong isang
salaysayin ng pagmamahalan o may katangiang makaromansa. Malaki ang naging
impluwensiya ng Odisea sa panitikang pandaigdig, katulad ng iba pang mga tula at
maging sa mga dula.

May tatlong salaysaying patulang nakapaloob sa Odisea: ang kay Odiseo, ang kay
Telemaco (anak na lalaki ni Odiseo), at ang kay Penelope (ang asawa ni Odiseo):
Ang unang nakahabing salaysay ay hinggil sa pakikipagsapalaran ni Odiseo habang
pabalik sa kaniyang kaharian sa Ithaca, pagkalipas ng Digmaang Trojan, kabilang
ang kaniyang mga naging suliranin nang nakabalik na siya sa Ithaca. Samantala,
umiinog rin ang akda sa anak ni Odiseong si Telemaco (ikalawang salaysay);
hinahanap ni Telemaco ang matagal nang nawawalang amang si Odiseo. Naglalahad
din ang epika ng nauukol kay Penelope (ang ikatlong salaysay), ang asawa at
reyna ni Odiseo, na matagal nang naghihintay sa pagbabalik ng kaniyang asawang
si Odiseo. Sa kabuoan, dalawampung taon ang naging kahabaan ng paghihintay ni
Penelope hanggang sa makabalik na nga si Odiseo. Ganito ang bilang dahil sampung
taong nasa digmaan si Odiseo na nadagdagan pa ng sampung taon sa karagatan
habang naglalakbay pabalik sa Ithaca. Magkakahabi ang tatlong salaysaying ito ng
buhay sa epikang Odisea.

Isang buwan pa lamang si Telemaco nang maglayag patungong Troy ang ama niyang si
Odiseo. Nagsisimula ang Odisea noong mga dalawampung taon na ang edad ni
Telemaco, at nakatira sa tahanan ng kaniyang ama, sa piling ng kaniyang inang si
Penelope. Naroroon din ang pangkat ng malaking bilang ng mga mayayabang na mga
kalalakihang nanliligaw kay Penelope. 108 ang bilang ng mga manunuyong ito, na
naniniwalang patay na si Odiseo, kaya't maaari nang mapakasalan si Penelope kung
mapapaibig ng isa man sa kanila.

Nagkatawang tao si Athena (o Atena), sa anyo ng isang datu o pinunong Taphianong
si Mentes, para hikayatin si Telemaco na hanapin si Odiseo. Nilisan nga ni
Telemaco ang Ithaca upang maghanap ng balita hinggil sa kaniyang amang si
Odiseo. Pinangangalagaan siya ng diyosang si Atenas, na siyang tagapananggalang
din ni Odiseo. Dinalaw ni Telemaco ang isang matandang nagngangalang Nestor,
pati sina Menelaus at Helen, na mga nakabalik nang matiwasay mula sa
pakikipaglaban sa Troy. Wala siyang natanggap na balita ukol sa ama.
Pinagbilinan siya ni Atenang magbalik sa Ithaca.

Samantala, nasa isang pulo si Odiseo, sa isang pulong pag-aari ni diyosang si
Calypso. Nanahan si Odiseo sa pulong iyon ng may pito nang mga taon. Inalok ni
Calypso na gagawin niyang isang nilalang na walang-kamatayan o imortal si
Odiseo, subalit mas ibig ni Odiseong magbalik sa Ithaca. Sinugo ng diyos na si
Zeus si Hermes upang pag-utusan palayain ni Calypso si Odiseo. Gumawa ng isang
bangka si Odiseo, sapagkat matagal nang nawasak ang kaniyang mga barko, malaon
na ring namatay ang kaniyang mga kasamahan. Narating ni Odiseo ang ang lupain ng
mga Phaeacian. Natagpuan siya ng prinsesang si Nausicaa. Sa palasyo ng amang
hari ni Nausicaa, nilahad ni Odiseo ang kaniyang naging mga pakikipagsapalaran.
Naririto ang ilan sa mga ito:

Narating nina Odiseo at ng mga kasamahan niyang manlalakbay ang lupain ng mga
tinatawag na Kumakain-ng-Lotus. Nang matikman ng mga kasama ni Odiseo ang
halamang lotus, nakalimutan nila ang kanilang mga nakaraan, kaya't ayaw na
nilang lisanin ang pook, para kumakain pa ng mas maraming mga lotus. Hinila ni
Odiseo ang kaniyang mga tauhan paalis sa lugar na iyon.

Nabihag ng isang nilalang na may iisang matang si Polifemo (o Polyphemus), isang
cyclope (o cyclop), salitang nangangahulgang "may bilog na mata." Naninirahan si
Polifemo sa isang yungib, at kinakain ang mga tauhan ni Odiseo, dalawang tao
bawat isang araw. Nilinlang nina Odiseo si Polifemo. Nilasing ni Odiseo si
Polifemo at pinaso nila ang mata nito kaya't nabulag. Nang dating tanungin ni
Polifemo kung ano ang pangalan ni Odiseo, sinabi ni Odiseong "Walang-Sinuman"
ang tawag sa kaniya. Kaya't nang humingi ng saklolo si Polifemo sa iba pang mga
cyclope, walang tumulong sa kaniya, sapagkat ang pangungusap na "Sinasaktan ako
ni Walang-Sinuman," ang sinasambit niya sa paghingi ng mga nagtataka lamang na
mga kauring nilalang. Nakaalis sina Odiseo sa pamamagitan ng isa pang panlalansi
kay Polifemo. May mga alagang tupa si Polifemo. Pinagtali-tali nina Odiseo ang
bawat tatlong tupa, nakatali sa ilalim ng panggitnang tupa ang isang kasama ni
Odiseo, na hindi masasalat ng bulag na si Polifemo kapag hihimasin ang dumaraang
mga tupa. Bagaman iisang tupa na lamang ang natira para kay Odiseo, isang
lalaking tupa at siyang paborito ni Polifemo. Hindi rin napuna ni Polifemo si
Odiseong nasa ilalim ng paboritong tupa ni Polifemo. Bagaman nakatakas sina
Odiseo mula sa mga kamay ni Polifemo, naparusahan din pagdaka si Odiseo,
sapagkat anak si Polifemo ng diyos na si Poseidon.

Nakatagpo nina Odiseo si Aeolus, ang diyos ng mga hangin. Binigyan si Odiseo ni
Aeolus ng isang buslong naglalaman ng mga hanging magagamit sana sa paglalayag,
ngunit nagduda ang mga tauhan ni Odiseo hinggil sa laman ng buslo. Inisip nilang
kayamanan ng laman ng buso at nililinlang lamang sila. Kaya't binuksan nila ang
buslo. Nakawala ang mga hangin. Naantala lamang muli ang kanilang paglalakbay.
Tumanggi si Aeolus na tulungan silang muli.

Winasak ng mga Laestrigoniano (mga Laestrygonian, mga kumakain ng laman ng tao)
ang lahat ng sasakyang-pandagat nina Odiseo. Pinaslang din ng mga ito ang mga
tauhan ni Odiseong lulan ng mga barkong nasira. Hindi nila pinatay si Odiseo.
Dumulog si Odiseo kay Circe, isang babaeng mangkukulam na ginawang mga baboy ang
mga tauhan ni Odiseo. Binigyan ng diyos si Hermes si Odiseo ng isang halamang
molyo (o moly), isang yerbang nakatulong kay Odiseo para labanan ang salamangka
ng mangkukulam. Napapayag ni Odiseong palayin ni Circe ang kaniyang mga tauhan,
subalit kinailangan niyang pumiling kay Circe nang may isang taon.

Tumungo si Odiseo sa Mundong nasa Ilalim ng Lupa upang humingi ng tulong kay
Tiresias, isang multong may kakayahang maglakbay-diwa, kung paano ang pagbalik
sa Ithaca. Nakahalubilo rin ni Odiseo ang iba pang mga kaluluwa ng mga naging
bantog na mga tao, pati ang kaniyang inang namatay sa kalungkutan noong wala si
Odiseo sa Ithaca, habang naghihintay sa pagbabalik ng bayaning hari.

Nakatagpo rin nina Odiseo ang mga sirena, mga kabighabighaning babaeng may
nakakabatubalaning awitin. Handang makipagpatayan ang mga tauhan ni Odiseo para
lamang makalapit sa mga sirena, kaya't pinahiran ni Odiseo ng pagkit ang mga
tainga ng kaniyang mga kasamahan. Samantala, nagpatali naman si Odiseo sa isang
haligi, kaya't kahit na marinig niya ang awit ng mga sirena, hindi siya lulundag
sa tubig para marating ang mga babaeng iyon. Nakasagupa rin nina Odiseo ang
halimaw-dagat na si Scylla, na kahawig ng isang pugita. Nahuli ni Scylla ang
anim sa mga tauhan ni Odiseo. Kinailangan ding matakasan nina Odiseo ang isang
uli-uli, isang ipu-ipong-tubig o tubig na umaalimpuyo, na may pangalang
Charybdis; nakaraan naman sila't nakalagpas sa buhawing-tubig na ito.

Narating nina Odiseo ang Pulo ng Araw. Nang lisanin niya ang pook na iyon, may
isang unos sumira sa kaniyang nag-iisa nang barko, at namatay ang mga natitira
niyang mga tauhan. Isang kaparusahan kay Odiseo at sa kaniyang mga kasama,
sapagkat pumaslang sila ng ilang mga banal na baka. Naging mainam naman ang
pagtanggap kay Odiseo ng mga mamamayan ng Phaeacia nang marating niya ang lupain
ng mga ito. Tinulungan si Odiseo ng mga Phaeaciano para makabalik na sa Ithaca,
sa pamamagitan ng pagpapagamit ng isa sa kanilang mga barko. Sa lumaon, naging
bato ang barko, bilang isang paghihiganti ni Poseidon kay Odiseo. Nakaligtas
naman si Odiseo.

Sa pagdaong ni Odiseo sa Ithaca, tinulunga siya ng diyosang Atena upang
makapagpanggap bilang isang pulubi. Narating ni Odiseo ang dampa ng nag-aalaga
ng baboy na si Eumaeus, ang isa sa mga nalalabing kakampi ni Odiseo. Dito rin sa
pamamahay ng magbababoy nakasalamuha ni Odiseo ang anak na lalaking si Telemaco.
Magkatulong nilang pinaghandaan ang pagpaslang sa mga manliligaw ni Penelope. Sa
paglitaw ni Odiseo sa kaniyang sariling tahanan, tanging ang kaniyang asong si
Argus at ang isang taong nagngangalang Eurycleia ang nakamukha kay Odiseo. Sa
katuwaan sa pagkakakilala kay Odiseo, bumagsak nang walang buhay ang asong si
Argus, dahil ito sa labis na katuwaan nang makita ang among si Odiseo. Nakilala
naman ni Eurycleia si Odiseo nang hugasan nito ang kaniyang paa, nagpapanggap pa
noon si Odiseo bilang isang pulubi. Natiyak ni Eurycleia, dating tagapag-alaga
ng sanggol pang si Odiseo, ang katauhan ni Odiseo sa pamamagitan ng balat sa paa
nang binubuhasan nito ng tubig ang paa ni Odiseong nagkukuwaring pulubi.

Ipinahayag ni Penelope na pakakasalan niya ang sinuman sa kaniyang manliligaw na
makagagamit ng sandatang pana ni Odiseo, ngunit walang nagtagumpay sa mga ito.
Habang nagpapanggap pa rin bilang isang pulubi, sinabi ni Odiseong ibig niyang
sumubok na gamitin ang naturang pana. Pagkaraang magtagumpay, pinagpapaslang ni
Odiseo sa pamamagitan ng pana at mga palaso ang mga manliligaw ni Penelope.
Tinulungan siya ng anak na si Telemaco, at ng isa pang may malasakit na tauhan,
sa pakikipaglabang ito. Ibinunyag ni Odiseo kay Penelope kung sino siyang
talaga, subalit hindi ito maniwala. Napatunayan ni Odiseong siya ang nawawala
nitong asawa, sa pamamagitan ng pagpapaalala at paglalarawan ng ginawa ni Odiseo
sa kanilang higaang mag-asawa, isang kamang may isang haliging nagmula sa isang
tumutubong puno. Isa itong lihim na tanging sin Odiseo at Penelope lamang ang
nakakaalam.

Noong wala pa si Odiseo, nakapangako na rin si Penelope sa mga dating nabubuhay
pang mga manliligaw niya na makikipag-isang dibdib siya sa isa sa mga ito kapag
natapos na ni Penelope ang kaniyang gawain sa pananahi. Subalit palagian niyang
nalilinlang ang kaniyang mga manliligaw sa pamamagitan ng pagtatastas na muli ng
mga natatapos niyang tahiin tuwing gabi. Pagsapit muli ng umaga, maipapakita
niyang hindi pa tapos ang kaniyang mga tinatahi, kaya't hindi pa siya makakapili
ng mapapakasalan mula sa mga makukulit na mga manliligaw.

Kapagdaka, noong sumapit ang kinabukasan, nagsidating ang mga mag-anak ng mga
manunuyong napaslang ni Odiseo upang makapaghiganti, sapagkat dalawang salinlahi
ng mga kalalakihan ng Ithaca ang nawalan ng buhay dahil kay Odiseo. Subalit
napigil sila ng diyosang si Atena. Pagkaraan nito, sa utos ng diyos na si
Zeus,muling nagkaroon ng kapayapaan sa Ithaca. Dito nagtatapos ang Odisea.



https://tl.wikipedia.org/wiki/Mahatma_Gandhi

Si Mohandas Karamchand Gandhi (Gujarati: મોહનદાસ કરમચંદ ગાંધી) (2 Oktubre 1869 –
30 Enero 1948) ay isang pangunahing politikal at espirituwal na pinuno sa
Indiya, at ng kilusang pagpapalaya sa Indiya. Siya ang tagapanguna at
tagapagpaganap ng Satyagraha — ang pagpipigil sa kalupitan sa pamamagitan ng
malawakang sibil na hindi pagsunod na malakas na nakatatag sa ahimsa (ang
kabuang kawalan ng karahasan), na nagdulot sa pagiging malaya ng Indiya, at
nagbigay-diwa sa mga kilusan para sa mga karapatang sibil at kalayaan sa buong
mundo. Kadalasang kilala si Gandhi at ginagalang sa Indiya at sa buong mundo
bilang Mahatma Gandhi (mula sa Sanskrit, Mahatma, Dakilang Nilalang) at bilang
Bapu (sa maraming mga wikang Indiyan Indian languages, Ama). Siya ay opisal na
pinarangalan sa India bilang ang Ama ng Bansa; ang kanyang kapanakan ay Oktubre
2, ay itinalaga bilang Gandhi Jayanti, isang pambansang araw, at Ang araw ng
kawalan ng karahasan sa buong mundo.

Si Gandhi ay unang nagtrabaho bilang promotor ng kawalan ng karahasan at
pagtutol sa hindi makatarungang batas habang naglilingkod sa bayan bilang isang
abogado sa Timog Aprika, habang ang komunidad ng Indiya ay lumalaban para sa
kanilang karapatan. Pagkatapos ng kanyang pagbalik papunta s Indiya, siya ay
nag-organisa ng mga protesta para s mga mamamayan ukol sa mataas na buwis at
diskriminasyon. Pagkatapos maging lider ng "Indian National Congress" noong
1921, nagtatag siya ng mga kampanya para sa pantay-pantay na batas sa Indiya.

Si Mohandas Karamchand Gandhi[13] ay isinilang noong 2 Oktubre 1869[1] sa isang
pamilyang Hindu na ang Modh Baniya[14] sa Porbandar (kilalá rin bílang
Sudamapuri), isang bayan sa may baybayin ng Tangway ng Kathiawar na dáting
bahagi ng maliit na princely state ng Porbandar sa Ahensiya ng Kathiawar ng
Imperyong Indian. Ang ama niya, na si Karamchand Uttamchand Gandhi (1822–1885),
ay nanilbihan bílang diwan (punong ministro) ng estado ng Porbandar. Ang
pamilyang Gandhi ay nagmula sa nayon ng Kutiana sa dáting estado ng Junagadh.

Si Gandhi ay 24 nang nakarating siya sa Timog Aprika [47] noong 1893 upang
magtrabaho bílang representibo legal para sa Muslim Indian Traders na nakabase
sa lungsod ng Pretoria. Nanatili siya nang 21 taon sa Timog Aprika, kung saan
pinalago niya ang kaniyang political views, etika at political leadership
skills.

Sa Timog Aprika, nakaranas si Gandhi ng diskriminasyon na dinirekta sa lahat ng
mga táong may kulay. Tinapon siya palabas ng isang tren sa Pietermaritzburg
matapos niyang tumanggi na umalis sa first-class. Nagprotesta siya at pinayagan
sa first-class kinabukasan.[50] Habang naglalakbay sa isang stagecoach, binugbog
siya ng tsuper dahil ayaw niya (Gandhi) na magbigay-daan para sa isa pang
Europeong pasahero.[51]

Ang lathalaing ito ay isang usbong. Makatutulong ka sa Wikipedia sa pagpapalawig
nito.



https://tl.wikipedia.org/wiki/Libya

Ang Libya (Arabe: ‏ليبيا‎ Lībyā) ay isang bansa sa Hilagang Aprika,
napapaligiran ng Dagat Mediterranean, matatagpuan sa pagitan ng Ehipto sa
silangan, Sudan sa timog-silangan, Chad at Niger sa timog at Algeria at Tunisia
sa kanluran. Tripoli ang kapital na lungsod nito. May tatlong tradisyunal na mga
seksiyon ang bansa: ang Tripolitania, ang Fezzan at Cyrenaica.

Hinango ang pangalang "Libya" mula sa kataga ng lumang taga-Ehipto na "Lebu", na
tumutukoy sa mga tribong Berber na nakatira sa kanluran ng Ilog Nile, at
nilinang sa Griyego bilang "Libya". Sa lumang Gresya, may malawak na kahulugan
ang kataga, sinasakop ng lahat ng Hilagang Aprika sa kanluran ng Egypt, at
minsan tumutukoy sa buong kontinente ng Aprika.

Naging malaya ang Libya at naging Kaharian ng Libya noong 1951. Pinamumunuan ito
ni Muammar al-Gaddafi mula 1969 hanggang 2011, na nailuklok sa pamamagitan ng
kudeta. Noong Pebrero 2011, isang malawakang kilos protesta ang naganap sa Libya
na naghihimok laban sa pamahalaan ni Gaddafi. Noong 23 Pebrero 2011, ang
oposisyon ay sinasabing kontrolado na ang maraming lungsod sa Silangan at
Gitnang Libya. Noong 27 Pebrero isang National Transitional Council ay binuo
bilang "katawan ng himagsikan" Noong Oktubre 2011, natapos ang digmaang sibil na
nagresulta sa pagbagsak ng Libyan Arab Jamahiriya (Pamahalaan ni Gaddafi).
Kasalukuyang nasa isang transition government ang pamamahala ng bansa.

Ang lathalaing ito ay isang usbong. Makatutulong ka sa Wikipedia sa pagpapalawig
nito.



https://tl.wikipedia.org/wiki/Demeter

Si Demeter ay ang pangatlong kapatid na babae ni Zeus, ayon sa mitolohiyang
Griyego. Siya ang diyosa ng mga butil o buto ng halaman o pananim, kaya't siya
rin ang diyosa ng agrikultura. Batay sa mitolohiya ng mga Griyego, siya ang
nagturo sa mga tao kung paano magtanim at magsaka. Kilala siya sa mitolohiyang
Romano bilang Ceres o Seres, na pinagmulan ng salitang Ingles ng angkak, ang
cereal.

Bilang diyosa ng pag-ani, kalimitan siyang inilalarawan bilang isang babaeng may
bigkis ng ginintuang mga mais. Sinasamba siya ng lahat ng mga uri ng taong
nagtatanim at umaani. Siya ang ina ni Persephone.

Batay sa mitolohikong salaysay, tinangay ni Hades si Persephone nang makita
itong nangunguha ng mga bulaklak. Sinunggaban ni Hades si Persephone at saka
isinakay sa kanyang karong pangdigma. Isang dahilan ng pagtangay ni Hades kay
Persophone ang pagkakaroon nito ng kabigha-bighaning kagandahan. Pangalawang
dahilan ang upang gawin itong reyna niya. At pangatlo, upang magbigay si
Perspehone ng liwanag sa madilim na kaharian ni Hades na nasa Mundong Ilalim.

Dahil sa pagtuklas na nawawala si Persephone, namighati si Demeter. Nagdala ang
kanyang kalungkutan ng tag-lamig na may pag-ulan ng yelo o niyebe sa mundo.
Dahil sa tag-lamig, nagkaroon ng panahon ng pagkakait sa tao at iba pang mga
nilalang ng mga bungang nagmumula sa pag-ani.

Ang lathalaing ito ay isang usbong. Makatutulong ka sa Wikipedia sa pagpapalawig
nito.



https://tl.wikipedia.org/wiki/Altapresyon

Ang sukduldiin o altapresyon (Ingles: Hypertension, dinadaglat na HTN) o mataas
na presyon ng dugo, kung minsan ay arteryal na altapresyon, ay isang hindi
gumagaling na medikal na kondisyon kung saan ang presyon ng dugo sa mga malaking
ugat ay mataas. Ang pagtaas na ito ay kinakailangan ang puso na mas magtrabaho
mabuti kaysa sa normal upang ikalat ang dugo sa pamamagitan ng daluyan ng dugo.
Ang presyon ng dugo ay binubuo ng dalawang, systolic at diastolic na mga sukat,
na depende kung ang kalamnan ng puso ay umiikli at humihigpit (systole) o
mahinahon sa pagitan ng mga pagtibok (diastole). Ang normal na presyon ng dugo
kapag nagpapahinga ay nasa loob ng pagitan ng 100–140 mmHg systolic (mataas na
pagbasa) at 60–90 mmHg diastolic (nasa ibabang pagbasa). Magkakaroon ng mataas
na presyon ng dugo kung ito ay patuloy na nasa o mataas sa 140/90 mmHg.

Ang altapresyon ay nauuri bilang primary (patuloy at hindi malaman ang sanhi) na
altapresyon o secondary o altapresyon na pumapangalawa sa isang sakit.
Humigit-kumulang na 90–95% ng mga kaso ay kinakategorya bilang "primary na
altapresyon", na nangangahulugang mataas na presyon ng dugo na walang nakikitang
nasa ilalim na medikal na sanhi. Ang ibang mga kondisyon na nakakaapekto sa mga
bato, mga malaking ugat, puso, o sistema ng endocrine ang sanhi ng 5–10% ng mga
kaso (secondary o altapresyon na pumapangalawa sa isang sakit).

Ang altapresyon ay isang malaking salik ng panganib para sa stroke, myocardial
infarction o pagkasira ng tisiyu ng puso dahil sa pagharang ng suplay ng dugo sa
puso (mga atake sa puso), hindi paggana ng puso, mga aneurysm sa mga malaking
ugat (hal., aneurysm o pamamaga sa aorta), pamumuo ng plaque sa malaking ugat,
at sanhi ng hindi gumagaling na sakit sa bato. Kahit ang katamtamang pagtaas ng
presyon ng dugo sa malaking ugat ay iniuugnay sa isang pinaikling pagtagal ng
buhay. Maaaring mapabuti ng mga pagbabago sa pagkain at pamumuhay ang pagkontrol
sa presyon ng dugo at mababawasan ang panganib ng kaugnay na mga komplikasyon sa
kalusugan. Gayunpaman, madalas kinakailangan ang gamot sa mga tao na hindi
mabisa o hindi sapat ang mga pagbabago sa pamumuhay.

Sa mga taong nasa edad na 18 taong gulang o mas matanda pa, ang altapresyon ay
tinutukoy bilang isang systolic at/o isang diastolic na sukat ng presyon ng dugo
na patuloy na mas mataas kaysa sa isang tinatanggap na normal na bilang (sa
kasalukuyan ay 139 mmHg systolic, 89 mmHg diastolic: tingnan ang talahanayan —
Pag-uuri (JNC7)). Kung ang mga sukat ay kinuha mula sa 24-oras na pagsubaybay sa
nakakalakad o nasa tahanan, ginagamit ang mas mababang hangganan (135 mmHg
systolic o 85 mmHg diastolic). Ang kamakailang internasyonal na mga tuntunin
tungkol sa altapresyon ay gumawa rin ng mga kategorya na nasa ibaba ng saklaw ng
mayroong altapresyon upang ipakita ang tuloy-tuloy na panganib sa mga mas mataas
ang presyon ng dugo sa normal na saklaw. Ginagamit ng JNC7 (2003) ang terminong
prehypertension (nasa panganib para sa altapresyon) para sa presyon ng dugo na
nasa pagitan ng 120–139 mmHg systolic at/o 80–89 mmHg diastolic, habang ang mga
Tuntunin ng ESH-ESC (2007) at BHS IV (2004) ay gumagamit ng pinakamainam,
normal, at mataas na normal na mga kategorya upang hatiin ang mga presyon na
mababa sa 140 mmHg systolic at 90 mmHg diastolic. Inuuri (subclassify) din ang
altapresyon bilang mga sumusunod: Tinutukoy ng JNC7 ang yugto I at yugto II ng
altapresyon, at isolated systolic na altapresyon. Ang isolated systolic na
altapresyon ay tumutukoy sa mataas na presyon ng systolic na may normal na
presyon ng diastolic at karaniwan sa mga matanda. Ang mga Tuntunin ng ESH-ESC
(2007) at BHS IV (2004), ay tinutukoy ang isang pangatlong yugto (yugto III) ng
altapresyon para sa mga taong may systolic ng presyon ng dugo na lumalampas sa
179 mmHg o isang presyon ng diastolic na mahigit sa 109 mmHg. Inuuri ang
altapresyon bilang "lumalaban" kung hindi pinapababa ng mga gamot ang presyon ng
dugo sa normal na mga antas.

Ang altapresyon sa mga bagong panganak ay bihira at nangyayari sa
humigit-kumulang na 0.2 hanggang 3% ng mga bagong panganak. Karaniwang hindi
sinusukat ang presyon ng dugo sa malusog na bagong panganak. Mas karaniwan ang
altapresyon sa mga bagong panganak na mataas ang panganib. Iba’t-ibang mga salik
ang dapat isaalang-alang, tulad ng panahon ng sanggol o fetus o gestational
stage, panahon pagkatapos magbuntis, at timbang sa pagkapanganak kapag
nagpapasiya kung ang isang presyon ng dugo ay normal sa isang bagong panganak.

Medyo karaniwan ang altapresyon sa mga bata at mga nagdadalaga at nagbibinata
(2–9% depende sa edad, kasarian, at lahi) at iniuugnay sa pangmatagalang mga
panganib ng masamang kalusugan. Inirerekomenda na ngayon na suriin ang presyon
ng dugo ng mga bata na mahigit sa edad na tatlo kailanman sila ay mayroong
karaniwang pangangalagang medikal o mga pagpapatingin. Kinukumpirma ang mataas
na presyon ng dugo sa pauli-ulit na pagbisita bago kilalaning mayroong
altapresyon ang isang bata. Tumataas ang presyon ng dugo habang nagkakaedad sa
pagkabata at, sa mga bata, ang altapresyon ay tinutukoy bilang isang
pangkaraniwang systolic o diastolic na presyon ng dugo sa tatlo o mahigit pang
mga pangyayari na katumbas o mas mataas kaysa sa ika-95 percentile na naaangkop
sa kasarian, edad, at taas ng bata. Ang prehypertension (nasa panganib para sa
altapresyon) sa mga bata ay tinutukoy bilang isang pangkaraniwang systolic o
diastolic na presyon ng dugo na mas mataas sa ika-90 percentile, ngunit mas
mababa sa ika-95 na percentile. Sa mga nagdadalaga at nagbibinata, iminumungkahi
na suriin at uriin ang altapresyon at prehypertension (nasa panganib para sa
altapresyon) gamit ang pamantayan ng nasa sapat na gulang.

Bihirang nagpapakita ng anumang mga sintomas ang altapresyon, at ang pagkilala
rito ay karaniwan sa pamamagitan ng screening, o kapag naghahanap ng
pangangalaga para sa isang walang kaugnayang problema sa kalusugan. Iniuulat ng
ilang mga tao na mayroong mataas na presyon ng dugo ang mga sakit ng ulo (lalo
na sa batok at sa umaga), gayundin ang pagkahilo, bertigo, tinnitus (pag-ugong o
pagsitsit sa mga tainga), nagbagong paningin o mga episode ng pagkawala ng
malay.

Sa pisikal na pagsusuri, ang altapresyon ay maaaring mapaghinalaan kapag
matutuklasan ang hypertensive retinopathy o pagkasira ng retina ng mata dahil sa
mataas na presyon ng dugo sa pagsusuri sa fundus ng mata sa likuran ng mata
gamit ang ophthalmoscopy. Sa lumang paraan, ang kalubhaan ng pagbabago sa
hypertensive retinopathy o pagkasira ng retina ng mata dahil sa mataas na
presyon ng dugo ay minamarkahan mula sa I–IV, bagaman ang mas banayad na mga uri
ay maaaring maging mahirap makilala mula sa isa’t-isa. Maaari ring ipakita ng
mga resulta ng ophthalmoscopy kung gaano katagal nang mayroong mataas na presyon
ng dugo ang isang tao.

Maaring ipahiwatig ng ilang mga palatandaan at sintomas ang secondary o
altapresyon na pumapangalawa sa isang sakit, na altapresyon na sanhi ng isang
hindi makilalang sanhi tulad ng mga sakit sa bato o mga sakit sa endocrine.
Halimbawa, labis na katabaan ng dibdib at tiyan, intoleransiya sa glucose, mga
mukha na hugis buwan, isang "buffalo hump (bukol ng kalabaw)", at ipinahihiwatig
ng kulay-ubeng pahabang marka o uka ang Cushing's syndrome. Ang Sakit sa thyroid
at acromegaly ay maaari ring magdulot ng altapresyon at magkaroon ng mga
katangian ng mga sintomas at palatandaan. Ang isang abnormal na pagsagitsit sa
tiyan ay maaaring magpahiwatig ng renal artery stenosis (isang pagkipot ng mga
malaking ugat na nagsusuplay sa mga bato). Maaaring ipahiwatig ng pagbaba ng
presyon ng dugo sa mga binti o naantala o kawalan ng mga pulso ng malaking ugat
sa hita ang aortic coarctation (isang pagkipot ng aorta pagkatapos nitong
lisanin ang puso). Ang altapresyon na malawakang nag-iiba sa sakit ng ulo, mga
mabilis na tibok ng puso, maputlang hitsura, at pagpapawis ay dapat mag-udyok ng
mga paghihinala ng pheochromocytoma.

Ang malubhang pagtaas ng presyon ng dugo (katumbas ng o mas mataas kaysa sa
isang systolic na 180 o diastolic na 110, kung minsan ay tinatawag na
nakakamatay o pinabilis na altapresyon) ay tinutukoy bilang "hypertensive
crisis." Nagpapahiwatig ng mataas na panganib ng mga komplikasyon ang mga
presyon ng dugo na mataas sa mga antas na ito. Ang mga taong mayroong mga
presyon ng dugo na nasa pagitan na ito ay maaaring walang mga sintomas, ngunit
mas malamang na mag-ulat ng mga sakit ng ulo (22% ng mga kaso) at mga pagkahilo
kaysa sa pangkalahatang populasyon. Ang ibang mga sintomas ng hypertensive
crisis ay maaaring kabilangan ng paghina ng paningin o kakapusan ng hininga
dahil sa hindi paggana ng puso o isang pangkalahatang pagkaramdam ng pagkabalisa
dahil sa hindi paggana ng bato. Karamihan sa mga taong mayroong hypertensive
crisis ay kilala na mayroong mataas na presyon ng dugo, ngunit maaaring
humantong sa isang biglaang pagtaas ng mga karagdagang trigger (magdudulot).

Ang isang "hypertensive na emerhensiya", dating tinatawag na "nakakamatay na
altapresyon", ay nangyayari kapag mayroong ebidensiya ng direktang pinsala sa
isa o mahigit pang mga bahagi ng katawan bilang resulta ng malubhang pagtaas ng
presyon ng dugo. Ang pinsalang ito ay maaaring kabilangan ng hypertensive
encephalopathy, sanhi ng pamamaga at abnormal na paggana ng utak, at nakikilala
sa pamamagitan ng mga sakit ng ulo at isang nag-ibang antas ng kamalayan
(pagkalito o pag-aantok). Ang papilloedema o pamamaga ng disc sa retina at mga
pagdurugo sa fundus ng mata at mga paglabas likido mula sa daluyan ng dugo ay
isa pang palatandaan ng pinupuntiryang pinsala sa bahagi ng katawan. Maaaring
ipahiwatig ng pananakit ng dibdib ang pinsala sa kalamnan ng puso (na maaaring
tumuloy sa myocardial infarction o pagkasira ng tisiyu ng puso dahil sa
pagharang ng suplay ng dugo sa puso) o kung minsan ay aortic dissection, ang
pagkapunit ng panloob na paligid ng aorta. Ang kakapusan sa paghinga, pag-ubo,
at pagdura ng dugo ay mga katangian ng mga palantandaan ng pulmonary edema. Ang
kondisyon na ito ay isang pamamaga ng tisiyu ng baga dahil sa hindi paggana ng
kaliwang ventricle, isang kawalan ng kakayahan ng kaliwang ventricle ng puso na
magbomba ng sapat na dugo mula sa baga papunta sa sistema ng malaking ugat.
Maaari ring mangyari ang mabilis na paghina ng paggana ng bato (malalang pinsala
sa bato) at microangiopathic hemolytic anemia (pagkasira ng mga selula ng dugo).
Sa mga ganitong sitwasyon, iniuutos ang mabilis na pagpapababa sa presyon ng
dugo upang maitigil ang nangyayaring pagkasira ng bahagi ng katawan. Sa kabilang
banda, walang ebidensiya na ang presyon ng dugo ay kailangang mabilis na
pababain sa mga apurahang mayroong altapresyon kung saan walang ebidensiya ng
pinupuntiryang pinsala sa bahagi ng katawan. Ang labis na pagiging agresibo sa
pagpapababa sa presyon ng dugo ay hindi maaaring walang mga panganib.
Isinusulong ang paggamit ng mga gamot na iniinom sa bibig upang dahan-dahang
mapababa ang presyon ng dugo sa mahigit na 24 hanggang 48 oras sa mga apurahang
mayroong altapresyon.

Ang altapresyon ay nangyayari sa humigit-kumulang na 8–10% ng mga pagbubuntis.
Karamihan sa mga kababaihang mayroong altapresyon sa pagbubuntis ay mayroong
naunang umiiral na primary na altapresyon. Ang mataas na presyon ng dugo sa
pagbubuntis ay maaaring unang palatandaan ng paunang eclampsia, isang seryosong
kondisyon ng ikalawang kalahati ng pagbubuntis, at sa ilang mga linggo
pagkatapos ng panganganak. Ang isang diyagnosis ng paunang eclampsia ay
kinabibilangan ng tumaas na presyon ng dugo at pagkakaroon ng protina sa ihi.
Ang paunang eclampsia ay nangyayari sa humigit-kumulang na 5% ng mga pagbubuntis
at responsable para sa humigit-kumulang na 16% ng lahat ng mga pagkamatay sa
pagbubuntis sa buong mundo. Dinodoble rin ng paunang eclampsia ang panganib ng
pagkamatay ng sanggol. Kadalasang walang mga sintomas ang paunang eclampsia at
ito ay nalalaman sa pamamagitan ng karaniwang pagsusuri. Kapag nangyari ang mga
sintomas ng paunang eclampsia, ang mga pinaka-karaniwan ay ang sakit ng ulo,
karamdaman sa paningin (kadalasan sa "kumikislap na mga ilaw"), pagsusuka,
pananakit sa itaas na gitnang bahagi ng tiyan, at edema (pamamaga). Maaari ding
tumuloy ang paunang eclampsia sa isang kondisyon na inilalagay sa panganib ang
buhay na tinatawag na eclampsia. Ang eclampsia ay isang hypertensive emergency o
malubhang pagtaas ng presyon ng dugo at mayroong iba’t-ibang mga seryosong
komplikasyon. Ang mga komplikasyon na ito ay kinabibilangan ng pagkawala ng
paningin ng isang tao, pamamaga ng utak, mga pagsumpong o mga kombulsyon,
pagkabigo ng paggana ng mga bato, pamamaga ng baga, at disseminated
intravascular coagulation (isang sakit ukol sa pamumuo ng dugo).

Ang kabiguang lumaki nang normal, mga pagsumpong, iritabilidad, kawalan ng
enerhiya, at kahirapan sa paghinga ay maaaring iugnay sa altapresyon sa mga
bagong panganak at mga batang sanggol. Sa mga mas matandang sanggol at bata, ang
altapresyon ay maaaring magdulot ng sakit ng ulo, hindi maipaliwanag na
iritabilidad, pagkapagod, kabiguang lumaki nang normal, malabong paningin,
pagdurugo ng ilong, at pagkaparalisa ng mukha.

Ang altapresyon ay ang pinakamahalagang maaaring maiwasan na salik ng panganib
para sa napaagang pagkamatay sa buong mundo. Pinatataas nito ang panganib ng
sakit sa puso sanhi ng mababang suplay ng dugo sa kalamnan ng puso mga stroke,
pagkipot ng daluyan ng dugo, at ibang mga sakit ukol sa puso, kabilang ang hindi
paggana ng puso, mga pagbara o pamamaga sa daluyan ng dugo, laganap na
atherosclerosis o pagkapal ng arterya dahil sa cholesterol, and pagbara sa baga.
Ang altapresyon ay isa ring salik ng panganib para sa mahinang memorya,
demensya, and hindi gumagaling na sakit sa bato. Ang ibang mga komplikasyon ay
kinabibilangan ng:

Ang primary (patuloy at hindi malaman ang sanhi) na altapresyon ay ang
pinaka-karaniwang anyo ng altapresyon, na responsable para sa 90–95% ng lahat ng
mga kaso ng altapresyon. Sa halos lahat ng mga makabagong lipunan, ang presyon
ng dugo ay tumataas kasama ng pagtanda at ang panganib ng pagigiging mataas ng
presyon ng dugo sa kalaunan ng buhay ay marami. Ang altapresyon ay nagreresulta
mula sa isang masalimuot na aksiyon ng mga genes sa isa’t-isa at mga salik ukol
sa paligid. Ang maraming mga karaniwang genes na mayroong maliit na epekto sa
presyon ng dugo ay nakilala gayundin ang ilang mga bihirang genes na mayroong
malaking epekto sa presyon ng dugo ngunit ang henetikong batayan ng altapresyon
ay hindi pa rin nauunawaan. Ang iba’t-ibang mga salik ukol sa kapaligiran ay
nakakaimpluwensiya sa presyon ng dugo. Ang mga salik sa pamumuhay na nagpapababa
ng presyon ng dugo ay kinabibilangan ng pagbabawas ng asin sa pagkain, mataas na
pagkain ng mga prutas at mga produktong mayroong kaunting mantika (Dietary
Approaches to Stop Hypertension o Mga (DASH na diyeta)). Ang Ehersisyo, pagbaba
ng timbang at ang binawasang pag-inom ng alak ay nakakatulong din sa pagpapababa
ng presyon ng dugo. Ang posibleng papel ng ibang mga salik tulad ng stress,
pag-inum ng kape, at kakulangan sa bitamina D ay hindi masyadong malinaw. Ang
mababang pagtugon sa insulin, na karaniwan sa labis na katabaan at isang bahagi
ng syndrome X (o ang metabolic syndrome), ay sinasabi ring nagdudulot ng
altapresyon. Isinangkot din ng mga kamakailang pag-aaral ang mga pangyayari sa
mas maagang yugto ng buhay (halimbawa, mababang timbang ng ipinanganak na
sanggol, paninigarilyo habang nagbubuntis, at kakulangan ng pagpapasuso) bilang
mga salik ng panganib para sa patuloy at hindi malaman ang sanhi na altapresyon
ng nasa sapat na gulang. Gayunman, ang mga mekanismo na nag-uugnay sa mga
pagkakalantad na ito sa altapresyon ng nasa tamang gulang ay nananatiling
malabo.

Ang secondary o altapresyon na pumapangalawa sa sakit ay nagreresulta mula sa
isang makikilalang sanhi. Ang sakit sa bato ang pinaka-karaniwang pangalawang
sanhi ng altapresyon. Ang altapresyon ay maaari ding maging sanhi ng mga
kondisyon sa endocrine tulad ng Cushing's syndrome, hyperthyroidism o labis na
produksiyon ng hormon sa thyroid, hypothyroidism o kakulangan sa produksiyon ng
hormon sa thyroid, acromegaly o abnormal na paglaki ng kamay, paa, at mukha,
Conn's syndrome o hyperaldosteronism o labis ng produksiyon ng aldosterone na
hormon, hyperparathyroidism o abnormal na mataas na dami ng parathyroid na
hormon sa dugo, at pheochromocytoma o bukol sa glandula ng adrenal. Ang ibang
mga sanhi ng secondary o altapresyon na pumapangalawa sa sakit ay kinabibilangan
ng labis na katabaan, pagtigil ng paghinga sa loob ng sampung segundo habang
natutulog, pagbubuntis, pagsisikip ng aorta, labis na pagkonsumo ng matatamis na
kendi at ilang mga iniresetang gamot, mga halamang-gamot, at mga ilegal na
gamot.

Sa karamihan ng mga tao na mayroong napatunayang patuloy at hindi malaman ang
sanhi (primary) na altapresyon, ang tumaas na pagpigil sa pagdaloy ng dugo
(kabuuang pagpigil ng pagdaloy ng dugo) ay responsable para sa mataas na presyon
habang ang kabuuang dami ng dugo na binobomba ng puso ay nananatiling normal.
Mayroong ebidensiya na ang ilang mga mas batang tao na mayroong paunang
altapresyon o “borderline na altapresyon” ay mayroong mataas na dami ng dugo na
binobomba ng puso, isang mataas na pagtibok ng puso, at normal na pagpigil sa
pagdaloy ng dugo. Ang kondisyon na ito ay tinatawag na hyperkinetic borderline
na altapresyon. Ang mga indibiduwal na ito ay nagkakaroon ng mga tipikal na
tampok ng napatunayang patuloy at hindi malaman ang sanhi na altapresyon sa
kalaunan sa buhay dahil ang dami ng kanilang dugo na binobomba ng puso ay
bumababa at ang pagpigil sa pagdaloy ng dugo ay tumataas habang sila ay
tumatanda. Tipikal man ang pinaparisan sa lahat ng mga tao na tunay na nagkaroon
ng altapresyon, ito ay pinagtatalunan. Ang tumaas na pagpigil sa pagdaloy ng
dugo sa napatunayang altapresyon ay pangunahing maiuugnay sa pagkipot ng
istraktura ng maliliit na mga arterya at mga arteriole. Ang pagkabawas ng bilang
o densidad ng mga capilliary ay maaari ring mag-ambag sa pagpigil sa pagdaloy ng
dugo. Ang altapresyon ay maiuugnay din sa pagbaba ng kakayahang bumaluktot ng
mga dinadaluyang ugat, na maaaring magpataas sa pagbalik ng dugo sa puso, mataas
na paunang pagkarga, at tunay na magdudulot ng diastolic dysfunction o kabiguang
paggana ng mga ventricle sa puso. Kahit ang tumaas na aktibong pagsisikip ng mga
daluyan ng dugo ay gumaganap sa napatunayang altapresyon ay hindi malinaw.

Ang pulse pressure (diperensya sa pagitan ng systolic at diastolic na presyon ng
dugo) ay malimit na tumataas sa mga mas matatandang tao na mayroong altapresyon.
Ang sitwasyon na ito ay kinasasangkutan ng presyon ng systolic na abnormal na
mataas, ngunit ang presyon ng diastolic ay maaaring normal o mababa. Ang
kondisyon na ito ay tinatawag na isolated systolic na altapresyon. Ang mataas na
pulse pressure sa mga matatandang tao na mayroong altapresyon o isolated
systolic na altapresyon ay ipinapaliwanag sa pamamagitan ng tumaas na paninigas
ng mga aterya, na karaniwang sinasamahan ng pagtanda at maaaring palalain ng
mataas na presyon ng dugo.

Ang mga mekanismong ito ay hindi nagkakasalungatan at pareho itong malamang na
nag-aambag sa ilang mga saklaw sa karamihan ng mga kaso ng patuloy at hindi
malaman ang sanhi na altapresyon. Iminungkahi rin na ang endothelial dysfunction
(kabiguan sa paggana ng mga lining ng daluyan ng dugo) at ang pamamaga sa may
puso ay maaari ring mag-ambag sa tumaas na pagpigil ng pagdaloy ng dugo at
pinsala sa puso sa altapresyon.

Ang altapresyon ay nakikilala kapag ang pasyente ay mayroong patuloy na mataas
na presyon ng dugo. Ayon sa kaugalian, ang diyagnosis ay nangangailangan ng
tatlong magkakahiwalay na mga pagsukat ng sphygmomanometer sa isang buwan na
pagitan. Ang inisyal na pagtatasa sa mga pasyenteng may mataas na presyon ng
dugo ay kinabibilangan ng isang kumpletong kasaysayan at pisikal na pagsusuri.
Ng mayroong 24-oras na mga monitor para sa pagkuha ng presyon ng dugo para sa
mga nakakalakad na pasyente at mga makinang pantahanan para sa pagkuha ng
presyon ng dugo, ang kahalagahan ng pag-iwas sa maling diyagnosis sa mga
pasyente na may pansamantalang pagtaas ng presyon ng dugo sa klinika ang naging
daan tungo sa isang pagbabago sa mga protokol. Sa United Kingdom, ang
kasalukuyang pagsasanay ay sundan (follow-up) ang isang mataas na pagbasa sa
klinika ng mayroong nagbabagong pagsukat (ambulatory measurement). Ang gagawing
kasunod (follow-up) ay maaari ring gawin, ngunit hindi mas mainam, na mayroong
pagsubaybay sa presyon ng dugo sa tahanan sa mahigit na pitong araw.

Kapag nakapagtatag na ng diyagnosis ng altapresyon, sinusubukang kilalanin ng
mga doktor ang nasa ilalim na sanhi batay sa mga salik ng panganib at ibang mga
sintomas, kung mayroon. Ang secondary o altapresyon na pumapangalawa sa sakit ay
mas karaniwan sa mga batang malapit na magdalaga at magbinata at karamihan ng
mga kaso ay sanhi ng sakit sa bato. Ang primary o ang patuloy at hindi malaman
ang sanhi na altapresyon ay mas karaniwan sa mga nagdadalaga at nagbibinata at
mayroong maraming salik ng panganib, kabilang ang labis na katabaan at isang
kasaysayan ng pamilya sa altapresyon. Ang mga pagsusuri sa laboratoryo ay maaari
ring isagawa upang makilala ang mga posibleng sanhi ng secondary o altapresyon
na pumapangalawa sa sakit, at upang malaman kung ang altapresyon ay nagdulot ng
pinsala sa puso, mga mata, at mga bato. Ang mga karagdagang pagsusuri para sa
dyabetes at lebel ng mataas na kolesterol ay isinasagawa dahil ang mga kondisyon
na ito ay mga salik ng panganib para sa pagkakakaroon ng sakit sa puso at
maaaring mangailangan ng paggamot.

Ang serum na creatinine ay sinusukat upang tasahin ang pagkakaroon ng sakit sa
bato, na maaaring sanhi o resulta ng altapresyon. Ang serum na creatinine lamang
ay maaaring masobrahan ang pagtantiya sa tulin ng pagsala ng bato sa tubig sa
katawan. Itinataguyod ng mga bagong alituntunin ang paggamit ng mga equation sa
pagpapalagay tulad ng Modification of Diet in Renal Disease (MDRD) na pormula
upang matantiya ang tulin ng pagsala ng bato sa tubig sa katawan o estimate
glomerular filtration rate (eGFR). Maaari ring magbigay ang eGFR ng batayan sa
pagsukat ng paggana ng bato na maaaring magamit upang masubaybayan ang mga
epekto ng ilang mga kontra sa altapresyon na gamot sa paggana ng bato. Ang mga
pagsusuri ng mga sample ng ihi para sa protina ay ginagamit din bilang isang
pangalawang indikasyon ng sakit sa bato. Ang pagsusuri ng elektrokardyogram
(EKG/ECG) ay ginagawa upang masuri ang ebidensya na ang puso ay sumasailalim sa
pagkapuwersa mula sa mataas na presyon ng dugo. Maaari din nitong ipakita ang
pagkapal ng kalamnan ng puso (left ventricular hypertrophy o pagkapal ng
kalamnan ng kaliwang ventricle ng puso) o kung ang puso ay nakaranas ng isang
naunang karamdaman tulad ng isang tahimik na atake sa puso. Ang isang X-ray sa
dibdib o isang echokardyogram ay maaari ring isagawa upang maghanap ng mga
palatandaan ng paglaki ng puso o pinsala sa puso.

Ang bilang ng mga tao na mataas ang presyon ng dugo ngunit hindi natatanto na
ito ay mahalaga. Ang mga hakbang para sa buong populasyon ay kinakailangan upang
mabawasan ang mga kahihinatnan ng mataas na presyon ng dugo at mabawasan ang
pangangailangan para sa paggagamot gamit ang kontra sa altapresyon na gamot. Ang
mga pagbabago sa pamumuhay ay inirerekomenda upang pababain ang presyon ng dugo,
bago simulan ang paggagamot. Ang mga alituntunin ng 2004 British Hypertension
Society ay iminungkahi ang mga sumusunod na pagbabago sa pamumuhay na
naaalinsunod sa mga alituntunin na ibinalangkas ng Pambansang Programa ng
Estados Unidos sa Edukasyon sa Mataas na Presyon ng Dugo noong 2002 para sa
pangunahing pag-iwas sa altapresyon tulad ng mga sumusunod:

Ang epektibong pagbabago sa pamumuhay ay maaaring mapababa ang presyon ng dugo
katumbas ng gamot ng tao na kontra sa mataas na presyon ng dugo. Ang kombinasyon
ng dalawa o mahigit pang mga pagbabago sa pamumuhay ay maaaring magtamo ng mas
magandang mga resulta.

Ang unang uri ng paggamot para sa altapresyon ay kahawig ng inirerekomendang mga
pagbabago sa pamumuhay para sa pag-iwas at kinabibilangan ng mga pagbabago sa
pagkain pisikal na pag-eehersisiyo, at pagbabawas ng timbang. Ang lahat ng mga
pagbabagong ito ay nagpakita ng tunay na pagbaba ng presyon ng dugo sa mga tao
na mayroong altapresyon. Kung ang altapresyon ay sapat na mataas upang
pangatwiranan ang agarang paggamit ng mga gamot, inirerekomenda pa rin ang mga
pagbabago sa pamumuhay. Ang iba’t-ibang mga programa ay idinisenyo upang
mabawasan ang stress sa isipan tulad ng biofeedback, pagre-relax, o
pagninilay-nilay ay ipinapayo upang pababain ang altapresyon. Gayunpaman, hindi
sinusuportahan ng mga siyentipokong pag-aaral, sa pangkalahatan, ang bisa nito
dahil karaniwan ang mga pag-aaral ay mababa ang kalidad. Ang pagbabago sa
pagkain tulad ng isang pagkain na mababa ang sodium (asin) ay kapaki-pakinabang.
Ang isang pangmatagalang pagkain na mayroong kaunting sodium o asin (mahigit sa
4 na linggo) sa Mga Amerikano ay mabisa sa pagpapababa ng presyon ng dugo,
pareho sa mga taong may altapresyon at sa mga taong mayroong normal na presyon
ng dugo. At saka, ang DASH na pagkain, isang pagkain na mayaman sa mga mani, mga
whole grain, isda, manok, mga prutas, at mga gulay, na isinusulong ng Pambansang
Samahan sa Puso, Baga, at Dugo, ay nakakapagpababa ng presyon ng dugo. Ang
malaking tampok ng plano ay ang paglimita sa pagkonsumo ng sodium (asin), kahit
na ang pagkain ay mayaman din sa potasiyo, magnesiyo, kalsyum, at protina.

Ang ilang mga klase ng gamot na magkakasamang itinuturing bilang mga gamot laban
sa altapresyon ay kasalukuyang magagamit para sa paggamot ng altapresyon.
Isinasaalang-alang ang panganib ukol sa puso ng isang tao (kabilang ang panganib
ng myocardial infarction o pagkasira ng tisiyu ng puso at stroke) at ang
pagbabasa ng presyon ng dugo sa pagrereseta ng mga gamot. Kung sinimulan ang
paggamot, inirerekomenda ng Ika-pitong Pinagsamang Komite sa Mataas na Presyon
ng Dugo ng Pambansang Institute sa Puso, Baga, at Dugo (National Heart, Lung,
and Blood Institute's Seventh Joint National Committee on High Blood Pressure)
(JNC-7) na dapat subaybayan ng manggagamot ang pagtugon sa paggamot at tasahin
para sa anumang salungat na reaksiyon dulot ng gamot. Ang pagbabawas ng presyon
ng dugo ng 5 mmHg, ay babawasan ang panganib ng stroke ng 34% at ang panganib ng
ischemic heart disease o bawas na suplay ng dugo ng kalamnan ng puso ng 21%.
Mababawasan din ng pagbaba ng presyon ng dugo ang posibilidad ng demensya,
pagpalya ng puso at dami ng namamatay mula sa sakit sa puso. Ang layunin ng
paggamot ay upang mabawasan ang presyon ng dugo sa mas mababa kaysa sa
140/90 mmHg para sa karamihan ng mga indibiduwal, at mas mababa pa para sa mga
may dyabetes o sakit sa bato. Inirerekomenda ng ilang mga medikal na propesyonal
na panatilihin ang mga lebel na mababa sa 120/80 mmHg. Kung ang layunin na
presyon ng dugo ay hindi matutugunan, kailangan ng karagdagang paggamot. Ang mga
alituntunin sa pagpili ng gamot at kung paano matukoy ang pinakamahusay na
paggamot para sa iba't-ibang mga pangkat ng tao ay nagbago sa paglipas ng
panahon at magkaiba sa iba't-ibang mga bansa. Hindi nagkakasundo ang mga
eksperto sa kung alin ang pinakamahusay na gamot. Ang mga alituntunin ng
Cochrane collaboration, World Health Organization at ng Estados Unidos ay
sumusuporta sa mababang dosis ng diyuretikong batay sa thiazide bilang ang mas
gugustuhing unang paggamot. Binibigyang-diin ng mga alituntunin ng UK ang mga
calcium channel blocker (CCB)s para sa mga taong mas matanda sa 55 taon o kung
Aprikano o Karibenyo ang pinagmulan ng pamilya. Inirerekomenda ng mga
alitutuning ito ang mga angiotensin-converting enzyme inhibitor (ACEI)s bilang
mas gugustuhing unang paggamot para sa mga mas bata. Sa bansang Hapon, ang
pagsisimula sa alinman sa anim na mga klase ng gamot kabilang ang: CCB,
ACEI/ARB, diuretikong thiazide, mga beta blocker at mga alpha blocker ay
itinuturing na makatwiran. Sa Canada, ang lahat ng mga gamot na ito maliban sa
mga alpha-blocker ay inirerekomenda bilang mga posibleng unang opsyon.

Ang karamihan ng mga tao ay nangangailangan ng mahigit sa isang gamot upang
makontrol ang kanilang altapresyon. Ang mga alituntunin ng JNC7 at ESH-ESC, ay
itinataguyod ang panimulang paggamot gamit ang dalawang gamot kapag ang presyon
ng dugo ay mas mahigit sa 20 mmHg na mataas sa systolic o mahigit sa 10mmHg na
mataas sa mga pinupuntiryang diastolic. Ang mga mas gugustuhing kombinasyon ay
renin–angiotensin system inhibitors at calcium channel blockers, o
renin–angiotensin system inhibitors at mga diyuretiko. Ang mga katanggap-tanggap
na mga kombinasyon ay kinabibilangan ng mga sumusunod:

Dapat iwasan ang mga kombinasyon ng ACE inhibitor o angiotensin II receptor
antagonist, isang diyuretiko at isang NSAID (kabilang ang pumipiling COX-2
inhibitors at mga gamot na walang reseta tulad ng ibuprofen) hangga’t maaari
dahil sa mataas na panganib ng matinding hindi paggana ng bato. Ang kombinasyon
ay pangkaraniwang kilala bilang isang "triple whammy" ayon sa mga literaturang
pangkalusugan ng Australya. May mga tabletas na naglalaman ng mga nakapirming
mga kombinasyon ng dalawang klase ng mga gamot na maaaring gamitin. Habang ang
mga ito ay nakakatulong, mas pinakamabuting ireserba ang mga ito sa mga taong
matatag sa indibiduwal na mga nilalaman.

Ang paggamot sa katamtaman hanggang sa malubhang altapresyon ay pinapababa ang
bilang ng namamatay at ang mga epekto nito sa puso sa mga taong may edad na 60
at mas matanda. Sa mga taong mahigit sa 80 taong gulang, hindi gaanong
nababawasan ang bilang ng namamatay ngunit nababawasan ang panganib ng sakit sa
puso. Ang inirerekomendang nilalayon na presyon ng dugo ay mas mababa sa
140/90 mmHg ng may diuretikong thiazide bilang mas gugustuhing gamot sa Amerika.
Sa mga binagong alituntunin sa UK, ang mga calcium-channel blocker ang mas
gugustuhing paraan ng paggamot ng may nilalayong klinikal na basa ng presyon ng
dugo na mas mababa kaysa sa 150/90 mmHg, o mas mababa kaysa sa 145/85 mmHg gamit
ang para sa nakakalakad o mga pambahay na pagsubaybay ng presyon ng dugo.

Ang altapresyon na hindi tumutugon sa paggamot ay altapresyon na nananatiling
mas mataas sa nilalayong presyon ng dugo sa kabila ng sabay-sabay na paggamit ng
tatlong agent laban sa altapresyon na kabilang sa iba't-ibang klaseng laban sa
altapresyon na gamot. May mga alituntunin ukol sa paggamot ng altapresyon na
hindi tumutugon sa paggamot ang inilathala sa UK at sa Estados Unidos.

Sa taong 2000, halos isang bilyong katao o humigit-kumulang na 26% ng populasyon
ng nasa sapat na gulang sa mundo ay nagkaroon ng altapresyon. Ito ay naging
karaniwan sa parehong bansang maunlad (333 milyon) at hindi maunlad (639
milyon). Gayunpaman, ang mga bilang ay kapuna-punang nag-iiba sa iba't-ibang mga
rehiyon na may kasing baba ng 3.4 % (sa kalalakihan) at 6.8% (sa kababaihan) sa
probinsiya sa India at kasing taas ng 68.9% (sa kalalakihan) at 72.5% (sa
kababaihan) sa Poland.

Noong 1995, tinatayang 43 milyong tao sa Estados Unidos ang nagkaroon ng
altapresyon o umiinom ng gamot laban sa altapresyon. Kinakatawan ng bilang ang
halos 24% ng populasyon ng nasa sapat na gulang sa Estados Unidos. Tumataas ang
bilang ng altapresyon sa Estados Unidos at umabot sa 29% noong 2004. Mula noong
2006, naapektuhan ng altapresyon ang 76  na milyong nasa sapat na gulang sa
Estados Unidos (34% ng populasyon) at ang mga Aprikanong Amerikano ang may mga
pinakamataas na bilang ng altapresyon sa mundo sa 44%. Ito ay mas karaniwan sa
mga katutubong Amerikano at mas di-karaniwan sa mga puting Amerikano at mga
Mehikanong Amerikano. Tumataas ang mga bilang habang nagkaka-edad, at mas mataas
sa timog-silangan ng Estados Unidos. Mas karaniwan ang altapresyon sa mga
kalalakihan kaysa sa mga kababaihan (bagaman may posibilidad na pababain ng
menopos ang diperensyang ito) at sa mga mayroong mababang katayuang panlipunan
at pangkabuhayan.

Tumataas ang bilang ng mga batang may mataas na presyon ng dugo. Karamihan sa
altapresyon sa kabataan, lalo na sa mga bago magbinata at magdalaga, ay
pangalawa sa isang nasa ilalim na sakit. Bukod sa labis na katabaan, ang sakit
sa bato ang pinaka-karaniwang (60-70%) sanhi ng altapresyon sa mga bata. Ang mga
nagbibinata at nagdadalaga ay karaniwang mayroong pangunahin o patuloy at hindi
malaman ang sanhi na altapresyon, na dahilan ng 89-95% ng mga kaso.

Ang modernong pag-unawa sa sistema ng puso ay nagsimula sa ginawa ng doktor na
si William Harvey (1578–1657). Inilarawan ni Harvey ang sirkulasyon ng dugo sa
kaniyang libro na De otu ordis ("Sa Paggalaw ng Puso at Dugo"). Ang Ingles na
pari na si Stephen Hales ay ang naglathala ng unang pagsukat ng presyon ng dugo
noong 1733. Ang mga paglalarawan ng altapresyon bilang isang sakit ay nagmula
kay, Thomas Young noong 1808, bukod sa iba pa at Richard Bright noong 1836. Ang
unang ulat ng tumaas na presyon ng dugo sa isang tao na walang katibayan ng
sakit sa bato ay ginawa ni Frederick Akbar Mahomed (1849-1884). Gayunpaman, ang
altapresyon bilang isang klinikal na bagayay natuklasan noong 1896 sa
pagkaka-imbento ng inilalagay sa pulso na sphygmomanometer ni Scipione
Riva-Rocci noong 1896. Ang imbensyon na ito ay nagpapahintulot sa presyon na
dugo na masukat sa klinika. Noong 1905, napahusay ni Nikolai Korotkoff ang
pamamaraan sa pamamagitan ng paglalarawan sa mga tunog ng Korotkoff sounds na
naririnig kapag ang arterya ay pinakikinggan gamit ang isang stethoscope habang
tinatanggalan ng hangin ang sphygmomanometer cuff.

Ayon sa kasaysayan, ang paggagamot sa tinatawag na "hard pulse disease" ay
kinabibilangan ng pagbabawas ng dami ng dugo sa pamamagitan ng blood letting o
pagkuha ng dugo sa ugat o ang paglalagay ng mga linta . Ang Yellow Emperor ng
China, si Cornelius Celsus, Galen, at Hippocrates ang nagtaguyod ng blood
letting o pagkuha ng dugo sa ugat. Noong ika-19 at ika-20 siglo, bago naging
posible ang epektibong paggagamot sa pamamagitan ng gamot para sa altapresyon,
tatlong magkakaibang pamamaraan ang ginamit, at ang lahat ng mga ito ay may
iba't ibang mga epekto. Ang mga pamamaraan na ito ay kinabibilangan ng mahigpit
na paglilimita sa sodium (halimbawa, diyeta ng kanin), sympathectomy (pagputol
sa pamamagitan ng operasyon sa mga bahagi ng sympathetic nervous system), at
pyrogen therapy (pag-iniksiyon ng mga substansiya na nagiging sanhi ng
pagkakaroon ng lagnat, hindi direktang pagpapababa sa presyon ng dugo). Ang
unang kemikal para sa altapresyon, ang sodium thiocyanate,, ay ginamit noong
1900 ngunit marami itong nadulot na epekto at hindi naging popular. Ang iba pang
mga agent (kemikal) ay binuo makalipas ang Ikalawang Digmaang Pandaigdig. Ang
pinakapopular at pinakamabisang agent (kemikal) ay ang tetramethylammonium
chloride at ang hinango mula dito na hexamethonium, hydralazine, at reserpine
(hinango mula sa halamang nakakagamot na Rauwolfia serpentina). Natamo ang
pambihirang tagumpay sa pagkakatuklas ng unang ganap na walang epektong oral
agent. Ang una ay ang chlorothiazide, ang unang thiazide diuretic, na nabuo mula
sa antibyotikong sulfanilamide at nagkaroon nito noong 1958. Pinataas nito ang
paglabas ng asin habang iniiwasan ang pag-iipon ng likido. Ang isang randomized
na pinamamahalaang pagsubok na nagtaguyod ng Administrasyon ng mga Beterano ang
naghambing sa hydrochlorothiazide at reserpine at saka hydralazine laban sa
placebo. Nahinto nang maaga ang pag-aaral dahil ang mga nasa grupo na may mataas
na presyon ng dugo na hindi nagagamot ay nagkaroon ng mas maraming mga
komplikasyon kaysa sa mga ginagamot na pasyente at tila hindi etikal na
pagkaitan sila ng paggagamot. Nagpatuloy ang pag-aaral sa mga taong may mababang
presyon ng dugo at ipinakita na ang paggagamot, kahit na sa mga taong may
banayad na altapresyon, ay nababawasan ang panganib ng pagkamatay sanhi ng puso
ng higit sa kalahati. Noong 1975, ang Espesyal na Parangal ng para sa Kalusugan
ng Publiko ay ibinigay sa koponan na bumuo ng chlorothiazide. Ang mga resulta ng
mga pag-aaral na ito ay naghudyat ng mga kampanya para sa pampublikong kalusugan
para mapataas ang kamalayan ng publiko sa altapresyon at itinaguyod ang pagsukat
at paggamot sa mataas na presyon ng dugo. Ang mga pagsukat na ito ay tila
nag-ambag ng kaunti sa naobserbahan na 50% pagbaba ng dami ng stroke at ischemic
na sakit sa puso sa pagitan ng 1972 at 1994.

Kinilala ng The World Health Organization ang altapresyon, o ang mataas na
presyon ng dugo, bilang ang nangungunang sanhi ng ukol sa puso na pagkamatay.
Ang World Hypertension League (WHL), sangay na samahan ng 85 pambansang samahan
at kapisanan ukol sa altapresyon, ay kinilala na higit sa 50% ng mga taong may
altapresyon sa buong mundo ay walang kamalayan sa kanilang kondisyon . Para
matugunan ang problemang ito, pinamunuan ng WHL ang isang pandaigdigang
kamalayan na kampanya sa altapresyon noong 2005 at itinalaga ang Mayo 17 ng
bawat taon bilang World Hypertension Day o Pandaigdigang Araw ng Altapresyon
(WHD). Sa loob ng nakaraang tatlong taon, mas maraming mga pambansang samahan
ang sumali sa WHD at naging mas inobatibo sa kanilang mga aktibidad para
mapaabot ang mensahe sa publiko. Noong 2007, may natalang paglahok mula sa 47
miyembrong mg bansa ng WHL. Sa panahon ng linggo ng WHD, ang lahat ng mga
bansang ito ay nakipagtulungan sa mga lokal na pamahalaan, propesyonal na
samahan, mga hindi pampamahalaang organisasyon, at mga pribadong industriya
upang itaguyod ang kamalayan sa altapresyon sa pamamagitan ng iba't-ibang mga
media at pampublikong rally. Sa paggamit ng media para sa malawak na bilang ng
tao tulad ng Internet at telebisyon, ang mensahe ay naabot ang mahigit sa 250
milyong katao. Habang dumadami ito taon-taon, matatag ang loob ng WHL na halos
lahat ng tinatayang 1.5 bilyong mga tao na apektado ng mataas na presyon ng dugo
ay maaaring maabot.

Ang altapresyon ang pinaka-karaniwang hindi gumagaling na problemang medikal na
nagu-udyok ng maraming pagpapatingin sa pangunahing tagabigay-serbisyo ng
pangangalagang pangkalusugan sa Estados Unidos. Tinantiya ng American Heart
Association ang direkta at di-direktang mga gastusin ng altapresyon sa $76.6 na
bilyon sa 2010. Sa Estados Unidos, ang 80% ng mga taong may altapresyon ay may
kamalayan sa kanilang kondisyon at ang 71% ay umiinom ng kontra sa altapresyon
na gamot. Gayunpaman, 48% lamang ng mga tao na may kamalayan sa kanilang
altapresyon ang may sapat na pamamahala sa kanilang kondisyon. Ang kakulangan sa
pagkikilala ng sakit, paggamot, o pagkontrol sa mataas na presyon ng dugo ay
maaaring magkompromiso sa pangangasiwa sa altapresyon. Ang mga
Tagabigay-serbisyo ng pangangalagang pangkalusugan ay nahaharap sa maraming mga
balakid sapagtamo ng pagkontrol sa altapresyon, kasama na ang pagpigil sa
pagkuha ng maraming uri ng gamot para lamang maabot ang mga layunin sa presyon
ng dugo. Ang mga tao ay nahaharap din sa mga hamon sa pagsunod sa mga schedule
sa gamot at pagsasagawa ng mga pagbabago sa pamumuhay. Gayunman, posibleng
matamo ang mga layunin sa presyon ng dugo. Ang pagpapababa ng presyon ng dugo ay
mababawasan nang malaki ang mga gastusin na may kaugnayan sa pasulong na
pangangalagang medikal.



https://tl.wikipedia.org/wiki/Senado_ng_Pilipinas

Ang Senado ng Pilipinas (Ingles: Senate of the Philippines) ay ang mataas na
kapulungan sa dalawang kamara ng tagapagbatas ng Pilipinas, ang Kongreso ng
Pilipinas. Hindi katulad ng Senado ng Estados Unidos, binubuo ang Senado ng
Pilipinas ng 24 mga senador na hindi kinakatawan ang kahit anong partikular na
distritong pang-heograpiya.

Nagsisilbi ang mga senador sa 6-taong termino, kasama ang kalahati ng mga
senador na hinahalal sa bawat 3 taon. Sa ganitong paraan, isang katawang
nagpapatuloy ang Senado. Nang mabalik ang Senado ng Saligang Batas ng 1987,
nahalal ang 24 mga senador noong 1987 at nagsilbi hanggang 1992. Noong 1992, ang
mga kandidato nagkamit ng 12 pinakamataas na bilang ng mga boto ang naglingkod
hanggang 1998, habang hanggang 1995 lamang ang sumunod na 12. Simula noon,
nahahalal ang bawat senador sa buong termino na 6 na taon.

Maliban sa mag-aaral at paggawa ng mga panukalang batas na ipapasa para lagdaan
ng Pangulo upang maging ganap na batas, ang senado lamang ang kinatawan ng
pamahalaan ng Pilipinas na maaaring magsabatas ng mga kasunduan sa ibang bansa,
at makapaglitis ng mga kasong pagkakatuwalag.

Nag-ugat ang Senado sa Philippine Commission ng Pamahalaang Insular. Sa ilalim
ng Philippine Organic Act, mula 1907 hanggang 1916, ang Philippine Commission na
pinamumunuan ng Gobernador-Heneral ng Pilipinas ay nagsisilbing mataas na
kapulungan ng Philippine Legislature, at ang Philippine Assembly bilang mga
halal na kinatawan ng mababang kapulungan. Kasabay nito, ang gobernador-heneral
ang nagsisilbing sangay na tagapangulo.

Noong Agosto 29, 1916, ipinasa ng Kongreso ng Estados Unidos ang Philippine
Autonomy Act o higit na kilala bilang "Jones Law", na nagbuo sa Philippine
Legislature, na nahahati sa dalawang kapulungan, ang Senado bilang Mataas na
kapulungan, at ang Kapulungan ng mga Kinatawan. Nanatiling Tagapangulo ang
Gobernador-Heneral ng Pamahalaang Insular.

Nagpatuloy ito hanggang 1935, nang maipasa ng Kongreso ng Estados Unidos ang
Philippine Independence Act o ang "Tydings–McDuffie Act", na nagbibigay
karapatan sa mga Pilipino magbuo ng kanilang sariling saligang batas bilang
paghahanda sa kanilang kasarinlan, kung saan itinatag nila ang isang unikameral
na Pambansang Asambleya, na nagbuwag sa Senado. Bago pa man gamitin ang saligang
batas ng 1935, may ilang mga susog na ang iminungkahi. Noong 1938, sinimulang
kilalanin ng Pambansang Asambleya ang mga mungkahing ito, na kinabibilangan ng
pagpapanatili ng Senado bilang mataas na kapulungan ng Kongreso. Ang susog ng
saligang batas ng 1935 na gawing lehislaturang bikameral ay naipasa noong 1940
at isinigawa ang halalan para sa bagong mataas na kapulungan noong Nobyembre
1941.

Ayon sa Artikulo VI, Seksyon 2 ng Saligang Batas ng Pilipinas ng 1987, ang
senado ay dapat buuin ng dalawampu’t apat na Senador na dapat ihalal sa
kalahatan ng mga kwalipikadong botante ng Pilipinas, ayon sa maaaring itadhana
ng batas.

Ang komposisyon ng Senado ay higit na maliit kung ihahambing sa Kapulungan ng
mga Kinatawan ng Pilipinas. Ang mga kasapi ng kapulungan na ito ay halal ng
kalahatan ng mga kwalipikadng botante. Ang makatwirang paliwanag dito ay upang
gawin ang senado bilang sanayan para maging pambansang tagapamuno o maging
Pangulo ng Pilipinas.

Ang lathalaing ito na tungkol sa Pilipinas ay isang usbong. Makatutulong ka sa
Wikipedia sa pagpapalawig nito.



https://tl.wikipedia.org/wiki/Piso_ng_Pilipinas

Ang piso ng Pilipinas (Ingles: Philippine peso; simbolo: ₱; kodigo: PHP) ay ang
opisyal na pananalapi ng Pilipinas. Nagmula sa salitang Kastila na peso ang piso
na nangangahulugang "timbang". Nahahati ito sa 100 sentimos. Ang "PHP" ay ang
kodigo nito sa ISO_4217. Ang Pilipinas ay isa mga bansang naging Kolonya ng
Espanya na gumagamit ng piso bilang kanilang pananalapi, katulad ng Mehiko,
Colombia at Argentina. Noong Oktubre 2005, ang suplay ng piso ng Pilipinas ay
umabot ng 569.2 bilyong piso (halos USD $11.5 bilyon).

Bago pa ang 1967, nang ang Pilipinas ay kolonya pa ng Estados Unidos, ang wikang
ginagamit sa perang papel at barya ay nasa Ingles; kaya “peso” ang ginamit noon.
Ngayon na Filipino na ang gamit sa mga perang papel at barya, naging “piso” na
ang pangalan ng salapi ng Pilipinas.

Ang piso ay kadalasang sinusulat sa simbolong “₱”. Ang ibang paraan ay: “PHP”,
“PhP”, “Php” o kaya’y simpling “P”. Ang ₱ ay naidagdag sa pamantayang Unicode sa
bersiyong 3.2 at itinala sa U+20B1. Ang simbolo maipalalabas sa mga sulat-tala
(Ingles: word processor) sa pamamagitan ng pagpindot ng “20B1” at pindutin ang
Alt at X nang sabay. Ang simbolong ito ay natatangi sa Pilipinas dahil ang mga
bansang gumagamit ng piso tulad ng Mehiko at ang mga iba pang dating sakop ng
Espanya sa Amerikang Latin ay gumagamit ng “$”.

Ang mga perang papel at barya ng Pilipinas ay nililimbag at ginagawa sa Bangko
Sentral ng Pilipinas sa Lungsod ng Quezon.

Dalá-dalá ng mga Kastila ang kanilang salaping barya ng dumating sila noong
1521. Ang teston o apat na reales na baryang pilak ang tinuturing na
kaunaunahang baryang Europeo na nakarating sa isla ng Pilipinas sabay sa
pagdating ni Ferdinand Magellan. Ang teston ay naging de facto na yunit ng
kalakalan sa pagitan ng mga Espanyol at Pilipino bago ang pagbangon ng Maynila
noong 1574. Ang katutubong pangalan sa Tagalog ng barya ay salapi ("money").

Noong 1995, isang bagong pangkat ng salaping barya at papel ang nilabas na
tampok ang sagisag ng bagong BSP: 5- at 1- piso at 25-, 10-, 5- at 1-sentimo.
Noong ika-10 ng Hulyo, 2001, nilabas ng BSP ang 10-pisong barya para sa
pangkalahatang sirkulasyon upang ipagunita ang ikawalong taóng anibersaryo nito.
Tampok dito ang magkasamang tagiliran nina Andres Bonifacio at Apolinario Mabini
sa tagiliran ng barya. Tampok sa baliktaran ang selyo ng Bangko Sentral ng
Pilipinas na kasang-ayon sa karaniwang baliktarang disenyo ng iba pang anim na
halaga ng salaping barya. Ito ay karagdagang halaga sa kasalukuyang sirkulasyon
ng barya at pamalit sa 10-pisong Serye ng Bagong Disenyong salaping papel.

Noong 2009, ang Bangko Sentral ng Pilipinas (BSP) ay naganunsyo na maglulunsad
ito ng malawakang pagbabago sa disenyo ng kasalukuyang salaping papel at barya
upang paigtingin pa ang mga tampok na panseguridad at kalidad nito. Ang mga
kasapi ng munismatikong komite ay sina Deputy Governor Diwa Guinigundo at Ambeth
Ocampo, Chairman ng Pambansang Pangkasaysayang Institusyon (Ingles: National
Historical Institute). Tampok sa bagong disenyo ng mga salapi ang mga sikát na
Pilipino at tanawin. Ang BSP ay nagsimulang magpaikot ng unang pangkat ng mga
bagong salaping papel noong Disyembre 2010.

Ilang pagkakamali ang natuklasan sa mga salapi ng seryeng Bagong Salinlahi at
naging paksa ng panlilibak sa social networking sites. Kabílang sa mga ito ang
pagbukod sa Batanes mula sa mapa ng Pilipinas sa likod ng lahat ng salaping
papel, ang maling kinalalagyan ng Pambansang Liwasang Ilog sa Ilalim ng Lupa ng
Puerto Princesa sa likod ng 500-pisong salaping papel at ng Bahurang Tubbataha
sa likod ng 1000-pisong salaping papel, at ang maling pagkukulay sa tuka at mga
balahibo ng blue-naped parrot sa 500-pisong salaping papel, ngunit agad
natuklasan ito na dulot ng limitasyon ng kulay ng intalioung paglilimbag. Ang
pang-agham na mga pangalan ng mga hayop na tampok sa likod ng lahat ng salaping
papel ay nalimbag na mali rin.

Ang lathalaing ito na tungkol sa Pilipinas ay isang usbong. Makatutulong ka sa
Wikipedia sa pagpapalawig nito.



https://tl.wikipedia.org/wiki/Asklepios

Sa mitolohiyang Griyego, si Asklepios  – binabaybay ding Asclepio, Asclepios, o
Asclepius  – ang diyos ng pagbibigay-lunas sa karamdaman, o diyos ng medisina o
panggagamot, pagpapagaling, at paghihilom. Anak na lalaki siya ng diyos na si
Apollo at ni Coronis, isang babaeng tao. Sa kasalukuyang panahon, ang kanyang
tungkod na tinatawag na tungkod ni Asklepios ang ginagamit na tatak o sagisag ng
makabagong medisina. Kilala siya sa mitolohiyang Romano bilang Esculapio o
Aesculapius.

Ipinapatay ni Apollo sa kanyang kapatid na babaeng si Artemis si Coronis gamit
ang kanyang mga pana. Huli na nang si Apollo ay nagsisi sa kanyang galit at ang
katawan ni Coronis ay sinusunog na sa apoy na pangpuneral. Gayunpaman,
ipinatanggal ni Apollo sa kanyang kapatid na lalakeng si Hermes ang sanggol na
si Asclepius sa sinapupunan ni Coronis. Ang batang si Asklepios ay ibinigay sa
centauro upang palakihin. Si Asklepios ay binigyan ng dalawang mga bote ng dugo
mula sa Gorgon Medusa na pinatay ng bayaning si Perseus sa tulong ni Athena. Ang
dugo mula sa kanang bahagi ng katawan ni Medusa ay nagbuhay muli. Ang dugo mula
sa kaliwang bahagi ng katawan ni Medusa ay nakalalason. Ang iba ay nagsasaad na
nakamit ni Asklepios ang kapangyarihan na bumuhay muli ng mga patay mula sa
isang halaman na ginamit ng ahas upang buhaying muli ang isa pang ahas na
pinatay ni Asklepios nang kanyang tungkod. Sinimulan ni Asklepios na gamitin ang
kanyang kapangyarihan na bumuhay ng mga patay ng may malaking kasigasigan.
Kanyang binuhay si Hippolytus na anak ni Theseus nang ang kanyang karwahe ay
bumangga. Ang isa pang binuhay muli ni Asklepios ay si Glaucon na anak ng Haring
Minos ng Creta na namatay sa pagkakalunod sa isang tangke ng pulot. Ang isa pang
binuhay ni Asklepios ang isang dakilang mangangasong si Orion na namatay sa tibo
ng alakdan dahil sa kanyang binagabag ang diyosang si Artemis. Sa pagbubuhay
muli ni Asklepios ng mga namatay, ang daigdig ng mga namatay ay nauubusan ng
populasyon. Si Hades na diyos ng ilalim na mundo ay dumaing kay Zeus sa
pagkawala ng mga namatay. Bilang tugon, pinatamaan ni Zeus si Asklepios ng kulog
at kidlat. Si Apollo ay nagalit sa pagkamatay ng kanyang anak na si Asklepios at
naghiganti sa pamamagitan ng pagpaslang sa tatlong mga may isang matang nilalang
na mga Cyclopes na gumawa ng mga kulog at kidlat ni Zeus. Upang palubagin ang
galit ni Apollo, muling binuhay ni Zeus si Asklepios at inilagay siya sa
kalangitan bilang konstelasyon na Ophiuchus. Sa ilang sanggunian, pinatay ni
Zeus si Asklepios ng kulog at kidlat dahil kanyang muling binuhay si Hyppolitus
at tumanggap ng ginto para dito.



https://tl.wikipedia.org/wiki/Relihiyon_sa_Sinaunang_Roma

Ang Relihiyon sa Sinaunang Roma ang mga kasanayan at paniniwala ng mga sinaunang
Romano gayundin ang maraming mga kulto na inangkat sa Roma o sinanay ng mga tao
sa ilalim ng pamumunong Romano. Ang mga Romano ay labis na mga relihiyosong tao.
Kanilang itinuturo ang kanilang mga pagtatagumpay bilang pandaigdigang
kapangyarihan sa kanilang sama-samang kabanalan(pietas) sa pagpapanatili ng pax
deorum o mabuting mga ugnayan sa mga Diyos. Ayon mitolohiyang Romano, ang
karamihan sa mga institusyong panrelihiyon ng Roma ay mababakas sa mga mga
tagapagtatag ng Roma partikular na kay Numa Pompilius na Sabinong ikalawang hari
ng Roma na direktang nakipag-ayos sa mga Diyos. Ang sinaunang relihiyong ito ang
saligan ng mos maiorum, "ang daan ng mga ninuno" o simpleng "tradisyon" na
nakikitang sentral sa pagkakakilanlang Romano. Ang mga pagkasaserdote ng
relihiyon ng mga tao ay pinaniniwalaan ng mga kasapi ng mga klaseng elitista sa
Sinaunang Roma. Walang prinsipyong katulad ng separasyon ng estado at simbahan
sa Sinaunang Roma. Noong panahon ng Republikang Romano noong 509 BCE hanggang 27
BCE, ang mga parehong mga tao na mga hinalalal na mga mahistradong Romano ay
nagsisilbi ring mga augur at mga mga pontipise. Ang mga saserdote ay nagpakasal,
nagkapamilya at namuhay ng mga aktibong buhay sa politika. Si Julio Cesar ay
naging Pontifex Maximus bago siya mahalal na konsul. Ang mga augur ay nagbabasa
ng mga kalooban ng mga Diyos at nangasiwa sa pagmamarka ng mga hangganan bilang
isang pagsasalamin sa kaayusang pangkalahatan at kaya ay nagbabasbas sa
ekspansiyonismong Romano bilang bagay ng kapalarang makadiyos. Ang tagumpay na
Romano ay isang prusisyong relihiyoso kung saan ang nagwaging heneral ay
nagpapakita ng kanyang kabanalan at kahandaan sa pagsisilbi sa kabutihan ng mga
tao sa pamamagitan ng pag-aalay ng isang bahagi ng kanyang mga nakukang bagay sa
mga Diyos lalo na kay Hupiter na kumakatawan sa makatarungang pamumuno. Bilang
resulta ng mga Digmaang Puniko (264–146 BCE) nang ang Roma ay nagpunyaging
itatag ang sarili nito bilang nananaig na kapangyarihan sa mundo, maraming mga
bagong templong Romano ay itinayo ng mga mahistrado sa pagtupad ng isang panata
sa isang Diyos sa pagsiguro ng kanilang mga tagumpay sa mga digmaa. Kaya ang
relihiyong Romano ay praktikal at ayon sa kontrata batay sa prinsipyo ng do ut
des, "Ako ay magbibigay upang ikaw ay magbigay". Ang relihiyon ay nakasalalay sa
kaalaman ng tamang pagsasanay ng panalangin, ritwal at paghahandog at hindi sa
pananampalataya at dogma. Para sa mga ordinaryong Romano, ang relihiyon ay isang
bahagi ng pang-araw araw na buhay. Ang bawat bahay ng mga Romano ay may dambana
kung saan ang mga panalangin at libasyon sa mga diyos ng pamilya ay inaalay.
Inilarawan ni Apuleius ang pang-araw araw na kalidad ng relihiyon sa pagmamasid
kung paanong ang mga taong dumadaan sa isang lugar ng kulto ay mamamanata o
maghahandog ng prutas o uupo lamang sa isang sandali. Ang kalendaryong Romano ay
nakaistruktura sa mga pagmamasid na pangrelihyon. Sa panahong Imperyo Romano,
ang kasing rami ng mga 135 ng taon ay inalay sa mga pistang panrelihiyon at mga
palaro (ludi). Ang mga kababaihan, mga alipin at mga bata ay lahat lumahok sa
iba't ibang mga gawaing panrelihiyon. Ang ilang mga ritwal ay dapat lamang
isagawa ng mga kababaihan at ang mga kababaihan ay bumuo ng marahil ang
pinakasikat na pagkasaserdote sa Roma na sinuportahan ng estadong mga Birheng
Vestal. Ang mga Romano ay kilala sa kanilang malaking bilang ng mga Diyos na
pinapipitaganan. Ang presensiya ng mga Griyego sa peninsulang Italyano mula sa
pasimula ng panahong historikal ay umipluwensiya sa kulturang Romano. Tumingin
ang mga Roma sa mga bagay na karaniwan sa kanilang mga pangunahing Diyos at mga
Diyos ng mga Griyego. Ang relihiyong Etruskano ay isa ring pangunahing
impluwensiya partikular na sa pagsasanay ng augurya dahil ang Roma ay minsang
pinamunuan ng mga haring Etruskano.



https://tl.wikipedia.org/wiki/Pangangalagang_pangkalusugan

Ang pangangalagang pangkalusugan o pangangalaga ng kalusugan (Ingles: health
care o healthcare) ay ang pagpapanatili ng kalusugang pang-isipan at pangkatawan
sa pamamagitan ng pag-iwas o paggamot sa mga sakit sa pamamagitan ng mga
serbisyong inaalok ng propesyong pangkalusugan at ng mga tauhan nito. Kabilang
sa pangangalagang pangkalusugan ang lahat ng makatuwiran at kailangang tulong na
pangmedisina, pagsusuring pampanggagamot, paglulunas na pangmedisina, diyagnosis
na medikal, mga ebalwasyong pangmedisina, at mga serbisyong pangmedisina. Ang
karapatan sa pagkalingang pangkalusugan ay itinuturing na isa sa mga karapatang
pantao sa piling ng internasyunal na batas na pangkarapatan ng tao, pati na
kaseguruhang panlipunan (panlipunan na seguridad).

Ang pangangalagang pangkalusugan ay isang diyagnosis, pagtrato, at pag-iwas sa
sakit, karamdaman, pinsala at iba pang mga kapansanang pangkatawan at
pangkaisipan sa mga tao. Inihahatid at ibinibigay ang pangangalagang
pangkalusugan ng mga tagapagsagawa o praktisyunero ng panggagamot, kiropraktika,
dentistriya, narsing, parmasiya, pagtulong na pangkalusugan, at iba pang mga
tagapangalaga. Tumutukoy ito sa gawain na iginagawa sa pagbibigay ng pangunahing
pangangalaga (pangangalagang primarya), pangalawang pangangalaga (pangangalagang
sekundarya) at pangatlong pangangalaga (pangangalagang tersiyaryo), pati na sa
kalusugang pampubliko.

Ang pagkanakakakuha ng pangangalagang pangkalusugan ay nag-iiba-iba sa mga
bansa, mga pangkat at mga indibiduwal, na malakihang naiimpluwensiyahan ng mga
kalagayang panlipunan at pangkabuhayan pati na ng nakalapat na mga patakarang
pangkalusugan. Ang mga bansa at mga hurisdiksiyon (nasasakupan ng kapangyarihan)
ay mayroong iba't ibang mga patakaran at mga plano hinggil sa layuning
pampangangalaga ng kalusugang pansarili at pampopulasyon sa loob ng
kani-kanilang mga lipunan. Ang mga sistemang pampangangalaga na pangkalusugan ay
mga organisasyon na inilunsad upang maabot ang mga pangangailangang
pangkalusugan ng mga populasyong pinupukol. Ang tumpak na konpigurasyon
(kaayusan at hubog) ng mga ito ay nagkakaiba-iba sa bawat bansa. Sa ilang mga
bansa at mga hurisdiksiyon, ang mga balakin na pampangangalaga ng kalusugan ay
ipinamamahagi sa piling ng mga kalahok sa pamilihan, habang sa mga iba ang
pagpaplano ay ginagawang mas nakasentro sa mga pamahalaan o ibang mga pangkat na
tumutugon. Sa lahat ng mga kaso, ayon sa Organisasyon ng Kalusugang Pandaigdigan
(World Health Organization o WHO), ang isang may mahusay na pagtakbong sistemang
pampangangalaga ng kalusugan ay nangangailangan ng isang matatag na mekanismo ng
panunustos ng salapi; ng mga tauhang pangkalusugan na talagang may kasanayan at
tumatanggap ng sapat na kabayaran; ng maaasahang impormasyon na pinagbabatayan
ng mga pagpapasya at mga patakaran; at talagang napapanatili na pasilidad at
lohistika upang makapagbigay at makapaghatid ng may matataas na uri ng mga gamot
at mga teknolohiya.

Ang sistemang pangkalusugan ay maaaring maging isang mahalagang bahagi ng
ekonomiya ng isang bansa. Noong 2008, ang industriya ng pangangalagang
pangkalusugan ay kumunsumo ng pangkaraniwang bilang na 9.0 bahagan ng gross
domestic product (GDP) mula sa kahabaan ng pinakamauunlad na mga bansang kasapi
sa Samahan para sa Kooperasyon at Kaunlarang Pang-ekonomiya (Organisation for
Economic Co-operation and Development), OECD. Ang may pinakamataas na paggugol
ng salapit ay ang Estados Unidos (16.0%), Pransiya (11.2%), at Switzerland
(10.7%).

Sa nakagawian, itinuturing ang pangangalagang pangkalusugan bilang isang
mahalagang tagapagtakda sa pagtataguyod ng kalusugang panglahat at kapakanan ng
mga tao sa buong mundo. Ang isang halimbawa nito ay ang pandaigdigang pagpuksa
ng bulutong noong 1980 — na ipinahayag ng WHO bilang ang unang karamdaman sa
kasaysayan ng tao na buo ang pagkakalipol sa pamamagitan ng sinadyang gawin na
mga pamamagitan at mga paglulunas na pampangangalaga ng kalusugan.

Ang paghahatid ng makabagong pangangalagang pangkalusugan ay nakabatay sa mga
pangkat sinanay na mga prupesyunal at mga paraprupesyunal na nagsasama-sama
bilang mga pangkat na interdisiplinaryo. Kinabibilangan ito ng mga prupesyunal
sa medisina, narsing, dentistriya at tulong pangkalusugan, pati na ang maraming
pang iba na katulad ng mga praktisyunero ng kalusugang pampubliko, mga
manggagawa sa kalusugang pampamayanan at mga tauhang pantulong na walang
lisensiya, na masistemang nagbibigay ng mga paglilingkod na pangkalusugan na
personal, nakabatay sa populasyon, nakapagpapagaling at pangrehabilitasyon.

Habang ang kahulugan ng sari-saring mga uri ng pangangalagang pangkalusugan ay
nagkakaiba-iba ayon sa iba't ibang mga pananaw na pangkultura, pampolitika,
pang-organisasyon at pangdisiplina, tila mayroong ilang pagkakasundo na ang
pangunahing pangangalaga ay ang bumubuo sa unang elemento ng isang nagpapatuloy
na proseso ng pangangalagang pangkalusugan, na maaaring magsama ng pagbibigay ng
ikalawa at ikatlong mga kaantasan ng pangangalaga. Ang pangangalagang
pangkalusugan ay maaaring bigyan ng kahulugan bilang pangangalagang
pangkalusugan na publiko o pribado.



https://tl.wikipedia.org/wiki/Tugtugin

Ang tugtugin o musika ay uri ng sining na gumagamit ng tunog. Karaniwan, ang
kanta ay tinuturing na pinakamaliit na gawang musika, lalo na tuwing mayroon
itong kasamang pag-awit. Ang karaniwang sangkap ng musika ay pitch (na gumagabay
sa melodiya at harmoniya), ritmo (at ang kaugnay nitong tempo, metro, at
artikulasyon), dynamics, at lahat ng sonic na katangian ng timbre at tekstura.
Ang salita ay hango sa salitang Griyego μουσική (mousike; "sining ng mga Musa").
Sa kanyang karaniwang anyo ang mga gawaing naglalarawan sa musika bilang isang
uri ng sining ay binubuo ng paggawa ng mga piyesa ng musika, ang kritisismo ng
musika, ang pag-aral ng kasaysayan ng musika, at ang estetikang diseminasyon ng
musika.

Sa maraming tao sa iba’t ibang kultura, ang musika ay mahalagang bahagi ng
pamumuhay. Ang musika para sa mga sinaunang Griyego at pilosopong Indiyano, ay
mga tono na nakaayos pahalang ay melodiya, at patayo ay harmoniya. Mga
pangkaraniwan na kasabihan katulad ng “ang kaayusan ng mga sphere” at “ito’y
musika sa aking mga tainga” ay nagsasabi na ang musika ay kadalasang maayos at
magandang pakinggan. Gayunman, ang ika-dalawampung siglo na kompositor na si
John Cage ay may ideya na ang kahit anong tunog ay maaaring maging musika, sa
pagsabi niya ng “walang ingay, kundi tunog.” Ang lathalaing ito ay isang usbong.
Makatutulong ka sa Wikipedia sa pagpapalawig nito.



https://tl.wikipedia.org/wiki/Muntinlupa

Ang Lungsod ng Muntinlupa na matatagpuan sa timog Kalakhang Maynila, Pilipinas,
mahigit-kumulang 20 km ang layo mula sa Maynila. Pumapaligid rito ang mga
lungsod ng Taguig, Parañaque at Las Piñas sa hilagang bahagi, ang mga bayan
naman ng Bacoor, Cavite at San Pedro, Laguna sa timog at ang lawa ng bay sa
silangan. Hinahati ng South Luzon Expressway (SLEx) ang lungsod sa mga bahaging
kanluran at silangan.

Tanyag ang Muntinlupa bilang lungsod na kung saan matatagpuan ang National
Bilibid Prison, ang pambansang bilangguan na kung saan ikinukulong ang mga
mapapanganib na taong nakagawa ng sala ng bansa, kaya naman matagal rin na
naging singkahulugan ng Muntinlupa o Munti ang salitang bilangguan.

Nagsimula ang Muntinlupa bilang isang lupain na napasailalim sa pangangalaga ng
mga paring Agustino noong 1601. May tatlong panig ang pinagmulan ng pangalang
Muntinlupa bagama't walang nakakatiyak kung alin ang tama dahil sa kakulangan ng
talaan o kasulatan tungkol dito. May isang panig na inu-ugnay ang pangalan nito
sa manipis na luwad na matatagpuan sa pook. Mayroon namang iba na nanatiling may
kaugnayan ito sa hugis ng lupain kaya't ang salitang "Monte", bundok sa wikang
Kastila, ay isinalin sa Muntinlupa na ang ibig sabihin ay bulubunduking lupa.
Mayroon din nagsasabing nagsimula ang pangalan dahil "Monte Sa Lupa" ang sagot
ng mga naninirahan nang tanungin sila ng mga Kastila kung ano ang pangalan ng
lugar sa pagaakalang ang pangalan ng kanilang nilalaro ang siyang tinatanong.

Naitala ni Padre Joaquin de Zuñiga, isang paring Katoliko, ang pangalan ng pook
bilang La Poblacion Que Sigue Se Llama Muntinlupa nuong kaagahan ng ika-19 na
dantaon. Ang barangay Poblacion lamang ang itinuturing na Muntinlupa nuong
sinauna ngunit upang mapamahalaang mabuti ng mga Kastila ang lupain ay
ipinailalim rin nila rito ang mga karatig na pook ng Alabang, Sucat, Tunasan at
Cupang noong taong-1869.

Naging bahagi ng Morong, Rizal ang Muntinlupa noong 1901 at panandaliang naging
bahagi ng bayan ng Biñan, Laguna noong 1903. Nagsampa ng pagtutol ang mga
naninirahan kaya naman binalik muli ito sa lalawigan ng Rizal at naging bahagi
ng Taguig noong 1905. Naging ganap lamang ang kasarinlang bayan ng Muntinlupa
noong taong 1918 sa pamamagitan ng Executive Order 108 ni Gob. Harrison.

Taong 1975 nang hiniwalay ito mula sa lalawigan ng Rizal at naging bahagi ng
Kalakhang Maynila. Naging ganap na lungsod ang Muntinlupa at naging ika-65 na
lungsod ng Pilipinas noong ika-1 ng ika -3 buwan, 1995 sa pamamagitan ng
Republic Act No. 7926. Simula 2001, idinidiwang na isang Special Working Holiday
sa lungsod ang ika-1 ng ika-3 buwan bilang Muntinlupa City Charter Day.

Bureau of Corrections Administration Building (Gusaling Pangasiwaan ng Kawanihan
ng mga Bilangguan) - Ito ang harapang gusali ng bilangguan na itinayo noong 1941
at nagsisilbi ngayong pangasiwaan ng tanggapan. Ito rin ang nakilalang Bilibid
sa 'telebisyon' at 'pelikula' bagama't sa kanlurang bahagi pa ng gusaling ito
matatagpuan ang pinaka-mahigpit na piitan na binubuo ng 12 gusali na kung
tawagin ay mga brigada.

Lawa ng Jamboree - Ito ang pinaka-maliit na likas na lawa ng bansa. Hilig itong
tambayan ng mga taong nais magpalamig o magmasid sa kalikasan.

Memorial Hill - Isa itong maliit na burol sa loob ng 'reserbasyong' Bilibid na
kung saan matatagpuan ang isang lumang 'kanyon' ng Pangalawang Digmaang
Pandaigdig. Dito rin sa burol na ito nakalibing ang tanyag na tagapangasiwa ng
Bilangguan noong 1937 hanggang 1949 na si Eriberto Misa.

'Director's Quarters (Tahanan ng 'Direktor) - Ito ang 'opisyal' na tahanan ng
tagapangasiwa ng Bilibid na itinayong kasabay ng gusaling pangasiwaan noong
1941. Mamamalas sa mahusay na pagkakagawa nito ang ambag ng 'arkitektura' ng
panahong bago mag-digmaan at siyang nagbibigay-katangian sa malaking gusaling
ito.

Japanese Garden Cemetery (Himlayang Halamanan ng mga Hapon) - sa halamanan na
ito nakalibing si punong hukbo Tomoyuki Yamashita na naging tanyag noong
pananakop ng mga Hapon sa bansa.

Ang lathalaing ito na tungkol sa Pilipinas ay isang usbong. Makatutulong ka sa
Wikipedia sa pagpapalawig nito.



https://tl.wikipedia.org/wiki/Babaeng_May_Pamaypay

Ang Babaeng May Pamaypay (The Lady with a Fan), ca. 1638—1639, langis sa kahoy,
92.8 (taas) x 68.5 (lapad) sentimetro, ay isang orihinal na dibuho ng isang
babaeng may nakapatong na itim na binurdang alindong sa ibabaw ng kanyang ulo at
may suot na initimang damit, at likha ng kilalang pintor na si Diego Velázquez
ng Habsburgo, Espanya. Batay sa puwesto nito sa pag-inam ng estilo ni Velázquez,
ang larawan ay pinaniniwalaang kinatha sa pagitan ng 1638 at 1639.

Isang kabighabighaning larawan ang Babaeng May Pamaypay. Bagaman madaling
makilala na kabilang sa mga pamilyang dugong-bughaw ng Espanya ang mga modelo sa
ibang mga ipinintang larawan ni Velázquez, ang modelo sa Babaeng May Pamaypay ay
hindi pa rin nakikilala ng may kaseguraduhan; may kakulangan sa mga ebidensiya
at dokumentasyon hinggil sa larawan. Ipinapahiwatig ng mga detalye ng kasuotan
ng modelo para sa Babaeng May Pamaypay na maaaring si Marie de Rohan, and dukesa
(duchess) ng Chevreuse, Pransiya (1600-1679), dahil sa suot nitong pang-1630 sa
Pransiya. Subalit may isang ebidensiya lamang na nagpapahiwatig na ang babae ay
isang Pransesa: isang sulat na may petsang 16 Enero 1638, kung saan isinasaad na
minsang iginuhit ni Velázquez ang dukesa ng Chevreuse na noon ay pinalayas mula
sa Pransiya at naninirahan sa Espanya, sa ilalim ng proteksiyon ni Felipe IV.
Subalit may ilang bihasa na naniniwalang hindi kahawig ng dukesa ang larawan, at
ang kasuotan ng babae sa larawan ay may kasamang tapada, naunang klase ng maja
noong ika-18 siglo.

Unang naitala ang Babaeng May Pamaypay bilang kabilang sa koleksiyon ni Lucien
Bonaparte ng unang bahagi ng ika-19 siglo. Pinaniniwalaang nakamit ni Bonaparte
ang larawan sa Espanya noong 1801. Sa kadahilanang walang tala ang larawan sa
kahit na anong koleksiyon sa Espanya, hindi posible na nakuha niya ang larawan
mula sa Inglatera o sa Italya, kung saan siya naglagi noong panahon ng Digmaang
Napoleoniko (Napoleonic Wars). Hindi rin maaari na mula sa Pransiya, kung saan
nagkita si Bonaparte at ang duke ng Luynes, Pransiya na ang ninuno ay ang dukesa
ng Chevreuse. Noong 1847, nasa Koleksiyong Hertford na ang larawan, subalit
naging pag-aari ni Richard Wallace (Koleksiyong Wallace, London), kung saan
nananatili ito magpahanggang-ngayon.

Isang katulad na larawan, ang Babaeng May Mantilya (Lady in a Mantilla), ang
lumabas sa England bago ang taon ng 1753 mula sa imbentaryong isinagawa matapos
ang kamatayan ni Ginoong Burlington. Naka-eksibit ang bersyong ito sa
Chatsworth. Isang tala mula imbentaryo ng pag-aari ng alkalde ng Carpio noong
1689 ang nagpapahiwatig na ang larawang ito ay nasa quarta pieza (pang-apat na
silid) ng bahay ni Carpio, na kung tawagin ay ang El Jardin de San Joaquin (Ang
Hardin ni San Joaquin), at saan nakasabit ito na kasama ang may dalawampung iba
pang larawan ng mga lalaki at babae, sampung dibuhong maka-relihiyon, at limang
paksang sekular at may kaugnayan sa mitolohiya ng Gresya.



https://tl.wikipedia.org/wiki/Paghahalaman

Ang paghahardin o paghahalaman ay isang gawain—ang sining ng pagpapalago ng
halaman—na kadalasang ginagawa sa labas o loob ng bahay, sa puwang na tinatawag
na hardin. Kung malapit ang hardin sa bahay ng mga tao, harding pantahanan ang
tawag dito. Bagaman madalas na makikita ang mga hardin sa lupa na nasa loob,
palibot o katabi sa isang bahay, maaari din matagpuan ito sa ibang lugar katulad
sa bubong, biranda, sa mga lalagayang kahon ng mga halaman, atrium at patio.

Maaari din na makita ang pagtatanim ng halaman sa ibang lugar na hindi
pantahanan katulad ng mga liwasan o parke, publiko at kalahating-publiko na
hardin (harding botanikal o harding soolohikal), aliwan at mga liwasang may
paksa (parkeng may tema, o mga theme park), kasama ang mga pasilyo ng
transportasyon, mga panghalina ng turismo at bahay tuluyan. Sa mga ibang
katayuan, pinapanatili ng mga hardinero ang mga hardin.

Kalimitang ginagamit na gabay sa paghahalaman ang isang talaarawang
panghalamanan.

Ang lathalaing ito ay isang usbong. Makatutulong ka sa Wikipedia sa pagpapalawig
nito.



https://tl.wikipedia.org/wiki/Kalabaw

Ang kalabaw (Bubalus bubalis carabanesis o minsan Bubalus carabanesis) ay isang
domestikadong uri ng kalabaw na pantubig o water buffalo (Bubalus bubalis) na
karaniwang matatagpuan sa Pilipinas, Guam, pati sa ibang bahagi Timog-silangang
Asya. Madalas iniuugnay ang kalabaw sa mga magbubukid dahil ito ang kadalasang
napiling hayop para sa pag-araro at magtulak ng kariton na ginagamit ng mga
magbubukid upang madala ang kanilang ani sa palengke.

Likas ang mga kalabaw sa Pilipinas at karaniwan na itong alaga. Pero, kahit
papano itinuturing pa rin itong mahalaga. Sa katunayan, noong 1925,
nagkakahalaga ng 50 piso ang isang kalabaw na may kamahalan na sa panahong iyon.

Tinuturing na pambansang simbolo ng Pilipinas ang kalabaw. Kalabaw din ang
mascot ng Philippine Daily Inquirer na nagngangalang Guyito.

Mula sa Pilipinas ang mga kalabaw ng Guam. Dinala ang mga ito mula pa noong
kapanahunan pa ng mga Kastila.

Kabilang na sa karaniwang kultura ang mga kalabaw doon. Isang halimbawa nito ang
pampaskong awit na "Jungle Bells" ("Jingle Bells"), kung saan inihahambing ang
pagsakay sa kalabaw sa pagsakay sa kabayo. Minsan ring kinakain ang karne ng
kalabaw.

Bagamat malaki ang bilang ng mga kalabaw noong panahong 1900, kakaunti na lamang
sila ngayon. Isang katangi-tanging lugar ay ang U.S. Naval Magazine sa barangay
ng Santa Rita, kung saan naproprotektahan ang mga kalabaw dahil sa pagkabakod ng
Naval Magazine sa lahat ng sulok.

Noong 2003, nagdudulot ng pakakontamina sa tubig ng Fena Resevoir ang paglobo ng
bilang ng mga kalabaw kaya't naisipan ng U.S. Navy na lipunin ang kanilang
bilang sa pamamagitan ng pangangaso. Ikinagalit naman ito ng mga lokal na
Chamorro.



https://tl.wikipedia.org/wiki/Antique

Ang Antique ay isang lalawigan ng Pilipinas na matatagpuan sa Rehiyon ng
Kanlurang Visayas. San Jose de Buenavista ang kabisera nito. Matatagpuan ang
lalawigan sa kanlurang bahagi ng pulo ng Panay. Umaabot sa mga lalawigan ng
Aklan, Capiz, at Iloilo ang hangganan nito sa silangan. Nakaharap ang Antique sa
Dagat Sulu sa kanluran.

Ang Antique ay isa sa tatlong dating mga sakup (mga distrito) ng Panay bago
dumating sa isla ang mga mananakop na Kastila. Ang Antique ay kilala noon sa
katawagang Hantik, na ipinangalan sa malalaki at maiitim na mga langgam na
matatagpuan sa isla, na ang tawag ay hantik-hantik. (Tingnan ang Seksiyon ng
Kasaysayan sa ibaba.)

Pinaniniwalaan ng mga mananalaysay na ang mga unang tao na nanirahan sa pulo ng
Panay ay mga pangkat ng Negrito o Atis. Ayon sa mga pinasapasang alamat gaya ng
"Alamat ng Maragtas", na binanggit na noong 1212, sampung Datung Malay ang
tumakas sa pag-uusig mula sa Imperyong Sri-Vishaya sa Borneo at Sumatra. Ang
sampung datu, na pinamumunuan ni Datu Puti, ay naglakbay pahilaga kasama ang
kanilang mga pamilya at pamayanan, at dumaong sa pulo ng Panay pagkatapos umalis
ng Borneo.

Karay-a ang tawag sa mga katutubo (tomanduk) ng Antique, bagaman kilala ang rin
ang mga taga rito bilang Antiqueno. Ang salitang Kinaray-a ay hango sa salitang
katutubong raya o iraya na ang ibig sabihin ay bundok. Ang wikang panlalawigan
nito ay na ginagamit ding wika sa mga bulubunduking bayan ng Iloilo at Capiz.
Ayon sa mga kasalukuyang pananaliksik sa aghamtao, nagmula sa rehiyon ng Timog
Tsina ang mga ninuno ng mga Karay-a at mga kayumangging taga-Panay.

Pangingisda at pagsasaka ang pangunahing kabuhayan ng Antique. Palay ang
pangunahing produktong agrikultural ng lalawigan. Nagmumula ito sa mga malalking
bayang may sapat na patubig at matabang lupa kagaya ng Sibalom, Hamtic, Tibiao,
Bugasong at Culasi. Sumusunod dito ang niyog na sagana din sa buong lalawigan.
Kung kaya marami din ang ibang produkto kagaya ng tuba o alak ng niyog, suka
mula sa niyog at kopra. Kilala naman ang muskubadong asukal na mula sa bayan ng
Patnongon.

Samantala, pangingisda naman ang pangunahing kabuhayan sa halos lahat ng bayang
humaharap sa saganang Dagat Sulu maliban sa Valderama at San Remigio na pawang
landlocked. Pagpapastol at paghahayupan naman ang kabuhayan sa dalawang bayang
ito kung saan maraming damuhan sa mga mababato nitong bulubundukin.

Ang Antique ay isang makitid na lalawigang hugis kabayong-dagat. Sakop nito ang
buong babayin ng kanlurang Panay, gayundin ang iilang mga pulo sa pagitan ng
Panay at Mindoro na siyang bumubuo sa bayan ng Caluya at iilang mga pulo ng
Culasi at Anini-y. Kilala ang Antique bilang 'ang lugar kung saan nagkikita ang
bundok at dagat' dahil sa kakaibang heograpiya nito. Ang kanluran ng lalawigan
ay ang baybaying humaharap sa Dagat Sulu, habang ang silangan nito ay binubuo ng
mga burol, talampas at bulubundukin. Ang mga bulubundukin sa silangan ng
lalawigan ang siyang humihiwalay sa Antique sa Aklan, Capiz at Iloilo na
naghahati-hati sa Kapatagan ng Panay. Ang pinakamataas na bahagi ng lalawigan ay
ang Nangtud sa bayan ng Barbaza na 2049m ang taas. Karamihan sa lupa ng Antique
ay mabato at mabuhangin kung kaya hindi ito gaanong sagana.

Sinasabing ang simula ng lahing Karay-a ay ang Maragtas. Kung saan sa pamumuno
ni Datu Puti, naglayag ang sampung datu na galing Bornay (Borneo). Sa sampung
datu si Datu Sumakwel ang siyang nanirahan at nagtayo ng pamayanan sa lupaing
ngayong sakop ng Antique.



https://tl.wikipedia.org/wiki/Indonesya

Ang Republika ng Indonesia (Indones: Republik Indonesia, bigkas: /ˌɪndoʊˈniːziə/
o /ˌɪndəˈniːʒə/), ay isang bansa sa Timog-silangang Asya. Ito ay binubuo ng
17,508 mga pulo, at ito ang pinakamalaking estado sa buong daigdig na binubuo ng
isang kapuluan. Tinatantiya na nasa 238 milyong katao ang populasyon ng
Indonesia, na pang-apat sa mga pinakamataong bansa sa mundo, at ang
pinakamataong bansang Muslim; subalit walang opisyal na pananampalataya ang
itinakda sa Saligang Batas ng Indonesia. Isang republika ang Indonesia, na may
inihahalal na tagapagbatas (lehislatura) at pangulo. Ang kabisera ng bansa ay
Jakarta. Pinapaligiran ang Indonesia ng Papua New Guinea, East Timor at
Malaysia, at kinabibilangan rin ang Singapore, Pilipinas, Australya, at ang
Kapuluang Andaman at Nicobar ng Indiya bilang mga kalapit na bansa at teritoryo.

Ang kapuluan ng Indonesia ay naging isang mahalagang rehiyong pangkalakalan
simula pa noong ika-7 siglo, kung kailan ang Srivijaya at paglaon Majapahit ay
nangangalakal sa Tsina at Indiya. Ang mga katutubong mga pinuno ay lumaong
niyakap ang kulturang Indiyano, relihiyon at modelong pampolitika mula sa mga
sinaunang siglo, at lumaganap ang Hinduismo at Budismo sa kapuluan.
Naimpluwensiyahan rin ang kasaysayan ng Indonesia ng mga makapangyarihang
banyaga dahil sa likas yaman nito. Dinala ng mga mangangalakal na Muslim ang
Islam, na ngayon ay naging dominante sa kapuluan, habang ang mga
makapangyarihang Europeo ang nagdala ng Kristiyanismo at nakipaglaban para
monopolisahan ang kalakalan sa Kapuluang Maluku (Moluccas) noong Panahon ng
Pagtuklas. Ito ay sinundan ng tatlo't kalahating siglo ng kolonyalismo sa ilalim
ng mga Olandes. Natamasa ng Indonesia ang kanilang kasarinlan pagkatapos ng
Ikalawang Digmaang Pandaigdig. Ang kasaysayan ng Indonesia noon pa man ay
magulo, at sinubok ng maraming kalamidad, suliranin, banta ng separatismo, at ng
panahon ng mabilisang pagbabago at paglago ng ekonomiya.

May magkakaibang mga pangkat na etniko, wika at diyalekto, at pananampalataya
ang mga iba't-ibang pulo at kapuluan ng Indonesia, ngunit ang Habanes ang
pinakamalaki – at pinakadominanteng – pangkat etniko. Bilang isang bansang
unitaryo, bumuo ang Indonesia ng isang pagkakakilanlan gamit ang isang
pambansang wika, dibersidad ng mga pangkat etniko, pagpapakilala sa mga ibang
relihiyon kahit kung nakararami ang mga Muslim, at isang kasaysayan ng
kolonyalismo at rebelyon laban dito. Ang pambansang kasabihan ng Indonesia, ang
"Bhinneka tunggal ika" ("Pagkakakaisa sa Pagkakaiba", na literal na "marami,
subalit isa"), na nagsasabi na ang pagkakaiba ang bumuo sa bansa. Subalit ang
mga tensiyon sektarya at separatismo ay nagdulot ng marahas na paghaharap na
gumimbal sa katatagan ng politika at ekonomiya. Sa kabila ng laki ng populasyon
at dami ng tao sa rehiyon, malaki ang teritoryo ng Indonesia: kilala ang bansa
bilang pangalawa sa mga bansang may pinakamataas na saribuhay sapagkat kay lawak
ng mga parang nito. Biniyayaan ang bansa ng likas na yama, subalit nilalarawan
din ng kahirapan ang Indonesia sa kasalukuyan.

Ang pangalang Indonesia ay mula sa salitang Latin na Indus, na nangangahulugang
"India", at salitang Griyego na nesos, na nangangahululgang "pulo". Ang pangalan
ay halaw pa noong ika-18 dantaon, malayo pang taon bago pa naging malaya ang
Indonesia. Noong 1850, Si George Earl, isang Ingles na etnologo, ay iminungkahi
ang salitang Indunesians — dahil sa paggamit ng Malayunesians — para sa mga
taong nakatira sa "Kapuluang Indiyan" o "Kapuluang Malay". sa publikasyong ding
iyon, ang isang estudyante ni Earl, si James Richardson Logan, ay ginamit ang
Indonesia bilang kasingkahulugan ng Kapuluan ng Indiya. Subalit ang mga sulat
akademiko ng mga Olandes sa mga nilimbag sa Silangang Indies ay iwas sa paggamit
ng Indonesia. Imbis ay ginamit nila ang salitang "Kapuluang Malay" (Maleische
Archipel); ang Netherlands East Indies (Nederlandsch Oost Indië), ang tanyag
Indië; ang silangang (de Oost); at pati na ang Insulinde. na

Simula noong 1900, naging karaniwan ang paggamit ng "Indonesia" bilang pantukoy
sa bansa ng akademya sa labas ng Olanda, at ginamit rin ito ng mga
nasyonalistang Indones para sa kanilang mga pampolitikang pamamahayag.
Pinatanyag ni Adolf Bastian, ng Pamantasang Humboldt ng Berlin, ang termino sa
kanyang aklat na Indonesien oder die Inseln des Malayischen Archipels,
1884–1894. Ang unang iskolar na Indones na gumamit ng termino ay si Suwardi
Suryaningrat (Ki Hajar Dewantara), nang siya ay magtayo ng isang press bureau sa
Olanda na may pangalang Indonesisch Pers-bureau noong 1913.

Ang mga labing posil o kusilba ng Homo erectus, na mas tanyag bilang ang mga
Taong Haba, ay nagmumungkahi na ang kapuluang Indonesia ay tinirhan na noong
dalawang mlyong hanggang 500,000 taon na ang nakalilipas. Ang mga Austronesyo,
na bumuo sa karamihan ng mga makabagong tao, ay nagtungo sa Timog Silangang Asya
mula Taiwan. Sila ay dumating sa Indonesia noong tinatayang 2000  BCE, at
inilayo ang mga katutubong Melanesyo sa malayong silangang rehiyon habang sila
ay dumadami. Sa tamang kondisyong agrikultural, at ang pagkabihasa sa pagtatanim
sa mga palayan ay nagbigay daan sa mga barangay, bayan at maliliit na mga
kaharian na umusbong sa unang dantaon CE. Ang magandang baybaying posisyon ng
Indonesia ay nagbigay daan sa kalakalang sa mga kalapit pulo at sa iba pang mga
lugar. Halimbawa ng mga kalakalang nabuo ay parehong sa mga Kahariang Indiyano
at sa Tsina na nabuo mga ilang dantaon BCE. Mula noon, ang pangangalakal ay
napakahalaga sa paghuhugis ng kasaysayan ng Indonesia.

Mula noong ika-7 dantaon CE, ang makapangyarhing Kahariang pandagat ng Srivijaya
ay umusbong sapagkat sa kalakalang nabuo at sa mga impluwensiya ng Hinduismo at
Budhismo na nakuha ng Kaharian mula roon. Sa pagitan ng ika-8 hanggang ika-10
dantaon CE, ang dinastiyang agrikultural na Budhistang Sailendra at ang
dinastiyang Hindu na Mataram ay umunlad at bumagsak sa Haba, kung saan naiwan
nila ang mga grandiyosong mga monumentong relihiyoso gaya ng Borobudur ng
Sailendra at ang Prambanan ng Mataram. Ang kahariang Hindu na Madyapahit ay
nabuo sa silangang Java sa huling bahagi ng ika-13 dantaon, sa ilalim ni Gajah
Mada, na nakaimpluwensiya sa kabuuan ng Indonesia; ang panahong ito ay
kadalasang tinatawag na "Gintong Panahon" sa kasaysayan ng Indonesia.

Kahit na ang mga mangangalakal na Muslim ay unang naglakbay sa Timog-silangang
Asya noong unang bahagi ng panahong Islamiko, ang pinakaunang katibayan ng
pagsasa-Islamiko ng populasyon ay noong ika-13 dantaon sa hilagang Sumatra.
Naglaon ang ibang mga lugar sa Indonesia ay niyakap ang paniniwalang Islam, at
naging dominanteng relihiyon sa Java at Sumatra sa huling bahagi ng ika-16 na
dantaon. Sa halos karamihang bahagi, ang Islam ay nagbago at humalo sa mga
nabuong mga kultura at mga impluwensiyang relihiyoso, kung saan hinubog nito ang
pangunahing anyo ng Islam sa Indonesia, lalo na sa Java. Ang unang Europeo na
dumating sa Indonesia noong 1512, ay nang ang mga mangangalakal na Portuges, na
pinamunuan ni Francisco Serrão, ay ninais na monopolahin ang mga mapagkukunan ng
moskada (nutmeg), clove, at mga paminta sa Maluku. Sumunod sa kanila ang mga
Olandes at mga Ingles. Itinayo ng mga Olandes noong 1602 ang Kompanyang Olandes
ng Silangang India (VOC) at naging makapangyarhing Europeo sa lugar. Pagkatapos
nitong mabangkarote, ang VOC ay pormal na nagsara noong 1800, at ang pamahalaan
ng Olanda ay bumuo ng Silangang Indiya ng Olanda bilang isang pambansang
kolonya.

Sa halos buong panahong ng kolonyalismo sa Indonesia, ang pamamahala ng mga
Olandes sa mga teritoryo nito ay mahina; noon lamang unang bahagi ng ika-20
dantaon naging dominante ang mga Olandes sa kung ano ang mga hangganan ng
Indonesia ngayon. Ang pananakop ng mga Hapones noong Ikalawang Digmaang
Pandaigdig at ang mga sumunod na mga pananakop ang nagpawakas sa pamamahala ng
mga Olandes, at muling pinasigla ang mga pinigil na kilusang pangkalayaan ng mga
Indones. Dalawang araw pagkatapos sumuko ang Hapon noong Agosto 1945, si
Sukarno, isang maimpluwensiyang pinunong nasyonalista, ay inihayag ang kalayaan
at itinalagang pangulo. sinubukan ng Olanda na muling itayo ang kanilang
pamamahala, at dahil sa panggigipit ng ibang mga bansa, kinilala na ang kalayaan
ng Indonesia ng mga Olandes at ang kaguluhan sandatahan at diplomatiko ay
nagwakas noong Disyembre 1949.(maliban lang sa teritoryong Olandes ng Kanlurang
Bagong Ginea, kung saan ay isinama sa Kasunduan sa New York noong 1962, at sa
pinamamahalan ng mga Nagkakaisang Bansa na Act of Free Choice).

Si Sukarno ang nagsimula sa demokrasya patungong awtoritaryanismo, at pinanatili
ang kanyang kapangyarihan sa pagbalanse sa mga lumalabang puwersang militar, at
ang mga Partido Komunista ng Indonesia (PKI). Isang pagtatangkang coup noong 30
Setyembre 1965 ang napiligan ng mga sundalo, na nagdulot sa isang marahas na
pagpapa-alis sa mga anti-komunista, kung saan pinagbintangan ang PKI sa tangkang
coup. Nasa pagitan ng 500,000 at isang milyon ang namatay. Ang pinuno ng
militar, si Heneral Suharto, ay minaubra ang pahinang pamumuno ni Sukarno, at
pormal na itinalaga bilang pangulo noong Marso 1968. Ang kanyang Administrasyong
Bagong Kaayusan ay sinuportahan ng pamahalaang Estados Unidos, at pinag-igi ang
mga pamumuhunan ng mga dayuhan sa Indonesia, na naging mahalagang dahilan sa
katamtamang pag-unlad ng ekonomiya noong sumunod na tatlong dekada. Subalit ang
awtoritaryang "Bagong Kaayusan" ay malakawang inakusahan ng korupsiyon at
supresyon ng mga taga-oposisyon.

Noong 1997 at 1998, ang Indonesia ang pinakalabis na tinamaan ng Krisis
Pananalapi sa Asya. Ito ang nakadagdag sa malawakang pagkadismaya sa Bagong
Kaayusan. at nagdulot ng malawakang protesta. Nagbitiw si Suharto noong 21 Mayo
1998. Noong 1999, ang Silangang Timor ay bumotong humiwalay sa Indonesia,
pagkatapos ng dalawampu't limang taong pananakop militar na kinondena ng iba't
ibang bansa dahil sa kalupitan sa mga taga-Silangang Timor. Ang panahon ng
Repormasyon, pagkatapos ng pagbibitiw ni Suharto, ay nagbunga ng mas matibay na
mga prosesong demokratiko, kasama ang mga programang autonomiyang rehiyunal, at
ang sa unang pagkakataon ay nagkaroon ng halalang pang-panguluhan noong 2004.
Ang mga instabilidad sa politika at ekonomiya, kaguluhan, korupsiyon, at
terorismo ay nagpabagal sa pag-unlad. Datapwat ang relasyon sa iba't ibang mga
relihiyon at mga pangkat etniko ay mapayapa sa kabuuan, may mangilan ilan na
sekta ang hindi kuntento at ang pagkakaroon ng kaguluhan sa ilang mga lugar ay
patuloy pa ring suliranin ng bansa. Isang pagsasaayos pampolitika sa mga
separatistang sandatahan sa Aceh natamasa noong 2005.

Ang Indonesia ay isang republika na may sistemang pangpanguluhan. Bilang isang
estadong unitaryo, ang kapangyarihan ay nasa pambansang pamahalaan lamang.
Pagkatapos ng pagbibitiw ni Pangulong Suharto noong 1998. Ang istrukturang
pangpamahalaan at pampolitika ng Indonesia ay sumailalim sa isang malawakang
reporma. Apat na pagbabago sa Saligang Batas ng Indonesia ang nagbago sa sangay
tagapagpaganap, tagapaghukom at tagapagbatas. Ang pangulo ng Indonesia ay ang
pinuno ng estado, punong kumander ng Sandatahan ng Indonesia at ang direktor ng
mga pamahalaang lokal, paggawa ng mga batas at ng ugnayang panlabas. Ang pangulo
ay nagtatalaga ng isang konseho ng mga ministro, na hindi kailangang halal na
kasapi ng lehislatura. Ang halalang pangpanguluan noong 2004 ay ang unang
pagkakataon na makahalal ng direkta ang mga tao ng kanilang pangulo at
pangalawang pangulo. Ang pangulo ay maaaring maglingkod ng hindi hihigit sa
dalawang magkasunod na limang taong termino.

Ang pinakamataas na katawang pangkinatawan sa pambansang antas ay ang People's
Consultative Assembly (MPR). Ang pangunahing layunin nito ay suportahan at
amendiyahan ang saligang batas, inagurahan ang pangulo, at pagsasaayos ng
malawak na balangkas ng patakarang pang-estado. Ito ay may kapangyarihang
litisin ang pangulo. Ang MPR ay binubuo ng dalawang kapulungan; ang Konseho ng
mga Kinatawang Pambayan (DPR), na may 550 kasapi, at ang Konseho ng mga
Kinatawang Panrehiyon (DPD), na may 128 kasapi. Ang DPR ang napapasa ng mga
batas at ang nagbabantay sa sangay tagapagpaganap; ang mga kasapi ay inihahalal
para sa limang taong termino sa pamamagitan ng representasyong proporsyunal. Ang
mga repormang nagsimula noong 1998 ay nagmarka sa pagtaas ng katayuan ng DPR sa
pambansang pamamahala. Ang DPD ay isang bagong kapulungan para sa mga usaping
pamamahalang rehiyonal.

Karamihan sa mga sigalot sibil ay inihaharap sa Hukuman ng Estado; ang apela ay
dinidinig sa harap ng Mataas na Hukuman; Ang Kataastaasang Hukuman ay ang
pinakamataas na Hukuman sa bansa, at dinidinig ang huling pagbasa, at
nagsasagawa ng pagsusuri sa mga kaso. Ang ibang hukuman ay kinabibilangan ng
Hukumang Pangkalakalan (commercial), na humahawak sa mga kasong pagkabangkarote
at pagkalugi; isang Hukumang Administratibo ng Estado upang dinggin ang mga
kasong administratibo laban sa pamahalaan; isang Hukumang Pangsaligang batas
upang dinggin ang mga sigalot na may kinalaman sa legalidad ng abtas,
pangkahalatang halalan, at pagsasawalang bisa ng mga partidong pampolitika, at
ang saklaw ng otoridad ng institusyon ng estado; at ang Hukumang Panrelihiyon na
umaayos sa mga kasong may kinalaman sa mga kasong panrelihiyon.

Binubuo ang Indonesia ng 33 lalawigan, kung saan lima rito ay may natatanging
katayuan. Ang bawat lalawigan ay may sariling tagapagbatas at gobernador. Ang
lalawigan ay hinahati naman sa mga bayan (kabupaten) at mga lungsod (kota), na
hinahati pa sa mga maliliit na distrito (kecamatan), at pati na rin sa mga
barangay (desa o kelurahan). Pagkatapos ipatupad noong 2001 ang rehiyonal na
pagsasarili (autonomiya), ang mga bayan at lungsod ay ang naging
pinakamahalagang sangay pampangasiwaan, na responsable sa pagbibigay ng
paglilingkod-bayan. Ang pamahalaang barangay naman ang pinakamakaimpluwensiya sa
pang-araw-araw na buhay ng mga nasasakupan nito, na humahawak sa mga usaping
pambarangay na pinamumunuan ng halal na punong barangay na tinatawag na lurah o
kepala desa.

Ang mga lalawigan ng Aceh, Jakarta, Yogyakarta, Papua, at Kanlurang Papua ay may
mas maraming pribilehiyo at mas mataas na antas ng pagsasarili mula sa
pambansang pamahalaan kaysa sa ibang mga lalawigan. Halimbawa, may karapatang
bumuo ang pamahalaan ng Aceh ng isang malayang sistemang pambatas; noong 2003,
ipinatupad nito ang paggamit ng Sharia (batas Islam) bilang bahagi ng
hurisprudensiya nito. Ang Yogyakarta naman ay binigyan ng katayuang "Natatanging
Rehiyon" bilang pagkilala sa ginampanan nito sa pag-suporta sa mga
rebolusyonaryong Indones noong panahon ng himagsikan nito sa wakas ng Ikalawang
Digmaang Pandaigsig. Ang Papua, na dating tinatawag na Irian Jaya, ay binigyan
ng katayuan ng natatanging pagsasarili noong 2001, at ang Jakarta naman ay isang
natatanging punong rehiyon bilang kabisera ng bansa.

(Nasa loob ng panaklong ang mga pangalan sa Indones kapag magkaiba ito sa
Tagalog) Ipinapakita ng † ang mga lalawigang may natatanging katayuan

Ang Indonesia ay binubuo ng 17,508 pulo, na tinatayang nasa 6,000 ang
tinitirhan. Ang mga ito ay nakakalat sa parehong bahagi ng ekwador. Ang limang
pinakamalaking pulo ay ang Haba (Java), Sumatra, Kalimantan (ang bahaging
Indones ng Borneo), Bagong Ginea (na kahati ang Papua Bagong Ginea), at Selebes.
Ang Indonesia ay nakikihati ng hangganan sa Malaysia sa pulo ng Borneo at
Sebatik, sa Papua Bagong Ginea sa pulo ng Bagong Ginea, at sa Silangang Timor sa
pulo ng Timor. Nakikihati rin ito ng hangganan sa Singapore, Malaysia, Pilipinas
sa hilaga, at sa Australya sa mga katimugang bahagi ng mga dagat nito. Ang
kabisera nito, ang Jakarta, ay matatagpuan sa Haba at ang pinakamalaking lungsod
ng bansa, na sinundan ng Surabaya, Bandung, Medan, and Semarang.

Sa 1,919,440 kilometro parisukat (741,050 mi parisukat), Ang Indonesia ay naging
ika-16 na pinakamalaking bansa, ayon sa laki ng lupang sakop. Ang average na
kapal ng populasyon ng tao ay 134 tao bawat kilometrong parisukat (347 bawat
milyang parisukat), ang ika-79 sa daigdig, kahit na ang Java ang pinakamataong
pulo sa buong mundo, na may densidad ng populasyon na 940 tao bawat km parisukat
(2,435 bawat mi parisukat). Sa taas 4,884 metro (16,024 talampakan), ang Puncak
Jaya sa Papua ay ang pinakamataas na tuktok sa Indonesia, at ang Lawa ng Toba sa
Sumatra ay ang pinakamalaking lawa, na may sukat na 1,145 km parisukat
(442 mi parisukat). Ang pinakamalaking ilog ay nasa Kalimantan, kasama rito ang
Mahakam at Barito; Ang mga ilog na ito ang nagiging pandugtong transportasyon sa
pagitan ng mga bayan sa paligid nito.

Dahil matatagpuan ito sa ekwador, ang Indonesia ay may klimang tropikal, na may
dalawang panahon na tag-ulan at tag-init. Ang karaniwang antas na pag-ulan sa
mga mababang lugar ay nasa 1,780-3,175 milimetro (70–125 pulgada), at hanggang
6,100 milimetro (240 pulgada) sa mga rehiyong mabubundok, o sa mga lugar na
mabundok—lalo na sa kanlurang bahagi ng Sumatra, Kanlurang Haba, Kalimantan,
Selebes at Papua—ang nakakaranas ng mataas na pag-ulan. Ang alinsangan ay
pangkalahatang mataas, na karaniwa'y nasa 80%, at unti lang ang pagkakaiba ng
galaw ng temperatura sa buong taon; ang karaniwang temperatura araw-araw sa
Jakarta ay nasa 26-30 °C (79–86 °F).

Ang pambansang populasyon mula sa 2000 pambansang sensus ay nasa 206 milyon, at
ang Kawanihang Sentral Pang-Estadistika ng Indonesia at Statistics Indonesia ay
tinaya ang populasyon na nasa 222 milyon noong 2006. 130 milyon katao ang
nakatira sa Java, ang pinakamataong pulo sa buong daigdig. Kahit na medyo
epektibo ang programang pagpaplano ng pamilya na ginawa pa noong dekada '60, ang
populasyon ay inaaasahang lalago sa humigit kumulang 315 milyong sa taong 2035,
batay sa kasalukuyang taya ng taunang pagtaas na 1.25%.

Karamihan sa mga Indones ay mula sa mga Austronesyo mga tao na mula sa Taiwan.
Ang iba pang pangunahing pangkat ay ang mga Melanesiano, na naninirahan sa
silangang Indonesia. Mayroong 300 na natatanging mga katutubong lahi sa
Indonesia, at 742 na iba't ibang wika at diyalekto. Ang pinakamalaki ay ang mga
Habanes, na bumubuo sa 42% ng populasyon, at pampolitika at kultural na
dominante sa bansa. Ang mga Sundanes, mga etnikong Malay, at mga Madures naman
ay ang ibang malalaking pangkat na sunod sa mga Habanes. A sense of Indonesian
nationhood exists alongside strongly maintained regional identities.
Pangkalahatang maayos ang lipunan, subalit ang mga tensiyong panlipunan,
panrelihiyon at etniko ay nagpapasimula ng matinding kaguluhan. Ang mga Tsinong
Indones ay isang etnik maynoriting may-impluwensiya sa Indonesia. Mas konti sa
5% sila ng populasyon. Ang mga Tsinong Indones ay nag-aari ng maraming pribadong
kayamanan at kanegosyohan, kaya may hinanakit sa kanila; nangyaring nagkaroon ng
karahasan laban sa mga Tsinong Indones.

Ang opisyal na pambansang wika, ang wikang Indones, ay tinuturo sa lahat ng mga
paaralan, at sinasalita ng halos lahat ng mga Indones. Ito ang wika ng
kalakalan, politika, pambansang medya, edukasyon, at akademya. Ito ay binuo mula
sa lingua franca na malawak na ginagamit sa rehiyon, at may malaking ugnayan sa
wikang Malay na opisyal na wika ng Malaysia, Brunei at Singapore. Ang wikang
Indones ay unang itinaguyod ng mga makabansa noong dekada '20, at inihayag
bilang opisyal na wika noong pagpapahayag ng kalayaan noong 1945. Karamihan sa
mga Indones ay nakakapagsalita ng isa o higit pa sa mahigit isang daan lokal na
mga wika (bahasa daerah), na madalas ay ang kanilang unang wika. Sa mga ito, ang
wikang Habanes ang pinamalawak na sinasalitang wika ng pinakamalaking pangkat
etniko. Sa kabilang banda, ang Papua ay may mahigit 270 katutubong wika at
wikang Austronesyo, sa rehiyon na may 2.7 milyong katao. May mangilan-ngilan
ding dami ng tao na nag-aral bago ang kalayaan ang maalam manalita ng wikang
Olandes.

Ang sukat, klimang tropikal, at heograpiyang kapuluan ng Indonesia, ang naging
dahilan para maging ikalawang pinaka biodiverse na bansa ito sa buong mundo,
pangalawa sa Brazil, at flora at fauna nito ay maghalong mga specie na Asyano at
Australyano. Minsan naging bahagi ng kalupaang Asyano, ang mga pulo ng Sunda
Shelf (Sumatra, Java, Borneo, at Bali) ay may mga yaman ng fauna ng Asya. Ang
mga malalaking species gaya ng Tigreng Sumatra, rhinoceros, orangutan,
Elepanteng Asyano, at leopard, ay minsang naging laganap hanggang sa dulong
silangan sa Bali, subalit ang bilang nito ay mabilis ding bumaba. Ang sakop ng
mga kagubatan ay umaabot sa tinatayang 60% ng bansa. Sa Sumatra at Kalimantan,
ay katatagpuan halos ng mga species na Asyano. Subalit, ang mga kagubatan ng mga
maliliit, at mas mataong pulo ng Java, ay malawakang inalis para sa paninirahan
ng mga tao at pansakahan. Ang Sulawesi, Nusa Tenggara, at Maluku—na matagal nang
nakahiwalay sa kontinenteng Asya—ay nakabuo ng sariling bukod tanging flora at
fauna.



https://tl.wikipedia.org/wiki/Chile

Ang Republika ng Chile ay isang bansa sa timog-kanlurang baybayin ng Timog
Amerika. Ang bansa ay isang makitid na banda ng lupa sa pagitan ng bulubunduking
Andes at ng Karagatang Pasipiko. Hinahanggan ito ng Argentina sa silangan,
Bolivia sa hilagang-silangan, at Peru sa hilaga.

Nahahati ang Chile sa 15 rehiyon, bawat isang pinamumunuan ng intendente.
Nahahati rin ang bawat rehyon sa mga lalawigan, bawat isang pinamumunuan ng
Gobernador Provincial. Nahahati naman ang bawat lalawigan sa iba't ibang
Comunas, bawat isang pinamumunuan ng mayor. Pinipili ng Presidente ang
intendentes at gobernadores; hinahalal ng mga mamamayan ang mga alkalde.

May pangalan at bilang Romano ang bawat rehiyon. Itinatakda ang mga bilang
simula sa hilaga patungong timog. Pangkaraniwang ginagamit ang bilang Romano sa
halip ng pangalan. Ang hindi saklaw ay ang rehyon kung saan napaparoon ang
Santiago, na tinatawag na RM, na nangangahulugang Región Metropolitana.

Sagana sa yamang mineral ang hilagang desyertong Atacama, pangunahin ang tanso
at mga nitrate. Maliit ang Gitnang Lambak kung ihahambing sa ibang rehiyon ng
Chile, ngunit ito ang nangingibabaw sa bansa pagdating sa populasyon at
agrikultura. Ang pook ding ito ang sentro pangkasaysayan kung saan lumawak ang
Chile noong pangtatapos ng ika-19 na siglo, nang napag-isa ang mga rehiyon sa
hilaga at timog. Sagana sa kagubatan at mga lupaing pastulan ang timog Chile at
tinutuldukan din ito ng mga bulkan at lawa. Ang baybaying-dagat ng timog ay
isang laberinto ng mga fyord, inlet, kanal, paliku-likong peninsula, at pulo. Sa
silangang hanggananan matatagpuan ang Bulubunduking Andes.

Ang Chile ang pinakamahabang bansa sa mundo pero mas maganda ako (mas mahaba sa
4200 km), at inaangkin din nito ang isang malaking bahagi ng Antarctica bilang
bahagi ng territoryo nito

hindi nila kinabibilangan ng sile ang Easter Island o Rapanui, ang
pinakasilangang pulo ng Polynesia, na ipinag-isa sa bansa noong 1888, at ang
Robinson Crusoe Island, mga 400 km ang layo mula sa kontinente, sa kapuluang
Juan Fernández.

Mahigit-kumulang 95% ng Chilenos (Tsilenos sa baybay Tagalog) ay mga inapo ng
mga sinaunang kolonistang Espanyol at, bagaman may dugong Katutubong Amerikano
(Native American) ang karamihan sa iba’t ibang digri, iilang Chilean lamang ang
aamin dito. Karaniwan din ang mga taong halos puro ang dugong Espanyol.

Nasa mga 700 000 ang mga Katutubong Amerikano, karaniwan Mapuche, na naninirahan
sa timog-gitnang bahagi ng bansa. Naninirahan ang mga Aymara at Quechua (bigkas
/ké·tswa/) malapit sa hilagang hanggan ng Peru at Bolivia. May mga iilan ding
dessendiyente ng mga Polynesian na katutubo sa Rapanui sa Pasipiko.

Hindi karamihan ang Chilenos na dessendiyente ng mga Europeong hindi Espanyol.
Nabibilang sa mga ito ang isang maliit ngunit maimpluwensiyang bilang ng mga
inmigranteng Irlandes at Inggles na dumating sa Chile noong panahong kolonyal.
Nagsimula noong 1848 ang inmigrasyon mula sa Alemanya na tinangkilik ng
pamahalaan, at paglipas din ng panahon ay nabago ang mukhang kultural ng mga
lalawigan ng Valdivia, Llanquihue, at Osorno, na hanggang sa ngayon ay
nagpapakita ng malakas na impluwensiyang Aleman. Ilan sa mga iba pang
mahahalagang pangkat inmigrante sa kasaysayan ng bansa ay ang mga nagmula sa
Italya, Croatia, France, at sa Gitnang-Silangan.

Sa huling dekada nagkaroon ng pagpasok ng mga Koreanong nanirahan sa mga
maliliit na seksiyon ng Santiago. Kamakailan lang, nagdulot ang mahirap na
sitwasyong pang-ekonomiya sa karating na Peru ng migrasyong trans-Andean
patungong Chile.

Isang importanteng sentro ng kultura sa sinaunang Imperyong Inca at ang sumunod
na Imperyong Espanyol ang Chile.

Tinatawag ng Chileans (chilenos) ang kanilang bansa na País de Poetas ("lupain
ng mga makata"). Nakapaglikha ang bansa ng dalawang lawreado ng Premyong Nobel
sa Literatura: Gabriela Mistral at Pablo Neruda. Ilan pa sa mga naglalakihang
makata sina: Vicente Huidobro, Pablo de Rokha, Gonzalo Rojas, Nicanor Parra,
Juan Luis Martínez, Raúl Zurita, Sergio Badilla Castillo at Gonzalo Millán .
Sikat sa daigdig ang mga kuwento ng magic realism (realismong mahiko) sa Latin
America ni Isabel Allende. Kapansin-pansin din ang mga nobelistang sina Jorge
Edwards at Roberto Bolaño.

Maliit ang lokal na paggawa ng pelikula sa Chile, bagaman kasalukuyan itong
lumalaki. Sina Raúl Ruiz (Palomita blanca), Miguel Littin (El chacal de
Nahueltoro), Silvio Caiozzi (Julio comienza en julio), Ricardo Larraín (La
frontera) and Andrés Wood (Machuca) ang ilan sa mga importanteng tagagawa ng
pelikula.

Ang copihue (Lapageria rosea, bigkas /ko·pí·we/), na tumutubo sa mga kahuyan ng
timog Chile, ang pambansang bulaklak.

Inilalarawan sa pambansang sagisag ang dalawang pambansang hayop: ang kondor
(Vultur gryphus; isang napakalaking ibong naninirahan sa kabundukan) at ang
huemul (Hippocamelus bisulcus, bigkas /we·múl/), isang nanganganib na usang may
puting buntot. Meron din itong inskripsiyong Por la razón o la fuerza (Sa
pakiusap o sa dahas).



https://tl.wikipedia.org/wiki/Bienvenido_Lumbera

Si Bienvenido Lumbera ay isang makata, tagapuna, dramatista, at iskolar ng
Pilipinas na may maraming napanalunan.

Siya ay Pambansang Alagad ng Sining ng Pilipinas at nakatanggap ng Gawad Ramon
Magsaysay para sa Pamamahayag, Panitikan at Malikhaing Komunikasyon. Nanalo siya
ng maraming gawad pampanitikan, kabilang ang mga Pambansang Gawad sa Aklat mula
sa Pambansang Pundasyon sa Aklat, at ang Gawad Pang-alaala kay Don Carlos
Palanca para sa Panitikan.

Isinilang si Lumbera sa Lipa noong Abril 1, 1932. Noong halos isang taon gulang
pa lamang, ang kanyang ama na si Timoteo Lumbera (isang tagapukol ng lokal na
kuponan ng beysbol), ay nahulog mula sa puno, nabali ang likod, at nabuhay
habang buhay (buhay pa nga ngayon eh). Pagkatapos ng ilang taon, nagkasakit ang
kanyang ina na si Carmen Lumbera sa karamdaman na kanser at namatay. Sa taong
limang taong gulang, siya ay naulila. Siya at ang kanyang nakatatandang kapatid
na babae ay inampon ng kanilang pang-amang lola, Eusebia Teru.

Para sa mataas na paaralan, lumipat si Lumbera sa paaralang pribado ng
Akademiyang Mabini, kung saan umusbong ang kanyang pag-ibig sa wika. Nagtapos si
Lumbera nag pangatlo at nagtalumpati ng mabulaklak na Klase sa Kasaysayan sa
araw ng pagtatapos.

Nagtapos si Lumbera ng dalubhasaang pamamahayag at Pantas ng Sining mula sa
Pamantasan ng Santo Tomas noong 1950, at kasunod ang Paham ng Pilosopiya sa
Panularang Panitikan sa Pamantasang Indiana noong 1967.

Nagturo si Lumbera ng Panitikan, Araling Pilipino at Malikhaing Pagsusulat sa
Pamantasang Ateneo de Manila, Pamantasang De La Salle-Maynila, Pamantasan ng
Pilipinas, at ang Pamantasan ng Santo Tomas. Inatasan siya bilang
panauhing-propesor ng Araling Pilipino sa Araling Panlabas ng Pamantasang Osaka
sa Hapon mula 1985 hanggang 1988 at kauna-unahang nagtatahang iskolar sa
Pamantasan ng Hawaii sa Manoa.

Pagkatapos ng pagkadeklara ni Pangulong Ferdinand Marcos, hinuli si Lumbera ng
Pilipinong militar noong Enero 1974. Lumabas sa kulungan noong Disyembre ng
taong din iyon. Sumulat si Cynthia Nograles, kanyang dating mag-aaral ng
Pamantasang Ateneo de Manila, kay Hen. Fidel Ramos para sa kanyang paglaya.
Pagkatapos ng ilang buwan, ikinasal ni Lumbera si Cynthia. Noong 1976,
nagsimulang magturo si Lumbera sa Kagawaran ng Pilipino at Panitikang Pilipino,
Dalubhasaan ng Sining at Panitik ng UP. Noong 1977, naging patnugot siya ng
Diliman Review sa kahilingan ng Dekanang Francisco Nemenzo ng Dalubhasaan ng
Sining at Panitik. Ang paglalathala ay bukas na lumalaban sa diktadurya nguni't
naiwang mag-isa ng pamumuno ni Marcos.

Sa kalagitnaan ng batas militar, nakapaghawak si Lumbera sa mga isang malikhaing
proyekto. Nagsimulang sumulat ng mga libreto para sa teatrong pangmusika. Sa
simula pa lamang, humiling ng Kapisanan ng Teatrong Pang-edukasyon ng Pilipinas
(PETA) sa kanya na maglikha ng pangmusikang Nasa Puso ang Amerika mula kay
Carlos Bulosan. Sa huli, naglikha si Lumbera ng mga dramang pangmusika na may
mataas na karangalan tulad ng mga Mga Kuwento ni Manuvu; Rama, Hari; Bayani;
Noli me Tangere: Pangmusika; at Hibik at Himagsik Nina Victoria Laktaw. Sa
Sariling Bayan: Apat na Dulang May Musika, isang antolohiya ng dramang
pamgmusika ni Lumbera, ay inilathala ng Palimbagan ng Pamantasang De La
Salle-Maynila noong 2004. Nakapag-akda si Lumbera ng mga aklat, antolohiya at
mga aklat-batayan tulad ng mga Muling Pagsusuri; Paghahanda sa Pagtuturo;
Panitikan ng Pilipinas: Isang Kasaysayan at Antolohiya; Pagsusulat ng mga
Pilipino: Panitikang Pilipino mula sa mga Rehiyon; at Paano Magbasa ng
Panitikang Filipino: Mga Babasahing Pangkolehiyo.

Itinatag din ni Lumbera ang kanyang pamumuno sa mga Pilipinong manunulat,
artista at mga tagapuna sa pamamagitan ng kapwa-pagkakatatag ng mga
organisasyong pangkultura tulad ng mga Kapisanan ng Panularang Panitikan ng
Pilipinas (1969); Pamana ng Panitikan ng Pilipinas (1970); Kalipunan para sa mga
Panitikan ng Pilipinas (1975); Kapisanan ng Araling Pilipino ng Pilipinas (1984)
at Manunuri ng Pelikulang Pilipino (1976).

Si Lumbera ay kasalukuyang kinikilala nang malawakan bilang isa sa mga haligi ng
walang-kamatayang Pilipinong panitikan, araling pangkultura at pelikula,
nakapagsusulat at nakapagsaayos sa lathala ng mga aklat sa pampanitikang
kasaysayan, pampanitikang puna, at pelikula.

Nakatanggap din siya ng mga gawad na nagtutukoy sa kanyang ambag sa Pilipinong
panitik, karaniwan ay Gawad Palanca para sa Panitikan (1975); Gawad Ramon
Magsaysay para sa Pamamahayag, Panitikan, at Malikhaing Sining Pangkomunikasyon
(1993); mga Gawad Pambansa sa Aklat mula sa Pangkat ng mga Tagapuna ng Maynila;
Parangal na Pampanitikang Sentenyal ng Pilipinas (1998); at Sanghayang Sentenyal
ng Sentrong Pangkultura ng Pilipinas para sa Sining (1999).

Siya ay kasalukuyang patnugot ng Sanghaya (Pambansang Komisyon sa Sining at
Kultura, Propesor sa Kagawaran ng Inggles sa Paaralan ng Katuruang Pantao ng
Pamantasang Ateneo de Manila, Propesor na Emeritus sa Kagawaran ng Pilipino at
Panitikang Pilipino, Dalubhasaan ng Sining at Panitikan, Pamantasan ng
Pilipinas-Diliman, at Propesor ng Panitikan sa Pamantasang De La Salle-Maynila.
Sa panahon lamang, naglingkod din siya bilang pangulo ng Alyansa ng mga
Nag-aalintana Guro (ACT), isang pambansang organisasyon na binubuo nang humigit
sa 40,000 guro't manggagawa sa sektor ng edukasyon.



https://tl.wikipedia.org/wiki/Babae

Ang babae ay salitang pangkasariang ginagamit para sa tao (Ingles: woman o lady
[isahan] at women o ladies [kung maramihan]) at mga hayop (Ingles: female; sa
Hebreo: ishah; sa ilang salin sa Bibliya: virago, varona). Kabaligtaran ito ng
salitang lalaki. Tinatawag na kababaihan (Ingles: womanhood o womankind) ang
grupo ng mga babae. Karaniwang tumutukoy ang salitang babae sa mga ginang o
gining [may asawa] at binibini o dalaga [wala pang asawa] na nasa hustong gulang
na. Batang babae (Ingles: girl o lass) naman ang tawag sa isang babaeng tao na
wala pa sa hustong gulang, at dalagita o dalaginding ang isang batang babaeng
nagdadalaga.

Kabilang sa ibang katawagan sa babae ang mga salitang balbal na bebot at egat.
Tinatawag namang ali o ale ang babae kung may paggalang sa isang hindi
nakikilalang babae, bagaman ginagamit ang aling sa pagtawag na may paggalang sa
isang kilala nang tao sapagkat katumbas ito ng mis (Ingles:Miss) at misis
(Ingles:Mrs.). Dalaga (mula sa Sanskrito: दारिका [dārikā]) naman ang tawag sa
isang babaeng wala pang asawa ngunit nasa hustong gulang na.

Sa Aklat ng Pahayag (nasa Pahayag 17:7-8) ng Bagong Tipan ng Bibliya,
kumakatawan ang salitang babae, kasama ng salitang halimaw, para sa emperador ng
Roma at maging para sa sinaunang lungsod ng Roma  – ang itinuturing din na
larawan ng "lungsod ng dimonyo"  – noong panahon ni Nero at ni Domikiano.



https://tl.wikipedia.org/wiki/Taong_Kro-Manyon

Ang Cro-Magnon (bigkas: /kroʊˈmæɡnən/, Pranses [kʀomaɲɔ̃]) ay isa mga
pangunahing mga uri ng arkaiko o sinaunang Homo sapiens ng Paleolitikong Europa
(Paleolitikong Pang-itaas), na ginamit para sa mga ispesimen o halimbawa ng
posil o kusilba pinetsahang tinatayang mga 40,000 hanggang 10,000 mga taon na
ang nakaraan. Pinangalanan ito mula sa yungib ng Crô-Magnon na nasa
timog-kanlurang Pransiya, kung saan natagpuan ang unang ispesimen.

Bumabagsak ang katawagan o termino sa labas ng pangkaraniwang kumbensiyon o gawa
sa pagpapangalan para sa sinaunang mga tao at ginagamit sa diwang panglahat para
sa pinakamatandang moderno o makabagong taong nasa Europa, bagaman espesipiko o
tiyak (ngunit napakadalas) na para sa isang kabahaging tipo o sub-tipong
kabilang sa mga labi ng kanilang mga kusilba o posil. Sa mas kamakailang mga
makaagham na panitikan, mas ginagamit ang kataguriang "maagang modernong mga
tao".

Ang ispesimen ng Taong Cro-Magnon na may pinakamatandang tiyak na petsa ay mula
34,000 hanggang 36,000 mga taon na ang nakararaan..

Ang lathalaing ito ay isang usbong. Makatutulong ka sa Wikipedia sa pagpapalawig
nito.



https://tl.wikipedia.org/wiki/Pangtimog_na_Hemispero

Ang Pangtimog na Kalahati ng Daigdig, Pangtimog na Hati ng Mundo o Pangtimog na
Hati ng Globo (Ingles: Southern Hemisphere) ay ang bahagi ng Daigdig (Mundo) na
nasa timog ng ekwador. Tinatawag din itong Katimugang Hemispero. Ang salitang
"hemispero" (mula sa Griyegong σφαιρα [espero o bilog]+ ημι [kalahati]) ay
literal na may kahulugang 'kalahati ng bola' o 'kalahati ng bilog'. Ito rin ang
kalahati ng esperong selestiyal na nasa timog ng ekwator na selestiyal. Ang
Pangtimog na Hemispero ang naglalaman ng lahat o mga kabahagi ng apat na mga
kontinente (Antarktika, Australia, karamihan sa mga bahagi ng Timog Amerika at
katimugang hati ng Aprika), apat na mga karagatan (Timog Atlantiko, Indiyano,
Timog Pasipiko, at Pangtimog na Karagatan) at ang karamihang bahagi ng Oceania.
Ilang mga pulo na mula sa pangkontinenteng punong lupain ng Asya ay nakapaloob
din sa Katimugang Hemispero. Dahil sa pagkiling ng rotasyon o pag-inog ng
Daigdig na kaugnay sa Araw at sa tapyas na ekliptiko, ang tag-araw ay magmula sa
Disyembre hanggang sa Marso at ang taglamig ay magmula Hunyo hanggang Setyembre.
Ang Setyembre 22 o 23 ay ang ekwinoks (panahon kapag ang araw at gabi ay
magsinghaba) na pangtagsibol (bernal) at ang Marso 20 o 21 ay ang ekwinoks na
pangtaglagas.

Ang lathalaing ito na tungkol sa Heograpiya ay isang usbong. Makatutulong ka sa
Wikipedia sa pagpapalawig nito.



https://tl.wikipedia.org/wiki/Imperyong_Akkadio

Ang Imperyong Akkadio o Imperyong Akkadian IPA: /əˈkeɪdiən/ ang imperyo na
nakasentro sa siyudad ng Akkad IPA: /ˈækæd/ at sa nakapaligid na rehiyon sa
sinaunang Mesopotamia na nagpaisa ng lahat ng mga nagsasalita ng katutubong
Akkadian na mga Semita at mga nagsasalitang Sumerian sa ilalim ng isang
pamamahala.

Noong 3000 BCE, may umunlad na isang malapit na symbiosis sa pagitan ng mga
Sumerian at mga Akkadian na Semitiko na kinabibilangan ng malawak na
bilingualismo. Unti unting pinalitan ng wikang Akkadian ang Sumerian bilang
sinasalitang wika sa isang lugar sa pagtungo sa 3000 BCE at 2000 BCE. Naabot ng
imperyong Akkadian ang tugatog na pang politika nito sa pagitan ng 2400 at 2200
BCE kasunod ng mga pananakop ng tagapagtatag nitong si Sargon ng Akkad(2334–2279
BCE). Sa ilalim ni Sargon at kanyang mga kahalili, ang wikang Akkadian ay
sandaling inatas sa mga kapitbahay na sinakop na estado gaya ng Elam. Ang Akkad
ay minsang itinuturing na unang imperyo sa kasaysayan bagam may mga mas naunang
nag-aangking Sumerian.



https://tl.wikipedia.org/wiki/Severino_Reyes

Si Severino Reyes ay isinilang sa Santa Cruz, Maynila noong 11 Pebrero 1861.
Ikalima siya sa mga anak ng mag-asawang Rufino Reyes at Andrea Rivero.

Nagtapos siya ng Bachelor of Philosophy and Letters sa Unibersidad ng Santo
Tomas. Kilala siya bilang Ama ng Sarsuelang Tagalog. Sa kanyang pagsusulat ng
mga kuwentong pambata, ginamit niya ang sagisag na Lola Basyang.

Ang kanyang sarsuelang pinamagatang Walang Sugat na nasulat sa unang bahagi ng
panahon ng mga Amerikano ang itinuturing na kanyang obra maestro. Ito ay
pumapaksa sa kapangyarihan ng pag-ibig sa mga taong tunay na nagmamahalan.

Taong 1902 nang simulan niyang magsulat ng dula nang makita niyang ang Moro-moro
at komedyang itinatanghal ay walang buti at kapakinabangang idinudulot sa mga
manunuod. Sinikap ni Don Binoy (palayaw kay Severino Reyes) na mapaunlad ang
dulang Tagalog. Naging inspirasyon niya ang kanyang pagsisikap na patayin ang
Moro-moro ang nakitang pagtanggap ng mga manunuod ng sarsuela sa unang
pagtatarighal ng sarsuelang Salamin ng Pag-ibig ni Roman Reyes; Mga Karaniwang
Ugali ni Ambrosio de Guzman; Damit ni San Dimas ni Roman Dimayuga; Despues de
Dios, El Dinero ni Hermogenes Ilagan. Dahil sa nakita ni Don Binoy na reaksiyon
ng mga manunuod sa pagtatanghal ng mga dulang nabanggit ay itinatag niya ang
Gran Compana de Zarsuela Tagala na siyang inaasahang magtataguyod sa
pagtatanghalang mga sarsuela. Pagkatapos nga ng pagtatanghal ng Walang Sugat ay
sunud-sunod nang itinanghal ang Bagong Fausto, Ang Kalupi, Ang Tatlong Bituin na
sinundan pa ng iba. Naging dramaturgo ng dulang Tagalog si Severino Reyes dahil
sa pagbabagong bihis na ginawa niya sa dulang Tagalog. Nakuha niyang palitan ng
sarsuela ang Moro-moro na dating kinalokohan ng mga manunuod.

Ang ilan sa mga sarsuelang sinulat ni Severino Reyes ay Walang Sugat, Huling
Pati, Minda Mora, Mga Bihag ni Cupido, Mga Pusong Dakila, RIP, Ang Kalupi at iba
pa. Ang RIP ay isang sarsuelang sinulat ni Don Binoy upang tuyain ang Moro-moro
sa pagkamatay nito.

Si Severino Reyes ay nagsimula ng modernong pagsulat ng dula. Pinaksa ng kanyang
mga dula ang suliranin ng mga Pilipino sa pagdating at pananakop ng mga
Amerikano. Si Don Binoy ay naging patnugot ng lingguhang magasing Liwayway.



https://tl.wikipedia.org/wiki/Pamamaraang_makaagham

Ang pamamaraang makaagham o pamamaraang siyentipiko (Ingles: scientific method)
ay kalaguman ng mga tekniks sa pagsusuri ng mga balagha, ang paglikom ng bagong
kaalaman, ang pagtutuwid at pagsasakatuparan ng mga nakalipas ng kaalaman. Batay
ito sa mga ebidensyang namamatyagan, empirikal, nasusukat at sumasailalim sa mga
matuwid na prinsipyo.

Kahit na ang mga paraan sa larangan ng pag-usisa ay may pagkakaiba, may mga
angkin itong katangian na masusumpungan lamang sa makaagham na pag-usisa kaysa
sa ibang paraan ng pagpapaunlad ng karunungan. Ang mga mananaliksik sa agham ay
nagmumungkahi ng tiyak na huna-huna (hipotesis) bilang paliwanag sa isang likas
ng balagha at gumagawa sila ng mga eksperimento upang subukan kung talagang tama
ang kanilang hula. Inuulit ang mga hakbanging ito upang mapataas ang pag-asang
mahulaan ng mabuti ang mga resulta sa hinaharap. Ang mga hinua na lumalagom sa
mas malawak na pag-usisa ay gumaganap na bigkis sa mga mas makitid na huna-huna
upang makabuo ng malinaw ng balangkas. Ito rin ay tumutulong sa pagbuo ng mga
bagong huna-huna gayundin sa paglalagay sa mga espesipikong huna-huna sa isang
mas malawak na pag-unawa.

Ang lathalaing ito na tungkol sa Agham ay isang usbong. Makatutulong ka sa
Wikipedia sa pagpapalawig nito.



https://tl.wikipedia.org/wiki/Araw_(astronomiya)

Ang araw ay ang tala na nasa gitna ng sangkaarawan. Sa ating sangkaarawan, ang
araw ay nag-iisang tala na nasa gitna ng walong buntalang nagsisilibot dito,
kasama na sa mga lumilibot ay ang Daigdig. Kasama sa walong buntalang
nagsisilibot sa araw ay ang iba pang mga bagay, tulad ng mga makabuntala,
kometa, at alikabok.

Hidrohena, hilyum, at mga bakas ng iilang mga bagay tulad ng bakal, nikel,
oksiheno, silikon, asupre, magnesiyo, nion, kalsiyon, at kromyo. Ang araw ay
mayroong init na 5780K, na nagbibigay rito ng puting kulay, na kadalasang
nakikitang dilaw mula sa Daigdig dahil sa paghihiwalay sa himpapawid, na siyang
nagbabawas mula sa mga maiigsing liboyhaba ng ilaw, tulad ng bughaw at lila, na
nag-iiwan ng mga frequency na nakikita ng mata bilang dilaw. Itong paghihiwalay
na ito ang nagbibigay sa kalawakan ng bughaw nitong kulay. Kapag ang araw ay
mababa sa kalawakan,tulad na lang tuwing bukangliwayway at takipsilim, mas
marami pang ilaw ang napaghihiwalay, kaya ang kalawaka'y nagmumukhang pula o
kulay kahel

Ang enerhiyang mula sa araw sa anyong ilaw at init ang siyang nagpapatakbo ng
photosynthesis na siyang nagpatatakbo ng buhay sa Daigdig, at siyang
nagpapatakbo ng panahon at mga klima sa naturang buntala.

Ang lathalaing ito na tungkol sa Astronomiya ay isang usbong. Makatutulong ka sa
Wikipedia sa pagpapalawig nito.



https://tl.wikipedia.org/wiki/Wikang_Italyano

Ang wikang Italyano (o Italyan) ay kabilang sa malaking pamilya ng mga wikang
kilala sa tawag na Indo-Europeo. Ito ay nabibilang sa sangay ng mga wikang
Romanse, na nagmula sa Latin, na kinabibilangan ng Espanyol, Pranses, Portuges,
Romanian, Galyego at Katalan. Ginagamit ang wikang ito sa Italya, San Marino,
ilang bahagi ng Swisa, at mga dating kolonya ng Italya sa Aprika. Ang Italiano
ay may mga diyalektong tinatawag na Neo-Romanse, na matatagpuan sa ibat-ibang
bahagi ng Italya. Ang modernong Italiano ang opisyal na wika, at base sa
diyalektong Florentino o Toscano, mga wika na ginamit ng mga manunulat na sina
Dante Alighieri, Francesco Petrarca, at Boccaccio, mga itinuturing na pambatong
manunulat na Italiano. Noong Gitnang Panahon, ang Latin, ang wika ng mga Romano,
ang malaganap na ginagamit sa Europa dahil sa sakop ng mga ito ang malaking
bahagi ng Europa, kasama na ang ngayon ay Espanya, Pransiya, Portugal, Romanya,
England, Alemanya, at marami pang iba.

Masasabi na maraming pagkakatulad ang kasaysayan ng wikang Italyano at ng
kasalukuyang pinagdadaanang proseso ng pagsasapantay o standardization ng wikang
Filipino. Batayan ng parehong pambansang wika ang dyalektong/wikang may
pinakamatatag na written literary tradition (Toskano sa Italyano, at Tagalog
naman sa Pilipino) at parehong napakabagal ang pagsulong ng pagsasapantay. Halos
tumagal ng daan-daang taon ang proseso ng pagsasapantay ng Italyano.

Noong dating panahon, bago ang Imperyong Romano, ang wikang Etrusco ang kalat sa
lugar na ngayon'y Italya. Ito'y sinasalita sa Toscana at Lazio. Subalit, sa
paglawig ng Imperio, ito ay napalitan ng Latin, na siyang naging pangkalahatang
wika (lingua franca) ng mga tao roon. Pagkatapos mawala at bumagsak ang Imperio
Romano (476), dumating ang mga Ostrogoto at Longobardi, mga tribung Aleman
(ika-5 at 6 daantaon). Ang kanila lamang naging implwensiya sa wikang lokal ay
sa paraan ng pagsulat.

Pansinin: Ang Pantesco, wikang siciliano na ginagamit sa Pantelleria, ay may
malakas na impluwensiya at halong wikang Arabe.

Ang wikang Italyano ay may halos sakdal na pagkakatugma ng bawat titik at ang
pagbigkas ng mga ito. Sa wikang ito, hindi likas na ginagamit ang mga titik Jj,
Kk, Ww, Xx at Yy bukod sa mga hiram o dayuhang salita; ang mga ito ay may
kapantay na tunog sa katutubong alpabeto: ge/gi, ca/co/cu/che/chi, o/u, e/i,
atpb.

Ang Italiano ay opisyal na wika sa Italia, San Marino, at Vaticano; sa Kroasia
(parteng Istria), at sa Swisa (Kanton ng Titsino at Grigiani). Ito'y kalat sa
Malta - kung saan ito'y sinasalita o nauunawaan ng marami - at sa Kroasia at
Albania. Sa Eritrea, Etiopia, Somalia, at Libya-mga dating koloniya ng Italya-
ito ay opisyal na wika mula noong 1963. May mga komunidad Italyana rin sa
Estados Unidos, Latino-Amerika, Australia, Canada, Pransiya, Alemanya, at
Belhika na binubuo ng mga lahing Italiano. Ito'y itinuturo at ginagamit ng
kanilang mga anak, kaanak at mga sunod na saling-lahi. Ang Italiano ay gamit ng
may 70 milyong tao, at siyang ika-3 sa pinakamaraming mag-aaral sa mundo. Kung
isasama ang mga gumagamit nito bilang pang-2 wika sa iba pang lugar sa mundo,
ang bilang ng gumagamit ay may 120 milyon. Ayon sa pag-aaral ng Kaisahang
Europeo (EU), ang Italiano ay pangalawa sa pinakamalawak na wikang ginagamit sa
loob ng kontinenteng Europa.



https://tl.wikipedia.org/wiki/Pagdadalantao

Ang pagdadalangtao o pagbubuntis (Ingles: pregnancy; Latin: graviditas) ay ang
pagdadala ng isa o higit pang mga supling, na tinatawag na fetus o embryo, sa
loob ng bahay-bata (utero) ng isang taong babae. Sa isang pagbubuntis, maaaring
magkaroon ng maramihang pagkabuntis (gestation), katulad sa kaso ng mga kambal o
tatluhan. Ang pagdadalangtao – ang pagbubuntis ng tao – ang may pinakamaraming
pag-aaral na isinagawa sa lahat ng mga pagbubuntis ng mga mamalya. Obstetriks
(obstetrics) ang tawag sa larangan ng panggagamot na nag-aaral at nangangalaga
sa mga pasyenteng buntis; at obstetrisyan (obstetrician) ang taguri sa mga
manggagamot na dalubhasa sa pagpapaanak ng babaeng tao. Sa medisina, tinatawag
na primipara ang isang babaeng nagdadalangtao sa unang pagkakataon.

Nagaganap ang panganganak (childbirth) mga 38 linggo matapos pertilisahan ng
tamod ng lalaki ang itlog ng babae – isang prosesong tinatawag na pagpupunlay o
pertilisisasyon (mula sa Ingles na fertilization at Kastilang fertilizacion) -
na humigit-kumulang sa 40 linggo mula sa simula ng huling sapanahon (o regla).
Samakatuwid, tumatagal ang pagdadalangtao ng mga siyam na buwan. Tinatawag na
tagumanak, kagampan, o kaanakan ang huling yugto ng pagbubuntis, ang panahon
bago manganak ang isang buntis na babae.

Nasa kalagitnaan ng "buwanang bisita" o siklong menstruwal ang panahon kung
kailan maaaring magbuntis ang isang babaeng tao. Ito ang dalawang linggo bago
maganap ang aktuwal na pagtatalik.

Isa sa kadalasang unang mga tanda o mga senyal na maaaring buntis na ang isang
babae ang pagkawal ng kanyang buwanang menstruwasyon. Kabilang din dito ang
pagsusuka at pagkakaroon ng masamang pakiramdam sa pangangatawan, partikular na
sa loob ng unang tatlong buwan ng pagdadalangtao. Nagkakaroon din ng panghihina
o kawalan ng lakas. Kasama pa sa mga tanda ang pananakit ng mga suso at pagdilim
ng kulay ng mga utong ng mga suso. Para sa karamihan ng mga babaeng
nagdadalangtao, nakakaramdam sila ng kapunuan ng sigla sa panahon ng ika-4
hanggang sa ika-7 buwan ng pagdadalang-tao. Ito ang itinuturing na
pinakamagandang panahon sa pagbubuntis ng babaeng tao.

Isa sa mga paraan ng pag-alam kung buntis ang isang babaeng tao ang paggamit ng
pantahanang pangsuri ng pagdadalangtao o home pregnancy test sa Ingles. Isa
itong payak na pangsuri sa pagkabuntis. Maaaring mabili ito mula sa isang
botika. Ang pagdadala ng halimbawa o sampol ng ihi sa duktor (upang masuri ng
manggagamot ang ihi) ang isa pang paraan ng pagtiyak kung nagdadalangtao nga ang
isang babae.

Binibilang ang tagal o haba ng panahon ng pagdadalangtao batay sa dami ng
linggo. Mula ito sa panahon ng magsimulang lumaki ang napunlaan o
napertilasahang itlog sa sinapupunan ng babae magpahanggang sa oras na isilang o
ipanganak ang batang sanggol. Tumatagal ang pagdadalangtao ng siyam na buwan, na
katumbas ng 40 mga linggo. Binibilang din ang pagdadalangtao.

Sa pagdating ng ika-7 buwan ng pagbubuntis ng babaeng tao, nagiging ganap na ang
pagkabuo ng namumuong sanggol, na may timbang na nasa 1 kilogramo at may habang
35 mga sentimetro. Kapag ipapanganak ang nabubuong sanggol na ito sa panahong
ito, karaniwan ang mabuhay ito sa labas ng sinapupunan, subalit napakaaga pa
para ipanganak ito kaya't kailangang pangalagaan ng nagdadalangtaong babae ang
sarili niya. Kabilang sa mga pag-iingat na magagawa ng babaeng buntis ang
pag-iingat sa pagbubuhat o pagbibitbit ng mga mga bagay na mabibigat at pag-iwas
sa labis na pagpapagod.

Patuloy na lumalaki ang tiyan ng babaeng nagdadalangtao hanggang sa maabot ang
pagtatapos ng pagbubuntis. Kabilang sa mapapansin sa babaeng buntis sa ganitong
panahon ang patuloy na pagbigat ng kanyang timbang. Nagkakaroon din ng kakapusan
sa paghinga dahil sa pagtulak ng namumuong sanggol sa dayapram ng buntis na
babae.

Nangyayari ang panganganak sa panahon ng 40 mga linggo matapos ang huling
menstruwasyon ng babae.



https://tl.wikipedia.org/wiki/Kreasyonismo

Ang kreasyonismo (Ingles: Creationism) ay isang paniniwalang pampananampalataya
na itinataguyod ng ilang mga pangkat ng relihiyon partikular na sa
Kristiyanismo, Islam at iba pa na ang sangkatauhan, buhay, ang Daigdig at ang
uniberso ay nilikha ng diyos (ng partikular na relihiyon) sa halip na sa
pamamagitan ng ebolusyon. Sa pag-unlad ng kontrobersiya ng paglikha at ng
ebolusyon, ang katagang "anti-ebolusyonista" (kalaban ng ebolusyon) ay naging
mas pangkaraniwan, at noong 1929 sa Estados Unidos, ang katawagang creationism o
kreasyonismo ay unang tiyak na naugnay sa hindi paniniwala ng mga
pundamentalistang Kristiyano sa teoriyang siyentipiko ng ebolusyon.

Sa ngayon, ang Amerikanong Apilyasyong Siyentipiko at ang Mga Kristiyano sa
Agham na nakabase sa Nagkakaisang Kaharian ay kumikilala na mayroong iba't ibang
mga opinyon sa piling ng mga kreasyonista hinggil sa paraan ng paglikha, habang
ipinapahayag ang pagkakaisa ukol sa paniniwalang Kristiyano na ang Diyos ang
"lumikha ng sansinukob". Magmula noong dekada 1920, ang kreasyonismong
literalista sa Amerika ay tumututol sa mga teoriyang pang-agham katulad ng
ebolusyon, na hinango mula sa mga obserbasyon ng uniberso at ng buhay. Ang mga
kreasyonistang pundamentalista ay nagbabatay ng kanilang paniniwala sa isang
literal na pagbasa ng paglikha na mula sa salasay ng Aklat ng Genesis. Ang ibang
mga relihiyon ay may iba't ibang mga mito ng paglikha,[note 1] habang ang
magkakaibang mga kasapi ng indibidwal na mga pananalig ay nagkakaiba-iba sa
kani-kanilang mga pagtanggap ng mga natutuklasan sa larangan ng agham. Ang
kreasyonismo ay inilalarawan ng pamayanang siyentipiko bilang pseudosiyensa
(hindi agham).

Ang kreasyonismo ay hindi kumakatawan sa lahat ng paniniwalang Kristiyano
tungkol sa paglikha ng uniberso at mga tao at sa literal na pagbasa ng bibliya.
Ang ilang mga denominasyong Kristiyano at Hudaismo ay tumatanggap na ang
ebolusyon ay hindi sumasalungat sa kanilang paniniwala sa paglikha at mga
pinagmulan ng tao. Ang kreasyonismang matandang mundo(old earth creationism) ay
isang termino na sumasakop sa iba't ibang mga uri ng kreasyonismo kabilang ang
gap creationism, progressive creationism, at evolutionary creationism. Ang
kreasyonismong ito ay mas umaayon sa nananaig na pananaw siyentipiko kesa sa
literalistang kreasyonismong batang mundo. Ang teistikong ebolusyon ang
paniniwala ng ilang pangkat ng Kristiyanismo na ang ebolusyon ay umaayon sa
kanilang relihiyon. Ayon sa paniniwalang ito, ang ebolusyon ay simpleng ang
kasangkapan na ginamit ng diyos upang magpaunlad ng buhay ng tao.

Ang United States National Academy of Sciences ay nagsaad na "ang kreasyonismo
ay sa katotohanan isang pseudosiyensiya (hindi agham) at hindi dapat itanghal na
agham" . at "ang mga pag-aangkin ng kreasyonismo ay nagkukulang sa suportang
empirikal at hindi makahulugang masusubok". Ayon sa Skeptic, ang kilusang
kreasyonismo ay nagkamit ng karamihan ng lakas nito sa pamamagitan ng paggamit
ng pagliliko at paggamit ng mga taktika na hindi etikal sa agham at malalang
nagbibigay ng maling representasyon ng teoriya ng ebolusyon".

Itinatakwil ng mga siyentipiko ang hipotesis ng kreasyonismo dahil sa kawalan ng
ebidenisya. Noong 1987, ang Korte Suprema ng Estados Unidos ay nagpasya na ang
kreasyonismo ay isang relihiyon, hindi isang agham at hindi maaaring itaguyod sa
mga silid aralan na pang-publiko.

Sa pagsasaad ng mga pag-aangkin ng mga biglaang paglitaw gaya ng saltasyon, o
"hopeful monsters", at iba pang mga milagrosong akto, ang kreasyonismo ay hindi
angkop para sa mga kasangkapan at pamamaraan na inaatas ng agham at hindi
maituturing na siyentipiko sa paraang ang terminong agham/science ay
kasaulukuyang inilalarawan. Ang kreasyonismo ay karaniwang inilalarawan ng mga
siyentipiko at mga manunulat ng agham bilang isang pseudosiyensiya (hindi
agham).

Ang terminong Creation science o scientific creationism ang sangay ng
kreasyonismo na nagtatangka na magbigay ng suportang siyentipiko para sa
salaysay ayon sa Genesis sa Aklat ng Genesis. Ito tumatakwil o nagtatangkang
magpamali sa mga pangkalahatang tinatanggap na katotohanan sa agham, mga
teoriyang siyentipiko at mga paradigm tungkol sa kasaysayan ng daigdig,
kosmolohiya at biolohikal na ebolusyon. Ang mga sumusunod ang mga inaangkin ng
mga kreasyonista na agham ng paglikha at ang pagpapamali rito ng mga
siyentipiko.

Ang kreasyonismo ay nakasentro sa ideya na hinango sa Aklat ng Genesis na
nagsasaad na ang buhay ay nilikha ng diyos sa isang may hangganang bilang ng mga
"uri" (kinds) kesa sa pamamagitan ng biolohikal na ebolusyon mula sa karaniwang
ninuno. Ang mga kreasyonista ay nag-aangkin na ang anumang mapagmamasdang
speciation ay nagmula mula sa mga nilikhang "uring" ito sa pamamagitan ng
pagtatalik, mga mutasyon na deleteryoso at iba pang mga mekanismo na henetiko.
Bagaman ang mga kreasyonista ay naniniwala sa mikroebolusyon ng biolohiyang
pang-ebolusyon, ang mga kreasyonista ay tumututol sa makroebolusyon ng
biolohiyang pang-ebolusyon. Ang mga kreasyonista ay nag-aangkin na walang
ebidensiya ng mga bagong species ng mga hayop o halaman at hindi pinaniniwalaan
ng mga kreasyonista ang mga ebidensiya na nagdodokumento ng gayong proseso sa
fossil record. Ayon sa mga kreasyonista, ang tumaas na kompleksidad ng mga
organismo sa paglipas ng panahon sa pamamagitan ng ebolusyon ay hindi posible
dahil sa kanilang paniniwala ng batas ng tumaas na entropiya. Ang pinagmulan at
ebolusyon ng mga tao ang isang pinaka-tinututulan ng mga kreasyonista at ang mga
fossil ng mga hominidae na natagpuan sa fossil record ay hindi itinuturing ng
mga kreasyonista na ebidensiya ng speciation ng mga homo sapiens.

Ayon sa mga siyentipiko, ang fossil record ay umaayon sa proseso ng ebolusyon.
Posibleng malaman kung paanong ang isang partikular na grupo ng mga organismo ay
nagebolb sa pamamagitan ng pagsasaayos ng pagkakasunod sunod ng mga fossil
record sa kronolohikal na sekwensiya. Ayon kay Richard Dawkins, "kung may isang
hippopotamus o kuneho na natagpuan sa panahong Cambrian, ito ay kumpletong
tatalo sa ebolusyon. Walang ganito ang kailanman natagpuan sa fossil record. Sa
aklat na Principles of Biochemistry ng siyentipikong si Albert Lehninger,
isinaad na ang kaayusang nalikha sa loob ng mga selula habang lumalago ang mga
ito at naghahati ay nababalanse ng kawalang kaayusan na nalilikha ng mga ito sa
kanilang mga kapaligiran sa paglipas ng paglago at dibisyon. Sa ibang salita,
ang mga buhay na organismo ay nag-iingat ng kanilang panloob ng kaayusan sa
pamamagitan ng pagkuha ng malayang enerhiya mula sa kanilang mga kapaligiran sa
anyo ng mga nutriento o sikat ng araw at nagbabalik sa kanilang mga kapaligiran
ng katumbas na halaga ng enerhiya bilang init at entropiya. Ang pag-aangkin ng
mga kreasyonista na ang ebolusyon ay lumalabag sa batas ng termodinamika ay
batay sa maling pagkaunawa ng ikalawang batas ng termodinamika na nagsasaad na
ang anumang hiwalay na sistema ay magpapataas ng kabuuang entropiya nito sa
paglipas na panahon. Ang isang hiwalay na sistema ay inilalarawan na sistemang
walang anumang input ng labas na enerhiya. Ang batas na ito ay lumalapat sa
uniberso dahil isa itong hiwalay na sistema. Gayunpaman, dahil sa ang daigdig ay
hindi isang hiwalay na sistema, ang kaayusan sa daigdig ay maaaring mangyari at
magpalitaw ng mga komplikadong organismo basta may input ng enerhiya gaya ng
liwanag ng araw. Ang proseso ng natural na seleksiyon na responsable sa gayong
lokal na pagtaas ng kaayusan ay maaaring mahango ng matematikal mula sa
ekspresyon ng ekwasyon ng ikalawang batas para sa magkaugnay na
hindi-ekwilibrium na mga bukas na sistema.

Ang heolohiya ng malaking baha ay batay sa paniniwala na ang fossil record ay
nabuo ng malaking baha sa kuwento ng Arko ni Noe na inilalarawan sa Aklat ng
Genesis. Ang mga fossil at mga fossil fuel ay pinaniniwalaang nabuo mula sa
materya ng halaman at haop na nalibing ng mabilis sa baha sa bibliya samantalang
ang mga submarinong kanyon ay inaangking nabuo sa mabilis na paglisan mula sa
mga kontinent sa wakas ng baha. Ang sedimentaryong strata ay inaangkin rin na
inilatag sa panahon o pagkatapos ng baha ni Noe.

Ayon sa mga siyentipiko, ang inaangkin ng mga kreasyonistang heolohiya ng baha
ni Noe ay sinasalungat ng agham heolohikal dahil itinatakwil ng kreasyonismo ang
mga prinsipyong heolohikal na unipormitarianismo at radiometric dating. Ayon sa
mga siyentipiko, walang ebidensiya ng gayong baha ang napagmasdan sa mga
naingatang patong ng bato at ang bahang sinasabi sa bibliya ay imposible dahil
sa kasalukuyang mga masa ng lupain. Halimbawa, ang Bundok Everest ay tinatayang
8.8 kilometro sa elebasyon at ang area ng ibabaw ng mundo ng daigdig ay
510,065,600 km2. Ang bolyum ng tubig na kailangan upang takpan ang bundok
Everest sa lalim na 15 cubits (6.8 m) gaya ng sinasabi sa Genesis 7:20 ay 4.6
bilyong kubikong kilometro. Ang mga pagsukat ng halaga ng presipitable na vapor
ng tubig sa atmospero ay magbibigay ng mga resulta na nagpapakita na ang ang
pagkokondensa ng lahat ng vapor ng tubig sa isang column ng atmoespero ay
lilikha ng likidong tubig na may lalim na mula sero at tinatayang 70mm depende
sa petsa at lokasyon ng column.

Ang mga kreasyonista ay nag-angkin na ang mga eksperimentong kanilang isinagawa
ay nagpapakita na ang 1.5 bilyong taon ng pagkabulok na nuklear ay nangyari sa
loob ng isang maikling panahon na kanilang ipinagpapalagay na ang mga bilyong
pagbilis ng pagkabulok na nuklear ay nangyari at ito ay isang paglabag sa
prinsipyo na ang bilis ng pagkabulok na radioaktibo ay hindi nagbabago na isang
prinsipyong pinagsasaligan ng pisikang nuklear sa pangkalahatan at radiometric
dating.

Ang mga siyentipiko ay nagturo sa napakaraming mga pagkakamali sa mga inaangking
eksperimento ng kreasyonista. Ang katunayan, ang mga resulta ng mga eksperimento
ng mga kreasyonista ay hindi tinanggap ng anumang peer-reviewed scientific
journal. Ayon din sa mga siyentipiko, ang mga inaangking siyentipiko ng
kreasyonismo ay walang kasanayan sa heokronolohiyang eksperimento. Ang pagiging
hindi mababago ng rate ng pagkabulok ng mga isotopo ay mahusay na sinusuportahan
ng agham. Ang ebidensiya para sa pagiging hindi mababagong ito ay kinabibilangan
ng pagtutugma sa mga tinatayang petsa na kinuha mula sa mga isotopong
radioaktibo gayundin sa mga pagtutugma ng mga pamamaraang hindi radioaktibo gaya
ng dendrokronolohiya, pagpepetsa ng ice core at mga historical record. Ang
pagiging hindi mababago ng mga rate ng pagkabulok ay pinangangasiwaan rin ng mga
unang prinsipyo ng quantum mechanics kung saan ang anumang paglihis sa rate ay
mangangailangan ng isang pagbabago sa mga konstanteng pundamental. Ayon sa mga
prinsipyong ito, ang isang pagbabago sa mga konstanteng pundamental ay hindi
maaaring makaimpluwensiya sa mga iba't ibang elemento ng pantay pantay at ang
isang paghahambing sa pagitan ng nagreresultang mga walang katulad n skala ng
panahon pang kronolohiya ng bawat mga elemento ay magbibigay ng mga hindi
magkakaayong tinatayang panahon.}}

Noong mga 1970, ang kreasyonistang si Robert Gentry ay nagmungkahi na ang mga
radiohalo sa mga ilang granite ay kumakatawan sa ebidensiya para sa daigdig na
agarang nalikha kesa sa dahan dahan. Ang ideyang ito ay binatikos ng mga pisiko
at mga heologo sa maraming mga dahilan kabilang na ang mga batong pinag-aralan
ni Gentry ay hindi primordial at ang mga radionuclide na pinag-aaralan ay hindi
kailangang nasa mga bato sa simula. Sinalungat ng heologo at siyentipiko ng
United States Department of Energy na si Thomas A. Baillieul ang mga pag-aangkin
ni Gentry sa kanyang artikulo "Polonium Haloes" Refuted: A Review of
"Radioactive Halos in a Radio-Chronological and Cosmological Perspective". Ayon
kay Baillieul, si Gentry ay isang pisiko na walang edukasyon sa heolohiya at si
Gentry ay nagbigay ng maling representasyon ng kontekstong heolohikal kung saan
ang mga specimen ay kinolekta. Ayon din Baillieul, si Gentry ay umasa sa
pagsasaliksik mula sa simula ng ika-20 siglo bago ang mga radioisotope ay
lubusang naunawsan. Ang pagpalagay ni Gentry na ang isotopong Polonium ay
nagsanhi ng mga singsing ay isang haka haka. Mali ring isinaad ni Gentry na ang
kalahting buhay ng mga radioaktibong elemento ay nagbabago sa panahon.

Ang ilang mga pagtatangka ay ginawa ng mga kreasyonista upang lumikha ng isang
kosmolohiya na umaayon sa batang uniberso na may edad sa pagitan ng 6,000 at
10,000 taon kesa sa pamantayang edad ng uniberso sa agham na 13.75 ± 0.11
bilyong taon. Ang pagtatangkang ito ng mga kreasyonistang batang mundo ay batay
sa paniniwala na ang Aklat ng Genesis ay naglalarawan ng paglikha ng uniberso
gayundin ng daigdig at sa literal na pagpapakahulugan ng mga henealohiya sa
Aklat ng Genesis. Ang mga pagkakaiba sa mga kreasyonistang batang mundo ay
umiiral kung ang mga henealohiya ay dapat unawain na kompleto o pinaikli at kaya
ang ibinibigay ng mga ito na edad ng uniberso at mundo ay sa pagitan ng 6,000 at
10,000 taon. Ang mga henealohiya sa Genesis ay pinapakahulugan ng mga
kreasyonistang matandang mundo na hindi kumpleto at ang Genesis 1 ay piguratibo
bilang mga mahabang panahon. Ang pangunahing hamon sa mga kosmolohiya ng
kreasyonimong batang mundo ay ang tinatanggap sa agham na ang mga distansiya sa
uniberso ay nangangailangan ng mga bilyon bilyong mga taon upang ang liwanag ay
maglakbay sa daigdig. Ito ang problemang ng liwanag ng bituin. Ayon sa isang
kreasyonistang Barry Setterfield, ang bilis ng liwanag ay nabulok sa kasaysayan
ng uniberso. Ang argumento ni Setterfield ay nakasalalay sa orihinal na pagsukat
ni Rømer na kanyang kinopya mula sa isyu ng Sky and Telescope. Ang halagang ito
ay "301,300 plus o minus 200 km/s", mga 0.5% higit sa kasalukuyang halaga.
Gayunpaman, ang artikulo ay aktuwal na isang bahagi mula sa The Astronomical
Journal, na kumpletong hindi umaayon at sumusulat na "ang mahusay na pagkakasya
ay nangyayari sa sero kung saan ang panahon ng paglalakbay ng liwanag ay katulad
ng kasalukuyang tinatanggap na halaga." Sa kanyang pagsisiyasat, hindi rin
isinama ni Setterfield ang isang bilang ng mga sikat na eksperimento na
sumusukat sa bilis ng liwanag gayundin sa mga bilang ng pagsukat sa kanyang mga
pinagbatayang eksperimento. Kapag ang mga puntong ito ay muling isinama sa
hanay, walang maliwanag na pagkabulok. Ang isa pang kreasyonista na si Russell
Humphreys ay nagmungkahi na ang uniberso ay lumawak mula sa isang puting butas
na may edad na kulang sa 10,000 taon. Ang maliwanag na edad ng uniberso na
bilyon bilyong taon ay kanyang inaangking nagresulta mula sa mga epektong
relatibistiko sa panahon. Ayon kay Alex Williams, ang mungkahi ni Humphreys ay
nagmula sa pagdadagdag ng tatlong mga pagpapalagay sa mga ekwasyon ni Einstein
na ang uniberso ay lumawak mula sa isang nakaraang mas siksik na estado, ang
uniberso ay hinangganan sa espasyo at ang daigdig ay nasa o malapit sa sentro ng
uniberso. Ang unang pagpapalagay ay sinusuportahan ng kosmolohiyang big bang
ngunit ang huling dalawa ay itinatakwil ng pamayanang siyentipiko.

Ang mga mungkahing ito ng mga kreasyonista ay hindi umaayon sa kasalukuyang mga
obserbasyon sa uniberso at kaya ay hindi tinatanggap ng mga siyentipiko. Ang mga
iminumungkahi ng mga kreasyonismong batang mundo(young earth creationism) ay
binabatikos rin ng mga tagapagtaguyod ng kreasyonismong matandang mundo (old
earth creationism) gaya ni Hugh Ross. Ipinagtanggol ni Ross ang nananaig na
pananaw ng kosmolohiya ng mga siyentipiko laban sa mga pag-atake ng mga
kreasyonistang naniniwala sa batang uniberso o batang mundo.

Ang mga kreasyonista ay nag-aangkin na ang edad ng sistemang solar ay mga libo
libong taon lamang na salungat sa tinatanggap ng mga siyentipiko na edad nito na
4.6 bilyong taon. Inaangkin ng mga kreasyonista na ang bilang ng mga kometa sa
sistemang solar ay mas mataas kesa sa inaasahan dahil sa pinagpapalagay na edad
nito. Ang mga kreasyonista ay hindi naniniwala sa pag-iral ng Kuiper belt at
Oort cloud. Ang mga kreasyonista ay nag-aangkin rin na ang resesyon ng buwan
mula sa daigdig ay hindi umaayon sa buwan o daigdig na mga bilyong taong gulang.
Ang mga pang-aangking ito ay sinalungat at pinabulaanan ng mga siyentipiko.

Ang nagpapatuloy ng problema para sa mga kreasyonista ang pag-iral ng mga krater
ng pagbangga sa halos lahat ng mga bagay sa sistemang solar na umaayon sa mga
paliwanag na siyentipiko ng pinagmulan ng sistemang solar. Ang mga
kreasyonistang sina Harold Slusher at Richard Mandock, kasama ni Glenn Morton
(na kalaunang tumakwil ng pag-aangking ito ) ay nag-aangkin na ang mga krater ng
pagbangga sa buwan ay sumailalim na daloy ng bato, at kaya ay hindi maaaring
higit sa ilang mga libong taon ang edad. Ang ilang mga kreasyonista ay
nag-aangkin rin na ang mga iba't ibang yugto ng pagbabangga ng meteorite sa
sistemang solar ay nangyari sa linggo ng paglikha at sa baha ni Noe, ang iba ay
tumuturing ritong hindi sinusuportahan ng mga ebidensiya.



https://tl.wikipedia.org/wiki/Kasal_(institusyon)

Ang kasal ay isang pakikipag-ugnayan at sa pagitan ng mga indibiduwal. Ang kasal
ay maaaring tumukoy sa sibil na kasal o relihiyosong kasal.

Ang relihiyosong pagpapakasal ay kasunduan ayon sa relihiyon ng nagpapakasal.
Ang relihiyosong pagpakasal ay ginagawa pagkatapos, bago o kasabay ng sibil na
pagpakasal(civil marriage). Ang bawat relihiyon ay may kanya kanya paniniwala sa
kasal at may iba iba ring kinakagawian sa pagsasagawa sa seremonya ng kasal. Sa
katoliko ang mga ritwal ng katolikong pagkakasal(catholic wedding) ay ginagawa
ng isang pari. Sa Hudaismo ay ginagawa ng rabbi. Sa Wicca ay ginagawa ng paring
Wiccano.

Ang Torah ay may mga ilang regulasyon sa paglahok sa isang poligamiyang kasal o
pagsasama. Kabilang sa mga karakter sa Lumang Tipan na mayroon maraming asawa si
Abraham(ama ng Hudaismo), Jacob, David, Solomon (na may 700 asawa, mga prinsesa,
at 300 kabit), Lamech, Esau, Gideon, Saul, Rehoboam, Elkanah, Ashur, Abijah and
Jehoiada. Ayon sa Exodo 21:10, ang pagpapakasal sa maraming asawa ay hindi dapat
magpabawas sa karapatan ng unang asawa gaya ng karapatan sa pagkain, pananamit,
at mga ugnayan ng mag-asawa. Ayon sa Deuteronomyo 21:15–17, ang isang lalake ay
dapat magbigay ng pamana sa unang anak na lalake kahit kinapopootan ng lalake
ang ina ng batang ito at mas mahal niya ang ibang mga asawa. Ayon sa
Deuteronomyo 17:17, ang isang hari, ay hindi dapat magkaroon ng sobrang daming
asawa. Ang pag-aasal ng hari ay kinondena ni propeta Samuel(1Samuel 8). Ang
Exodo 21:10 ay nagpapatungkol sa mga "kabit" (concubine) na Hudyo.

Ang poligamiyang kasal ay pinapayagan sa Islam. Ang tagapagtatag ng Islam na si
Muhammad ay ikinasal sa labintatlong babae. Kabilang sa asawa ni Muhammad ang
siyam na taong gulang na batang babae na si Aisha. Ang gawaing ito ay karaniwang
matatagpuan sa Islamikong bansa na Saudi Arabia, sa Kanluran at Silangang Aprika
at iba pa.

Kung ang mag-asawa ay nagnais ng maghiwalay, ang sibil na pagpapakasal ay
pwedeng ipawalang bisa sa pamamagitan ng diborsiyo o annulment. Ang karaniwang
dahilan ng paghihiwalay ay hindi pagkakasunduan(irreconcilable differences),
pangangalunya, emosyonal at sikolohikal na pang-aabuso, pagkabagot at pagkasawa
sa asawa.



https://tl.wikipedia.org/wiki/Ildefonso_Santos

Si Ildefonso P. Santos ay isang makata na isinilang sa bayan ng Malabon, sa
nayon ng Baritan noong ika-23 ng Enero, 1897. Kaisa-isang anak siya nina Andres
Santos at Atanacia Santiago.

Nahilig si Ildefonso sa pagsusulat ng mga tula dahil sa kanyang pinsang si
Leonardo Dianzon na isang makata na naglalathala sa babasahing Ang Mithi. Si
Dianzon ang nakatuklas kay Ildefonso nang mabasa niya ang tula ng pag-ibig na
sinulat ni Ildefonso. Si Iñigo Ed Regalado ay humanga rin kay Ildefonso. Doon na
nagsimula ang kanyang pagsulat ng mga tula. Ginamit niyang sagisag-panulat ang
Ilaw Silangan.

Si Ildefonso Santos ay isa sa mga kinikilalang manunulat sa Tagalog noong
panahon ng Amerikano. Kahanga-hanga ang kariktan ng kanyang mga tula dahil sa
pananalitang ginamit niya. Isa raw siya sa mahusay at maingat magsulat ng mga
tula avon sa mga kritiko. Ang kanyang mga tula ay simple at karaniwan, ngunit
puna ng diwa at damdamin. Ang ilan sa kanyang mga tula na mababanggit ay Tatlong
Inakay, Gabi, Ang Guryon, Sa Tabi ng Dagat, Ulap at Mangingisda. May mga tanaga
rin siyang naisulat tulad ng Palay, Kabibi at Tag-init.



https://tl.wikipedia.org/wiki/Barong_Tagalog

Ang Barong Tagalog, Barong Pilipino, o Barong lamang ay burdadong pormal na
kasuotan sa Pilipinas. Magaan lamang ito at sinusuot na hindi nakasuksok sa loob
ng pantalon, katulad sa isang amerikana. Karaniwan itong kasuotang pormal o
pang-kasal para sa mga lalaking Pilipino.

Naging tanyag ang pagsuot ng barong sa pamamagitan ni dating Pangulong Ramon
Magsaysay, na sinusuot ito sa karamihan ng opisyal at pansariling mga okasyon,
kabilang na dito ang pagluklok sa kanya bilang pangulo ng Pilipinas. Naging
opisyal na pambansang kasuotan ang barong sa isang kautusan mula sa dating
Pangulong Ferdinand Marcos noong 1975.

Nagmula ang tradisyunal na kasuotan na ito mula pa noong panahon ng pananakop ng
mga Kastila. Isang karaniwang teoriya sa pinagmulan ng barong ang matukoy ng mga
Kastila ang kaibahan ng mga katutubong Pilipino sa mga namamayaning uri sa
pamamagitan ng pagsuot ng barong na hindi nakasuksok sa pantalon. Pangkaraniwan
sa Barong, ang pagkakagawa nito sa manipis na tela sa kadahilanang madaling
makikita ng mga Kastila na walang dalang sandata ang mga nagsusuot nito.

Bagaman, nagduda ang mga ibang iskolar at mga dalubhasa sa kasaysayan sa
teoriyang ito. Ikinakaturwiran nila ang kawalan ng pagbanggit ng partikular na
batas na kung saan ipinagbabawal ng mga Kastila ang pagsuksok ng baro ng mga
katutubo. Ikalawa, may mga litrato ng mga katutubo noong panahon ng mga Kastila
na nagsusuot ng mga damit na nakasuksok sa pantalon katulad na lamang nina Jose
Rizal at mga ibang mga kapanahon niya. Ikatlo, may tropikal na klima ang
Pilipinas at karaniwan na ang mga magsuot ng damit na hindi nakasuksok dahil sa
init. Sa wakas, inakala ang barong na nanggaling sa o inangkop ng guayabera,
isang kasuotan na tanyag sa mga komunidad ng Latino Amerika. Unang kilala ang
guayabera bilang "Filipina" noong panahon ng kalakalang [[Ga lyon]] sa Maynila
nang naidala ito sa Mehiko mula sa Pilipinas

Karamihang gawa sa telang piña o jusi. Unang yari ang telang jusi sa abaca o
seda ng saging, ngunit noong dekada 1960, napalitan ito ng mga inangkat na mga
sedang organza. Mekanikong tinatahi ang jusi at mas matibay kaysa telang piña na
tinatahi sa pamamagitan ng kamay at mas maselan.



https://tl.wikipedia.org/wiki/Atenas

Ang Atenas (Griyego: Αθήνα, Athína; Ingles: Athens) ay ang kabisera at
pinakamalaking lungsod ng Gresya. Matatagpuan ito sa rehiyon ng Attica. Isa ang
Atenas sa mga pinakamatandang lungsod sa buong mundo, na may naitalang
kasaysayan sa loob ng humigit 3,000 taon. Ipinangalan ang lungsod sa dati nitong
patron na si Athena noong kapanahunan ng Matandang Atenas.

Sa kasalukuyan, may populasyon ng 745,514 noong 2001 ang lungsod ng Atenas, at
3.37 milyong katao sa kalakhan nito. Bilang isang bantog at kosmopolitano na
lungsod, ang Atenas ay nagiging sentral sa buhay pang-ekonomiya, pampananalapi,
pang-industriya, pampolitika at kultural sa Gresya. Mabilis rin itong maging
isang sentro ng negosyo sa Unyong Europeo.

Noong unang panahon, isang malakas na lungsod-estado at bantog na sentro ng
sining, kultura, edukasyon at lalo na sa pilosopiya ang Atenas. Bilang luklukan
ng Akademiya ni Platon at ng Liseo ni Aristoteles, naging lugar ng kapanganakan
ang Atenas nina Socrates, Pericles, Sophocles at ibang mga importante at
maka-impluwensiyang mga pilosopo, manunulat at politiko ng matandang daigdig.
Kilala rin ang lungsod bilang duyan ng sibilisasyong Kanluranin at ng demokrasya
dahil sa impakto ng mga inambag nitong ideya at gawaing kultural at pampolitika
noong ikalima at ika-apat na siglo BC sa ibang mga bahagi ng noong-kilalang
kontinente ng Europa.

Ang lathalaing ito na tungkol sa Gresya ay isang usbong. Makatutulong ka sa
Wikipedia sa pagpapalawig nito.



https://tl.wikipedia.org/wiki/%C3%91

Ang Ñ o enye ang ika-15 na titik sa alpabetong Filipino at Kastila na nasa
pagitan ng N at O. Kinakatawan nito ang tunog na [ɲ].

Sa Kastila, mayroong pinagkaiba ang bigkas ng ñ, ni + patinig, at ny: ang una ay
binibigkas bilang [ɲ], ang ikalawa bilang [nj], at ang ikatlo bilang [nʒ] o
[nʝ], depende sa bansa.

Sa Filipino, at pati na rin sa mga ibang wika ng Pilipinas tulad ng Sebwano at
Iloko, ginagamit lang ang ñ sa mga pangalan ng mga tao o lugar na nakabaybay sa
palabaybayang Kastila (e.g. Santo Niño, Malacañan, Parañaque, Bamboo Mañalac).
Hindi ito ginagamit sa pagsulat ng mga karaniwang salita, at isinasaling-sulat
bilang ny ang ñ sa mga salitang hiram o hangò sa Kastila.

Sa sinaunang pamamaraán ng panunulat, ginagamit ang titik na ito saliw ng "g"
upang ipakita ang tunog na [ŋ], na sa kasalukuyan ay sinusulat bilang Ng, na
siyang ginagamit lamang sa dulo ng mga salita. Noong una, ang tilde o guhit na
sa itaas ay pumapang-ibabaw sa n at g ("n͠g"), gaya sa salitang "pan͠galan",
sapagkat ang payak na "ng" ay bibigkasing [ŋɡ] ("ngg"). Naging karaniwang uri ng
n͠g ang "ñg" hanggang sa unang bahagî ng ika-20 dantaon sapagkat hindi kayang
ipangibabaw ng mga tipaan ng makinilya ang tilde sa parehong mga titik..

Ang lathalaing ito ay isang usbong. Makatutulong ka sa Wikipedia sa pagpapalawig
nito.



https://tl.wikipedia.org/wiki/Pagtutuli

Ang pagtutuli o pagsusunat ay isang paraan ng pagtatanggal ng ilan o lahat ng
mga prepusyo o harapang balat ng titi. Sa pinakapayak na paglalarawan, ito ang
pagtanggal ng balat sa may dulo ng isang titi, partikular na ang balat na
sumasaklob at bumbalot sa tinatawag na burat (glans penis) ng titi. Ang
pagtutuli ay hindi karaniwan sa lahat ng bansa sa buong mundo. Ito ay karaniwan
lámang sa mga bansang may populasyong maraming relihoyoso gaya ng mga tagasunod
ng mga relihiyong Islam, Kristiyanismo at Hudaismo. Gayunpaman, sa maraming mga
bansang Katoliko o Orthodox gaya ng sa Timog Amerika at Silangang Europa, ang
pagtutuli ay hindi karaniwan.

Ang ilan sa mga dahilan ng pagpapatuli ay kultural o relihiyoso, estetiko
(histura), o paggamot sa mga karamdamang gaya ng balanitis xerotica obliterans,
paraphimosis, balanitis, posthitis, balanoposthitis at mga impeksiyong ng
pang-ihing trakto. Bukod dito, may malakas na ebidensiya rin na nagpapabawas ng
panganib ng pagkahawa sa HIV sa mga heteroseksuwal na laláki sa mga populasyong
mataas ang panganib. Ang ebidensiya sa mga heteroseksuwal na laláki sa
sub-Saharan Aprika ay nagpapakitang bumawas ng panganib sa pagitan ng 38 at 66
bahagdan sa loob ng dalawang taon at ang mga pag-aaral ay nagpakitang ito ay
epektibo sa gastos sa populasyong ito. Gayunpaman, kung ito ay benepisyal sa mga
kakabaihan na nakipagtalik sa tuling lalaki ay pinagtatalunan pa at gayundin ang
kung ito ay benepisyal sa mga maunlad na bansa at sa mga laláking nakikipagtalik
sa kapwa laláki. Sa kasalukuyan, ay nirerekomiyenda ng World Health
Organization(WHO) ang pagtutuli bílang bahagi ng komprehensibong programa sa
pag-iwas ng pagpasa ng HIV sa mga lugar na may mataas na bílang endemiko ng HIV.
Ang mga etikal na pagkabahala ay nanatili tungkol sa pagsasagawa ng mga
kampanyang nagtataguyod ng pagpapatuli.

Ang pagtutuli ay isang ritwal sa Hudaismo na bahagi ng sinasabing tipan kay
Abraham at ng mga Israelita kaya ito ay isinasagawa rin ng mga kasalukuyang mga
sekta ng Hudaismo, Islam at ilang mga sektang Kristiyano.

Sa mga sekta ng Hudaismo, ang pagtutuli ay isang seremonyang pampananampalataya
at tinatawag itong brit mila (Ebreo: ברית מילה), na ang ibig sabihin ay "tipan
ng pagtuli" sa Ebreo. Sa kasalukuyang mga sekta ng Hudaismo, ang pagtutuli ay
dapat maganap mga walong araw pagkatapos ng kapanganakan ng isang sanggol kahit
pa ito ay bumagsak sa araw ng Shabbat at ito ay isinasagawa ng isang mohel. Ang
sanggol ay dapat medikal na pwedeng tuliin at ang batas ng Hudyo ay nagbabawal
sa mga magulang na ipatuli ang kanilang anak na laláki kung sinabi ng mga doktor
na manganganib ang kalusugan ng sanggol kung isasagawa ito, halimbawa sa kaso ng
hemophilia. Sa dahilang ang kahinaan o sakit ng sanggol ay nagpaliban ng
pagpapatuli, ang pagtutuli ay hindi dapat mangyari sa shabbat. Katungkulan ng
isang ama na ipatuli ang kanyang sanggol at kung siya'y mabigo, ang beth din ng
siyudad na kanyang tinitirhan ay sisiguruhing maisasagawa ang ritwal na ito. Sa
kawalan ng matandang dalubhasang Hudyong magsasagawa ng pagtutuli, ang mga babe,
bata o alipin na may kinakailangang kasanayan sa pagtutuli ay binibigyan rin ng
kapangyarihang magsagawa ng pagtutuli sa kondisyong ang mga ito ay Hudyo rin.
Kahit pa ang pagtutuli ay mahalaga, ito ay hindi isang sakramento sa mga Hudyo
hindi tulad ng bautismo sa Kristiyanismo. Ang pagtutuli ay hindi umaapekto sa
katayuang pagka-Hudyo ng isang indibidwal. Ang isang Hudyong ipinanganak na
Hudyo ay buong Hudyo kahit hindi pa ito tuli.

Ayon sa mga sulat ni Pablo sa Bagong Tipan sa Bibliya, ang pagtutuli sa Hudaismo
ay binuwag o pinawalang bisa na (1 Cor 7:18-19). Bagaman pinuri ni Pablo ang
pagtutuli (Roma 3:1-2), kanyang ikinatwiran na ang pagtutuli ay hindi na
nangangahulugang pisikal kundi espiritwal (Rom 2:25–29).

Ang pagtutuli ay kontrobersiyal sa yugto ng sinaunang Kristiyanismo bago ang 325
CE. Ang unang Konseho sa Herusalem ayon sa Bibliya ay naghayag na ang pagtutuli
ay hindi kinakailangan sa mga akay na hentil (Gawa 15). Gayunpaman, ang
pagtutuli ay kinagawian sa mga iglesiang Kristiyanong Coptic, Ethiopian, at
Eritrean Orthodox gayundin ang ilang mga iglesiang Aprikano. Ang ilan sa mga
iglesia sa Timog Aprika ay tumutol sa pagtutuli dahil sa nakita nitong isa itong
paganong ritwal samantalang sa ibang mga sektang Kristiyano kabilang ang Nomiya
church sa Kenya ay nag-aatas sa mga kasapi nitong magpatuli. Bagamang isinumpa
ng Simbahang Katoliko ang gawain ng pagtutuli bilang isang mortal na sala,

Ang pagtatantiya ng mga proporsiyon ng laláking tuli sa buong mundo ay iba iba
mula 1/6 hanggang 1/3. Tinantiya ng World Health Organization na ang 664,500,000
laláking may edad na 15 pataas ay tuli o 30% ng pagiging laganap sa mundo. Ang
halos 70% nito ay mga Muslim. Ang pagtutuli ay laganap sa mga bansang Muslim, sa
ilang bahagi ng Timog Silangang Asya kabílang ang Pilipinas, Aprika, Estados
Unidos, Israel, Timog Korea. Ito ay bihira sa Europa, Timog Amerika, mga bahagi
ng Timog Aprika, karamihan ng Asya at Oceania. Ang pagiging laganap ay halos
lahat sa Gitnang Silangan at Sentral na Asya. Ang WHO ay nagpakita ng mapa ng
pagtatantiya ng kalaganapan ng pagtutuli na ang level ay pangkalahatang mababa
(< 20%) sa buong Europa. Sa Timog Amerika, ang pagiging laganap ng pagtutuli ay
pangkalahatang mababa. Ang mga pagtatantiya sa mga indibdwal na bansa ay
kinabibilangan ng Espanya, Colombia at Denmark na mababa sa 2%, Finland 0.006%
at 7%, Brazil 7%, Taiwan 9%, Thailand 13% at Australia 58.7%.

Ang pagtatantiya ng WHO sa pagiging laganap ng pagtutuli sa Estados Unidos at
Canada ay respektibong 75% at 30% Ang pagiging laganap sa Aprika ay nag-iiba-iba
mula sa bababa sa 20% sa ilang katimugang bansa hanggang sa halos pangkalahatan
sa Hilaga at Kanluraning mga bansa.

Sa Pilipinas ang isang laláki ay karaniwang nagpatuli sa mga edad na 8 hanga't
sa 15. Ang mga laláking nakapagpatuli na ay tinatawag na "tulî" at ang mga hindi
pa ay tinatawag na "supót". Ito ay tinuturing na ritwal ng pagtuloy (rite of
passage) sa pagbibinata ng isang laláki at itinuturing na may malaking stigmang
kaugnay sa mga laláking hindi tuli o supot. Ang karaniwang paraan ng pagtutuli
sa mga laláki sa Pilipinas ay tinatawag na dorsal slit (hiwa sa dorsal) o pukpok
na paghihiwa lamang sa kahabaan ng ibabaw ng harapang balat (foreskin) ng titi
at walang tinatanggal na anumang balat. Ito ang paraan na karaniwang ginagawa sa
mga libreng pagtutuli na ginagawa sa mga klinika o sentrong pangkalusugan tuwing
panahon ng tag-init. Ito ay karaniwan ring matatagpuan sa mga Tagaislang
Pasipiko bukod sa Pilipinas. Gayunpaman, ang ilang mga laláking nasa Pilipinas
ay sumasailalim sa kumpletong pag-aalis ng balat. Sa mga Kanluraning Bansa, ang
dorsal slit ay maaaring isagawa bílang alternatibo sa kompletong pagtutuli o
pag-aalis ng balat upang maginhawaan ang mga kondisyong gaya ng phimosis at
paraphimosis. Isa sa mga maling pananiniwala sa pagtutuli ang paniniwalang ang
pagpapatuli ay nagpapatangkad sa isang batang laláki. Ang paglaking ("growth
spurt") ito ay dulot ng pampalagong hormone na inilalabas sa pubertad ng mga
laláki at hindi ng pagpapatuli.

Sa ibang mga kultura partikular sa Aprika, isinasagawa rin ang pagtutuli sa mga
kababaihan. Ang mga ito ay inuuri sa apat na klasipikasyon ng World Health
Organization (WHO) na ang pangunahing tatlo ay: Uring I na pagtanggal ng takip
ng tinggil (clitoris) na halos sinasamahan ng pagtanggal ng mismong tinggil
(clitoridectomy); Uring II na pagtangal ng tinggil at panloob na labial; Uring
III na pagtangal ng lahat o bahagi ng panloob at panlabas na labia
(infibulation) at karaniwan ang tinggil at pagsasanib at pagsasara ng sugat na
nag-iiwan ng maliit na butas para daanan ng ihi o regla-ang sinarang sugat ay
binubuksan sa pakikipagtalik o panganganak. Ang mga 85 porsiyento ng babaeng
sumailalim sa pagtutuli ay dumanas ng mga uring I at II at 15 porsiyento ng
Uring III bagaman ito ang pinakaraniwang paraan sa mga bansang kinabibilangan ng
Sudan, Somalia, and Djibouti. Ang ilan sa ibat ibang paraan ay inuri na
pang-apat (Uring IV) na kinabibilangan ng simbolikong pagtusok sa tinggil o
labia o pagsunog ng tinggil, paghiwa sa puke upang palakihin ito at pagpapakila
ng mga nakasusunog na substansiya upang pasikipin ito.

Isinaad ng World Health Organization na mayroong "debate tungkol sa tungkulin ng
harapang balat (foreskin) na ang mga posibleng tungkulin ay kinabibilangan ng
pagpapanatili sa ulo ng titi (glans penis) na basa, pagpoprotekta sa titi sa
utero o pagpapalakas ng kaligayahang (pleasure) seksuwal dahil sa presensiya ng
mga reseptor ng nerbo (nerve)."

Ang British Medical Association (BMA) ay nagsaad na "malawak na tinatanggap
ngayon kabílang ng BMA na ang pamamarang siruhikal na ito ay may mga panganib na
medikal at sikolohikal. Ipinangatwiran nina Milos at Macris (1992) na ang
pagtutuli ay nagkokodigo sa perinatal (ipanganganak) na utak ng karahasan at
negatibong umaapekto sa pagbibigkis (bonding) na sanggol-ina at pagtitiwala.
Tinalakay din ni Goldman ang posibleng trauma sa pagtutuli sa bata at mga
magulang nito, pagkabalisa sa katayuang tuli, at kagawiang maulit ang trauma at
nagmungkahi ng pangangailangan sa bahagi ng mga doktor na maghanap ng medikal na
pangangatwiran para sa pamamaraang ito. Sa karagdagan, iniulat ni Schultheiss
(1998) ang mga laláking nagtatangkang baliktaring ang epekto ng pagtutuli sa
pamamagitan ng restorasyon ng harapang balat. Ayon naman kina Moses et al.
(1998), ang ebidensiyang siyentipiko ay kulang para sa panganib emosyonal at
sikolohikal na nagbanggit ng isang longhitudinal na pag-aaral na hindi nakahanap
ng pagkakaiba kaugnay sa bilang ng mga pag-unlad at pag-aasal na indeks. Ang
isang repasong panitikan nina Gerharz at Haarmann (2000) ay umabot sa parehong
konklusyon. Isinaad nina Boyle et al. (2002) na ang pagtutuli ay maaaring
magresulta ng sikolohikal na panganib kabilang ang pagkatapos na traumatikong
stress na diperensiya(post-traumatic stress disorder o PTSD) na nagbanggit ng
isang pag-aaral na nag-uulat ng mataas na rate ng PTSD sa mga batang Plipino
pagkatapos ng ritwal o medikal na pagtutuli. Isinaad nina Hirji et al. (2005) na
ang mga ulat ng sikolohikal na trauma ay hindi nagmula sa mga pag-aaral ngunit
nananatiling ebidensiyang anekdotal na sanhi ng pagkabahala.



https://tl.wikipedia.org/wiki/Intramuros

Ang Intramuros (Latin: "nagsasanggalang na pader" o "sa loob ng pader") ay ang
pinakamatandang distrito at sentro ng kasaysayan sa lungsod ng Maynila, ang
kabisera ng Pilipinas. Tinatawag ding "napapaderang lungsod", ito ang orihinal
na lungsod ng Maynila at luklukan ng pamahalaan noong ang Pilipinas ay nasasakop
pa ng Kastila. Ang tawag sa mga distrito sa labas ng pader ay extramuros, na
nangangahulugang "sa labas ng pader".

Sinimulan ng pamahalaang kolonyal ng Kastila ang pagtatayo ng pader pangdepensa
noong huling mga bahagi ng ika-16 siglo upang protektahan ang lungsod mula sa
mga mananakop sa ibayo. Ang 0.67 km2 na nakapader na lungsod ay orihinal na
matatagpuan sa baybayin ng Look ng Maynila, timog ng pasukan ng Ilog Pasig. Ang
Fort Santiago ang nakatalagang tagabantay ng lungsod, kung saan ang kuta nito ay
matatagpuan sa bunganga nig ilog. Dahil sa reklamasyon ng lupa na ginawa noong
unang mga bahagi ng ika-20 siglo naatras ang mga pader at kuta nito mula sa
baybayin.

Lubusang nawasak ang Intramuros dahil sa pagbobomba sa labanan upang mabawi ang
lungsod mula sa puwersang Hapon noong Ikalawang Digmaang Pandaigdig. Sinimulan
ang pagtatayong muli ng mga pader noong 1951 kung kailan idineklara ang
Intramuros bilang Pambansang Makasaysayang Bantayog, kung saan isinasagawa pa
rin ito hanggang sa kasalukuyan ng Administrasyong Intramuros (Intramuros
Administration, IA).

Sa ulat na Saving Our Vanishing Heritage (Sagipin Ang Ating Naglalahong Mga
Pamana) nilabas ng Global Heritage Fund noong 2010, nakatala ang Intramuros sa
isa sa mga 12 mga pook sa buong daigdig na nanganganib mawasak at mawala, kung
saan nabanggit ang hindi maayos na pamamalakad at paggigipit sa pag-unlad.

Bago pa man dumating ang mga Europeo sa isla ng Luzon, ang isla ay bahagi na ng
Imperyong Majapahit bandang ika-14 siglo, ayon sa isang epikong tulang
Nagarakretagama kung saan isinalaysay ang pagsakop nito ni Maharaja Hayam Wuruk.
Sinakop ang lugar na ito noong 1485 ni Sultan Bolkiah at naging bahagi ito ng
Sultanato ng Brunei. Ang magiging lugar ng Intramuros ay naging bahagi ng
Kahariang Islamiko ng Maynila na pinamumunuan ng iba't ibang mga datu, raha at
mga Sultan.

Noong 1564, lumayag ang mga Kastila sa pamumuno ni Miguel Lopez de Legaspi mula
Nueva España (kasalukuyang Mexico) at nakararting sa isla ng Cebu noong 13
Pebrero 1565, kung saan itinatag niya ang unang kolonyang Kastila sa Pilipinas.
Noong nabalitaan niya ang diumanong masaganang yaman ng Maynila mula sa mga
Katutubo, nagpadala agad siya ng dalawa sa kaniyang mga pinunong tenyente, sina
Martin de Goiti at Juan Salcedo upang tuklasin ang isla ng Luzon.

Idineklara ni Legazpi ang lugar sa Maynila bilang bagong kabisera ng kolonyang
Espanya noong 24 Hunyo 1571, dahil sa kaniyang mainam na lokasyon at masaganang
yaman. Idineklara din niya ang soberanya ng Kaharian ng Espanya sa buong
kapuluan. Nagalak si Haring Felipe II ng Espanya sa bagong pagsakop na ginawa ni
Legazpi at ang kaniyang mga tauhan, at iginawad sa lungsod ang eskudo at
dinedeklara ito bilang Ciudad Insigne y Siempre Leal (Dakila At Magpakailanmang
Tapat Na Lungsod). Simula noon ang Intramuros ang nagsilbing sentro ng pulitika,
militar at relihiyon ng Imperyong Kastila sa Asya.

Ang lungsod ay nahaharap sa panganib ng mga kalamidad na dala ng kalikasan at ng
tao, at maging sa mga mananalakay sa labas. Noong 1574, nilusob ng isang
iskwadra ng piratang Intsik na pinamumunuan ni Limahong ang lungsod, at nawasak
nila ito bago pa sila tuluyang naitaboy ng mga Kastila. Itinayo muli ng mga
nakaligtas ang kolonya. Dahil sa pag-atakeng ito ay ginawa ang pagpapatayo ng
pader. Sa panahon ni Gobernador-Heneral Santiago de Vera ang paggamit ng bato sa
pagpapatayo ng lungsod. Ang lungsod ay isinaplano at ipinatupad ng isang
Heswitang pari, si Antonio Sedeno at sinang-ayunan ni Haring Felipe sa
pamamagitan ng kaniyang kautusan na iginawad sa San Lorenzo de El Escoria,
Espanya. Dinala ng sumunod na Gobernador Heneral na si Gomez Peres Dasmariñas
ang kautusan na nagsasabi na paligitan ang lungsod ng mga bato at magpatayo ng
moog kung saan magsasalubong ang dagat at ang ilog. Ang proyekto ay pinamunuan
ni Leonardo Iturriano, isang Kastilang inhenyerong militar na nag-eespesyalista
sa tanggulan. Ang mga naging trabahador na gumawa ng pader ay ang mga Intsik at
mga Pilipino. Pinatayong muli ang Fort Santiago, at isang moog na paikot, na
kilala bilang Nuestra Señora de Guia, ay itinayo upang depensahin ang lupa at
dagat sa timog-kanlurang bahagi ng lungsod. Pinondohan ang proyektong ito mula
sa monopolyo ng baraha at sa mga multa mula sa labis na paglalaro nito. Binuwis
ang mga produktong Intsik ng dalawang taon. Sinimulan ang pagpapatayo ng pader
noong 1590 at nagpatuloy pa ito sa ilalim ng mga sumunod na Gobernador-Heneral
hanggang 1872. Sa kalagitnaan ng 1592, sinulatan ni Dasmariñas ang Hari upang
iulat ang mainam na pagpapatayo ng bagong pader at tanggulan. Ang pader ay
itinayo ng wala man lang na napagkasunduang iisang plano dahil sa
paglalaktaw-laktaw na paggawa nito na ang ilan sa mga ito ay napakatagal ang
pagitan sa isa't isa.

Maraming mga pagpapainam ang ginawa pa sa ilalim ng mga humaliling
Gobernador-Heneral. Ang isang proyekto sa kuta na sinimulan ni
Gobernador-Heneral Juan de Silva noong 1689 ay pinainam ni Juan Niño de Tabora
noong 1626, at pinainam pa ni Diego Fajardo Chacon noong 1644. Noong taong din
iyon natapos ang pagpapatayo ng Baluarte de San Diego. Ang balwarteng ito na
naghuhugis na "alas ng pala" ay ang pinakatimog na bahagi ng pader at ang
kauna-unahan sa mga balwarte na idinagdag sa pumapalibot na pader, na noon ay
hindi pa lubusang natatapos. Nasa lugar ito ng dating Nuestra Señora de Guia,
ang kauna-unahang batong kuta ng Maynila. Idinagdag din ang mga rabelin at mga
reducto upang patatagin ang mga mahinang bahagi at upang magsilbi ding panlabas
na depensa. Naghukay din ng kanal (moat) sa paligid ng Intramuros, kung saan ang
Ilog Pasig ay nagsisilbing likas na pananggala sa hilagang bahagi. Bandang
ika-18 siglo, lubos na napapaligiran na ang lungsod. Ang huling pagpapatayo ay
natapos sa pagsisimula ng ika-19 siglo.

Ang pangunahing plaza ng lungsod ng Maynila ay Plaza Mayor (na kinalauna'y
naging Plaza McKinley at Plaza de Roma) sa harap ng Katedral ng Maynila. Sa
silangan ng plazay ay ang Ayuntamiento (pamahalaang panglungsod) at nakaharap
dito ang Palacio de Gobernador, ang opisyal na tirahan ng Kastilang Viceroy sa
Pilipinas. Noong 3 Hunyo 1863 yumanig ang isang lindol na ikinawasak ng tatlong
mga gusaling ito at sa malaking bahagi ng lungsod. Inilipat ang tirahan ng
Gobernador-Heneral sa Palasyo ng Malakanyang na matatagpuan 3km pagbagtas ng
Ilog Pasig. Itinayo ang dalawang naunang mga gusali ngunit hindi ang Palacio de
Gobernador.

Mayroong ibang mga simbahang Romano Katoliko sa loob ng pader. Ang pinakamatanda
sa mga ito ay ang Simbahan ng San Agustin (Agustino) na itinayo noong 1607. Ang
iba pang mga simbahan ay itinayo ng iba't ibang mga orden, tulad ng Simbahan ng
San Nicolas de Tolentino ng mga Recoletos, Simbahan ng San Francisco ng mga
Franciscano, Simbahan ng Ikatlong Kagalang-galangang Orden ng Ikatlong Orden ni
San Francisco, Simbahan ng Santo Domingo ng mga Dominikano, Simbahang Lourdes ng
mga Capuchin at ang Simbahan ng San Ignacio ng mga Heswita. Dahil dito
binansagan ding Lungsod ng mga Simbahan ang Intramuros.

Sa Intramuros din ang naging sentro ng edukasyon sa bansa. Tulad ng mga
simbahan, iba't ibang mga kumbento at mga paaralan ng simbahan ang itinayo ng
iba't ibang mga orden. Itinatag ng mga Dominikano ang Pamantasan ng Santo Tomas
noong 1611 at ang Colegio de San Juan de Letran noong 1620. Itinatag ng mga
Heswita ang Pamantasan ng San Ignacio noong 1590, na naging kauna-unahang
pamantasan sa bansa, ngunit napasara noong 1768 sa kasagsagan ng pag-uusig at
pagpapalayas ng mga Heswita sa bansa. Matapos na payagan ang mga Heswita na
makabalik sa bansa, itinatag nila ang Ateneo Municipal de Manila noong 1859.

Ilang mga balwarte, rabelin at reducto ang maingat na inilagay sa iba't ibang
bahagi ng malaking pader na isinunod sa medyebal na pagkukuta. Ang pitong mga
balwarte (paorasan, mula Fort Santiago) ay ang Balwarte ng Tenerias, Aduana, San
Gabriel, San Lorenzo, San Andres, San Diego at Plano. Dahil ang bawat balwarte
ay itinayo sa iba't ibang kapanahunan, iba't iba ang naging anyo ng mga ito. Ang
pinakamatanda sa mga ito ay ang Balwarte ng San Diego.

Sa Fort Santiago, may mga balwarte sa bawat sulok ng patatsulok na kuta. Ang
Balwarte ng Santa Barbara ay nakaharap sa look at sa Ilog Pasig, ang Balwarte ng
San Miguel ay nakaharap sa look, at ang Medio Balwarte de San Francisco naman ay
nakaharap sa Ilog Pasig.

Bago ang panahon ng mga Amerikano, ang mga lagusan ng lungsod ay sa mga walong
pintuang-daan, na tinatawag ding Puerta. Ang mga ito ay (pa-orasan, mula Fort
Santiago) Puerta Almacenes, Puerta de la Aduana, Puerta de Santo Domingo, Puerta
Isabel II, Puerta de Parian, Puerta de Real, Puerta Sta. Lucia at Puerta del
Postigo. Noong una, itinataas at ibinababa ng mga bantay ang puente lebadiso
(drawbridge) mula 11:00 ng gabi hanggang 4:00 ng umaga. Nagpatuloy ito hanggang
1852, kung saan dahil sa naganap na lindol noong taong iyon, ipinag-utos na
mananatiling bukas ang mga pintuang-daan araw at gabi.

Matapos ang Digmaang Kastila-Amerikano, isinuko ang Pilipinas at iba pang mga
teritoryo nito sa Amerika bilang pagtupad sa Kasunduan sa Paris sa halagang $20
milyon. Itinaas ang bandila ng Amerika sa Fort Santiago noong 13 Agosto 1898, na
siyang hudyat ng pagsisimula ng pamumuno ng Amerika sa lungsod. Ang Ayuntamiento
ay naging luklukan ng Komisyong Pilipino ng Estados Unidos noong 1901 at naging
punong-tanggapan ng Dibisyon ng Pilipinas ng Hukbong Amerikano ang Fort
Santiago.

Maraming mga binago ang mga Amerikano sa lungsod, gaya noong 1903 kung saan
giniba ang pader mula Puerta Santo Domingo hanggang Puerta Almacenes at ang
pantalan sa timog na bahagi ng Ilog Pasig ay pinainam. Ang mga tinanggal na bato
ay ginamit sa paggawa sa iba pang bahagi ng lungsod. Binutas din ang pader sa
apat na bahagi nito upang madaling makapasok sa lungsod: ang timog-kanlurang
bahagi ng Calle Aduana (ngayo'y Abenida Andres Soriano Jr), ang silangang dulo
ng Calle Anda, ang hilagang-silangang dulo ng Calle Victoria (na dati'y Calle de
la Escuela), at ang timog-silangang dulo ng Calle Palacio (ngayo'y Kalye Heneral
Luna). Ang dalawang sapa na nakapaligid sa Intramuros ay binansagang marumi at
tinabunan ito ng putik na galing sa Look ng Maynila kung saan matatagpuan ang
kaslaukuyang Daungan ng Maynila. Ang mga dating nakapaligid na sapa ay ginawang
golf course ng lungsod.

Ang mga reklamasyong ginawa sa paggawa ng Daungan ng Maynila, Manila Hotel at ng
Liwasang Rizal ay tumakip sa mga pader at tanawin ng lungsod mula sa Look ng
Maynila. Itinatag ng mga Amerikano ang kauna-unahang paaralan sa ilalim ng
bagong pamunuan, ang Manila High School (Mataas na Paaralan ng Maynila) noong 11
Hunyo 1906 sa Kalye Victoria.

Noong Disyembre 1941, sinakop ng mga Hapon ang Pilipinas. Ang unang mga pagwasak
na naganap sa Intramuros sanhi ng digmaan ay ang pagwasak sa Simbahan ng Sto.
Domingo at ang orihinal na Pamantasan ng Santo Tomas sa naganap na labanan.
Dahil hindi kayang mapagtanggol ang Maynila, idineklara ni Heneral Douglas
MacArthur ang buong Lungsod ng Maynila bilang "Open City" (bukas na lungsod).

Noong 1945, sinimulan ang pagpapalaya ng Maynila nang tinangka ng mga puwersang
Amerikano na makuhang muli ang Maynila noong Enero 1945. Nagkaroon ng matinding
labanan sa pagitan ng pinagsanib na puwersa ng Amerikano at Pilipino sa ilalim
ng Hukbong Sandatahan ng Estados Unidos at ng Hukbo ng Komonwelt ng Pilipinas
kasama ang mga gerilya, laban sa 30,000 na tagapagtanggol na mga Hapon. Habang
rumagasa ang labanan ay nagtamo ng matindi at malawakang pagkawasak ang lungsod
na binunsod pa ng Masaker sa Manila ng mga Hapon. Napaurong ang Hukbong Imperyo
ng Hapon na siyang nagkuta sa Intramuros. Bagaman tutol si MacArthur na bombahin
ang nakapader na lungsod, ay sinang-ayunan pa rin niya ang pagbobomba nito na
nagdulot ng pagkasawi ng 16,665 na mga Hapon sa Intramuros. Dalawa sa walong
pintuang-daan ng Intramuros ang nagtamo ng matinding pinsala galing sa mga
tangkeng Amerikano. Sa naganap na pagbobomba, nawasak ang halos buong lungsod
maging ang halos kalahati ng nakapalibot na pader. Sa labanang ito mahigit
100,000 mga Pilipinong sibilyan ang nasawi.

Matapos ang Ikalawang Digmaang Pandaigdig, halos buong Intramuros ang nawasak,
ang tangi lamang natirang nakatayo ay ang Simbahan ng San Agustin, bagama't
nagtamo din ito ng kaunting pinsala.

Noong 1951, idineklara bilang Pambansang Bantayog ang Intramuros maging ang Fort
Santiago sa ilalim ng Batas Republika Blg 597, na siya ding nagtatakda ng
patakaran ng pagbabalik, pagpapatayong-muli at pagsasaplanong urban ng
Intramuros. Ilang mga katulad na batas din ang itinakda ngunit dahil sa
kakulangan sa pondo ay hindi naging maganda ang kinalabasan. Noong 1979, sa
ilalim ng Kautusan ng Pangulo Blg 1616, na nilagdaan ni Pangulong Ferdinand
Marcos, ay itinatag ang Administrasyong Intramuros.

Sa ngayon sinisikap ng Administrasyong Intramuros (Intramuros Administration,
IA) ang pagbabalik ng mga pader, maging ang ilang mga detalye ng kuta, at ang
pinapalibutan nitong lungsod. Ang mga natitirang limang pintuang-bayan o puerta
ay ibinalik: ang Puerta Isabel II, Puerta Parian, Puerta Real, Puerta Santa
Lucia at ang Puerta Postigo. Ang apat na mga bahagi ng pader na binutas ng mga
Amerikano ay dinadangkalan ngayon ng tulayan na siyang nagsisilbi ding
dugtungan, na siya ding nagbibigay ng kaurian sa orihinal na pader.

Sa kasalukuyan ang Intramuros na lamang ang nagsisilbing distrito sa Maynila
kung saan makikita pa rin ang maraming impluwensyang iniwan ng mga Kastila. Isa
na ngayong pasyalan ang Intramuros na siya ding mabuting pinapangalagaan, at isa
rin itong bantog na atraksyon ng mga turista. Sa tabi ng Fort Santiago ay ang
Pader ng Maestranza na itinayong ulit, noong panahon ng mga Amerikano ito ay
giniba upang palawakin ang mga pantalan na siyang nagbubukas sa lungsod sa Ilog
Pasig. Ang isa sa mga plano ng Intramuros sa hinaharap ay ang pagkumpleto sa
pagbuo ng pader upang lubusan na itong pumalibot sa lungsod sa pamamagitan ng
tulayan sa ibabaw ng mga pader.

May bahagya ding komersyalismong nagaganap sa loob ng distrito sa kabila ng
pagsisikap restorasyon. Ilang mga modernong kainan na kung tawagi'y fastfood ay
nagtayo ng mga tindahan pagdating ng ika-21 siglo upang pagsilbihan ang mga
estudyanteng namamasukan sa Intramuros.

Nananatili pa ring tahanan ang Intramuros ang sa mga pinakamatandang paaralan sa
Pilipinas, ang Colegio de San Juan de Letran na tinatag noong 1620, kung saan
ito ay itinayo sa parehong lugar matapos ang pagkawasak noong digmaan. Ang
Colegio de Santa Rosa at ang Mataas na Paaralan ng Maynila ay itinayo ding muli
sa kanilang orihinal na lugar. Ang Pamantasan ng Santo Tomas (UST) ay lumipat sa
mas malawak pa nitong kampus sa Sampaloc noong 1927 dahil sa dumaraming nitong
mga mag-aaral; tanging ang mga kursong Batas Sibil at Medisina ang naiwan sa
Intramuros. Pagkatapos ng digmaan, hindi na bumalik ang pamantasan sa
Imtramuros. Lumipat naman ang Ateneo sa Ermita matapos mawasak ng sunog ang
orihinal nitong gusali noong 1932. Matapos mawasak ng digmaan ang kampus nito sa
Ermita (na kasalukuyang kinatitirikan ng Robinsons Ermita) ay lumipat ito sa
kasalukuyan nitong kampus sa Loyola Heights noong 1976. Ang Colegio de Santa
Isabel naman ay lumipat din sa bago nitong kampus sa Ermita sa labas ng
Intramuros matapos ang digmaan.

May mga bago ding mga paaralang hindi pinapatakbo ng simbahan ang itinayo sa
Intramuros. Ang Pamantasan ng Lungsod ng Maynila na itinatag ng pamahalan ng
Maynila nong 1965 ay itinayo sa lumang Cuartel España. Ang Pamantasang Liseo ng
Pilipinas na pampribadong pamantasan na itinatag noong 1952 ng dating Pangulo ng
Pilipinas na si Jose P. Laurel ay itinayo sa lote ng Ospital ng San Juan de Dios
na siyang lumipat sa Bulebar Roxas. Ang Suriang Mapua ng Teknolohiya na itinatag
noong 1925 sa Quiapo ay lumipat sa Intramuros matapos ang digmaan. Ang bagong
kampus nito ay nilipat sa lote ng nawasak na Simbahan ng San Francisco sa
panulukan ng Kalye Solana at San Francisco. Ang tatlong mga paaralang ito at ang
Colegio de San Juan de Letran ay nagtatag ng samahang akademiko kung tawagin ay
Intramuros Consortium (Kasunduang Intramuros) upang pangasiwaan ang mga
pinagkukunan ng mga paaralan.

Sa mga orihinal na pitong simbahan na nasa loob ng pader, dalawa lamang sa mga
ito ang nananatili: ang Simbahan ng San Agustin, ang pinakamatandang gusaling
nakatayo sa Maynila na itinayo noong 1607, at ang Katedral ng Maynila, na
luklukan ng Arkdiyosesis ng Romano Katoliko ng Maynila, na siyang pinatayong
muli noong dekada 1950. Ang mga natitirang mga simbahan ay itinayo ng kanilang
mga sariling orden sa labas ng Intramuros matapos ang pagkaguho ng mga ito noong
Ikalawang Digmaang Pandaigdig. Itinayo ng mga Dominikano ang Simbahan ng Santo
Domingo sa Abenida Quezon sa Lungsod Quezon noong 1952. Idineklara na itong
Pambansang Dambana. Inilipat naman ng mga Agustinong Rekoleto ang isa pa sa
kanilang simbahan, ang Simbahan ng San Sebastian, 2.5km hilagang-silangan ng
nakapader na lungsod. Nilipat ng mga Capuchin ang Simbahang Lourdes noong 1951
sa panulukan ng Kalye Kanlaon at Retiro (ngayo'y Abenida Amoranto) sa Lungsod
Quezon. Idineklara itong Pambansang Dambana noong 1997. Kasalukuyang tinatayo
muli ang Simbahang San Ignacio kung saan hinahango ang orihinal nitong harapan
habang nakapanatili dito ang tanggapan at isang museo ng simbahan. Ang katabi
nitong Tahanan ng Misyong Heswita ay itinatayo ding muli bilang bahagi ng
pagpapatayong muli ng Simbahan ng San Ignacio.



https://tl.wikipedia.org/wiki/Hayti

Ang Hayti, opisyal na kilala bilang Republika ng Hayti (République d'Haïti ;
Repiblik Ayiti) ay isang bansang matatagpuan sa Dagat Caribbean. Kahati nito ang
Republikang Dominikana, sa nasasakupan nito sa pulo ng Hispaniola. Ayiti (lupain
ng mataas na mga kabundukan) ang katutubong itinawag ng mga Taino o ng mga
Amerindian para sa mabundok na kanlurang bahagi ng pulo. Pinakamataas na bahagi
ng pulo ang Pic la Selle, na may taas na 2,680 metres (8,793 ft). Ang kabuuang
sukat ng Hayti ay 27,750 kilometro parisukat (10,714 kilometro mi) at kabisera
nito ang Port-au-Prince. Ang Haitian Creole at Pranses ang mga opisyal na wika
nito.

Ang rehiyunal, historikal, at etnolingwistikong posisyon ng Haiti ay bukod tangi
sa maraming mga kadahilanan. Ito ang kauna-unahang bansang naging malaya sa
Latin Amerika, ang kauna-unahang bansang malayang pinamumunuan ng itim na lahi
pagkatapos ng panahong kolonyal sa daigdig, at ang tanging bansa na lumaya sa
isang matagumpay na pag-aaklas ng mga alipin noong 1804. Kahit na mayroong
pangkaraniwang ugnayang kultural ang Haiti sa mga kalapit bansa nitong
Hispano-Karibyano, ito lamang ang nag-iisang bansang malaya sa rehiyon na
predominanteng mananalita ng Wikang Pranses. Isa lamang ito sa dalawang malayang
bansa sa Kanlurang Hating-lobo (ang isa ay ang Canada), na nagtalaga sa Wikang
Pranses bilang punong wika; ang iba pang mga pook na nagsasalita ng Pranses ay
pawang mga panlabas na sangay at teritoryo ng Pransiya.

Pinakamahirap na bansa sa Amerika ang Hayti. Salungat sa mga palasak na
paniniwala, gayunman, hindi ito ang pinakamahirap sa Kanlurang hating-globo. Sa
iba't ibang okasyon, nakaranas ito ng mga kaguluhang pampolitika sa kabuuan ng
kasaysayan nito. Ang pinakahuli ay noong Pebrero 2004, isang rebelyon ang
pumwersang magpabitiw at magpatalsik kay Pangulong Jean-Bertrand Aristide, at
isang pansamantalang pamahalaan ang namahala na may pagtitibay mula sa United
Nations Stabilization Mission in Haiti (MINUSTAH).

Noong 12 Enero 2010, isang 7.0 magnitude na lindol ang yumanig sa Hayti at
nagwasak sa kabiserang lungsod ng Port-au-Prince. Naiulat na 150,000 katao ang
namatay at lumaon pangkatang inilibing, subalit ang tumpak na bilang ay mahirap
alamin at ang mga ulat ng bilang ay pabago bago, at malaking bilang ang nawalan
ng tirahan.. Ang palasyo ng Pangulo, Parlyamento, at iba pang mga mahahalagang
estruktura ay nawasak, kasama ang hindi mabilang na bahay at negosyo.

Ang Hayti ay nahahati sa sampung Departamento. Ang mga departamentong ito ay
nakatala sa baba, na kasama ang mga kabiserang lungsod na nasa loob ng
panaklong.

Ang mga departamento ay nahahati pa sa 41 mga arrondissement (distrito), at 133
mga commune o barangay, na nagsisilbing ikalawa at ikatlong antas ng
pagkakahating administratibo.

Ang Hayti ay matatagpuan sa kanlurang bahagi ng Hispaniola, ang ikalawang
pinakamalaking pulo sa Greater Antilles. Ikatlo sa pinakamalaking bansa sa
Carribbean ang Hayti, pagkatapos ng Cuba at ng Dominican Republic (ang huli ay
kahati ng Hayti ng 360 kilometro ng (224 mi) hangganan nito).

Ang hilagang panig ay binubuo ng Massif du Nord (Hilagang Massif) at ng Plaine
du Nord (Hilagang Kapatagan). Ang Massif du Nord ay karugtong ng Cordillera
Central sa Dominican Republic. Ito ay nagsisimula sa silangang hangganan ng
Haito, sa hilaga ng Ilog Guayamouc, at umaabot sa hilagang kanlurang patungo sa
hilagang tangway. Ang kababaang bahagi ng Plaine du Nord ay matatagpuan sa
hilagang hangganan ng Dominican Republic, sa pagitan ng Massif du Nord at ng
Karagatang Hilagang Atlantiko. Ang gitnang bahagi ay binubuo ng dalawang
kapatagan at dalawang pangkat ng bulubundukin. Ang Plateau Central (Gitnang
Kapatagan), na umaabot sa parehong bahagi ng Ilog Guayamouc, at sa timog ng
Massif du Nord. Sa timog kanluran ng Plateau Central ay matatagpuan ang
Montanges Noires, kung saan ang hilagang kanlurang bahagi nito ay sasama sa
Massif du Nord. Ang pinakakanlurang bahagi nito ay tinatawag na Cap Carcasse.

Kalahati ng bilang ng mga bata sa Haiti ay hindi nabakunahan at 40% lamang ng
populasyon ang may kakayahan makakuha ng pangunahing atensiyong medikal. Kahit
bago maganap ang lindol ng 2010, halos kalahati ng bilang ng namamatay ay dulot
ng HIV/AIDS, mga komplikasayon sa baga, meningitis at pagtatae, kasama na ang
kolera at tipus, ayon sa Samahan ng Pandaigdigang Kalusugan. Siyamnapung
bahagdan ng mga bata sa Haiti ay nakararanas ng mga sakit mula sa tubig at
bulate sa tiyan. Tinatayang 5% ng bilang ng mga matatanda sa Haiti ay nahawaan
ng HIV. Ang mga kaso ng tuberculosis (TB) sa Haiti ay sampung ulit na mas mataas
kaysa sa ibang mga bansa sa Amerikang Latino. May tinatayang 30,000 katao sa
Haiti ang nararanas ng malaria taon taon.

Ang sistema ng edukasyon sa Haiti ay nakabatay sa sistema ng edukasyon sa
Pransiya. Ang Mas mataas na edukasyon, na nasa ilalim ng pananagutan ng Ministri
ng Edukasyon, ay ibinibigay ng mga pamantasan at iba pang institusyong
pampubliko at pampribado. Mayo 15,200 paaralang elementarya sa Haiti, na 90%
nito ay hindi mga publikong pinamamahalaan ng pamayanan, ng mga organisasyong
relihiyoso o ng mga NGO. Ang antas ng pagpapatala sa elementary ay 67%, at
bibihira sa 30% ang nakaaabot ng ika-6 na baitang. Ang antas ng pagpapatala sa
Mataas na paaralan ay nasa 20% ng mga maaaring italang mga kabataan. Ang mga
organisasyong pangkawanggawa, kabilang ang Food for the Poor at Haitian Health
Foundation, ay nagtatayo ng mga paaralan para sa mga bata at nagbibigay ng mga
kinakailangang mga gamit sa paaralan. Ang antas ng kamuwangan sa Haiti ay nasa
52.9%.

Datapwa't 360 katao lamang bawat kilometro parisukat (940 bawat mi. parisukat)
ang pamantungang dami ng tao sa Hayti, ang populasyon nito ay labis na nakatipon
sa mga pook urban, mga baybayin at mga lambak. Ang populasyon ng Hayti noong
2008 ayon sa tantiya ng UN ay nasa 9.8 milyon, na ang kalahati ng populasyon ay
nasa gulang 20 pababa. Ang pinakaunang pormal na senso ay ginanap noong 1950, at
nagtala ng populasyon na 3.1 milyon.

90-95% ng mga taga-Hayti ay mula sa lahing Aprikano; ang nalalabing 5-10% ng
populasyon ay halos may lahing mulatto o may lahing halo. May maliit na bahagdan
ng populasyon ang hindi Aprikano at pangunahing binubuo ng mga Kaukasyan/Puting
Haitians; karamihan ay mga Haitiang Arabo, at mula sa mga Kanluraning Europeo
gaya ng Pransiya, Alemanya, Poland, Portugal, at Espanya. Ang mga Haitians na
may lahing Asyano (karamihan ay mula sa lahing Tsino) ay tintatayang nasa 400.

Karamihan ng mga Haitian na may halong lahi ay naninirahan sa mga mayayamang
bahagi ng kabisera, gaya ng Pétionville o Kenscoff. Marami ang ipinanganak sa
timog-kanlurang bahagi ng Hayti, tulad ng: Jacmel, Les Cayes, Cavaillon. Noong
panahong kolonyal ng bansa, ang mga pook na ito ay may malaking bilang ng mga
Europeo kaysa sa hilaga, kung saan nakabukod sa ibang lugar, at ang lugar na ito
ay may kakaunting lungsod at itinalaga upang gawing malalaking plantasyon na may
malaking bilang ng mga aliping Aprikano.

Isa sa dalawang opisyal na wika ng Hayti ay ang wikang Pranses, kung saan ito
ang pangunahing sinusulat, sinasalita sa mga paaralan, at ang wika ng
pamahalaan. Ito ay sinasalit ng karamihan ng mga nakapag-aral na mga Haytian at
ginagamit sa larangan ng kalakalan. Ang ikalawa ay ang Haitian Creole, na
sinasalita ng halos lahat ng populasyon ng Hayti. Ang Haitian Creole ay isa sa
mga wikang nakabatay sa wikang Pranses, na naglalaman din ng mga salitang
Aprikano, at impluwensiya mula sa Espanyol, at Taino. Ang Haitian creole ay may
malapit na ugnayan sa Louisiana Creole. Ang wikang Espanyol ay sinasalita din ng
iilan, subalit hindi it isa sa mga opisyal na wika.

Pangkalahatang Kristiyanong bansa ang Hayti, na may 80% ng mga Haitian ang
nagpahayag na sila ay mga Katoliko Romano. 16% ng populasyon ay mga Protestante.
May mga naniniwala din sa Haitina Vodou, na sa Haiti lang matatagpuan, at
bumubuo sa 2/3 ng populasyon.



https://tl.wikipedia.org/wiki/Dasal

Ang dasal (mula sa Kastilang rezar), dasalin, dalangin, panalangin o orasyon ay
ang mga salita, kataga, pangungusap o kahilingang sinasambit ng taimtim o bantad
upang humingi ng tulong mula sa diyos o may-kapal o anumang pinaniniwalaang
mataas at makapangyarihang nilalang. May mga dasal ang bawat relihiyon at
mamamayan. Kung susuriing mabuti, sinasabi na may pagkakaiba ang dasal mula sa
isang panalangin. Na ang pananalangin ay hindi pinaghandaan at biglaan ang
pagkakasambit ng mga pangungusap, samantalang ang dasal naman ay mga tinandaang
mga pangungusap na inaalay sa Diyos.

Pangunahing dahilan ng pananalangin ang pagkakaroon ng pangangailangang
pang-espiritu. Isa itong paraan ng pakikipag-ugnayan sa isang nilalang na
itinuturing na "banal at walang hanggan". Ang dasal ay nakapagbibigay ng
patnubay, ng karunungan, kaaliwan sa panahon ng kalungkutan o pagdurusa, ng
kapatawaran, ng kakayanang makapagpasya, ng lakas ng loob, ng tulong na
pangkalusugan, at ng mga kasagutan sa mga katanungan.

Para kay Mahatma Gandhi, ang panalangin ay isang susi para sa pagbubukas ng
bagong umaga, at isang kandado para sa gabi. Idinagdag pa niya isa itong
aliyansa sa pagitan ng Diyos at ng tao. Nasabi niya ito dahil naniniwala siyang
iniligtas ng pagdarasal ang kanyang buhay at isipan. Para pa rin sa kanya,
nanggagaling sa dasal ang kapayapaan, dahil maaaring mabuhay ang tao na hindi
kumakain sa loob ng ilang mga araw, subalit hindi mabubuhay ang tao kapag hindi
nagdarasal.

Kapag ninanais ni Hesus na makapagdasal, inilarawan sa Bagong Tipan ng Bibliya
ang ilang mga pagkakataong ginawa ni Hesus upang maisagawa ito. Sa Ebanghelyo ni
Lukas (Lukas 5:16), pumunta si Hesus sa mga lugar na walang ibang tao. Sa Lukas
6:12, nagpunta si Hesus sa isang bundok upang magdasal sa magdamag. Mayroon ding
mungkahi si Hesus kung paano makapagdarasal ang isang tao, isang suhestiyon niya
ang pagpipinid ng pinto habang nagdarasal sa loob ng sariling silid. Idinagdag
pa niya, ayon sa Ebanghelyo ni Mateo (Mateo 6:6), na magdasal ng lihim sa Diyos
Ama. Ang pagdarasal ay maaaring gawin na mag-isa lamang o sa loob ng isang
pangkat ng mga tao. Maaaring gawin ang pananalangin sa loob ng isang simbahan,
isang templo, isang sinagoga, isang moske, at isang dambana. May mga nagdarasal,
ayon sa relihiyon, na may luhuran o tuntungang banig, rosaryo, gulong ng dasal,
larawan, aklat-dasalan, o mga dasal na nakasulat sa maliit na tablang nakasabit
sa isang pook.

Sa Hudaismo, mahahanap ang mga panalangin (Ebreo: תפלה‎, tfila) sa isang sidur
(Ebreo: סידור‎), o aklat ng mga panalangin.

Sa Kristiyanismo, isang pakikipag-ugnayan o pakikipag-usap ng tao sa Diyos ang
dasal. Karaniwang nagsisimula at nagtatapos ang taong nanalangin sa pamamagitan
ng pagaantanda ng krus. Kailangang gawin ito kahit na nalalaman ng Diyos ang
lahat ng tungkol sa bawat isang tao, sapagkat isang paraan ang pananalangin
upang masabi ng nagdarasal sa Diyos ang kaniyang mga suliranin at damdamin. Ang
ganitong paraan ng pagpapahayag ang siyang pinakamahusay na dahilan kung bakit
isinasagawa ang pagdarasal. Maihahambing ang Diyos sa isang matalik na kaibigang
nakakakilala na nang lubos sa taong nananalangin. Karaniwang sa isang kalapit na
kaibigan nakapaglalahad ang isang tao ng kaniyang mga sariling problema.

Ang mga sumusunod ay mga halimbawa ng mga panalanging Kristiyano na nasa wikang
Tagalog:

Sa pang-Abril 2009 na labas ng Reader's Digest, inilathala ng magasing ito sa
bahaging Around the World with One Question ("Paglibot sa Mundo na May Isang
Katanungan") ang pangsandaigdigang estadistikang may kaugnayan sa kung gaano
kadalas magdasal ang mga tao sa buong daigdig (How Often Do You Pray?). Ayon sa
ulat ng babasahin, may pagkakaiba ang gawi sa pananalangin ng mga mamamayang
nasa Kanluran at Silangang bahagi ng globo. Sa pagbubuod, mas mahigit ang mga
nanalanging mga taong nasa Silangan (Asya) araw-araw, na pinangungunahan ng
Malaysia, Pilipinas, at Indiya. Sa Kanluraning bahagi ng daigdig, hindi o
napakababa ang bilang ng mga nagsisipagdasal, na kinabibilangan ng Republikang
Tseko (hindi nagdarasal ang mga tumugon sa pagtatanong ng Reader's Digest mula
sa bansang ito), na sinundan ng Olanda, Pransiya, Espanya, at ng Nagkakaisang
Kaharian. Bilang kinatawan o halimbawang dami ng nasa gitna ng Silangan at
Kanluran (sa kahabaan ng Atlantiko), limampu't limang bahagdan ng mga Amerikano
sa Estados Unidos ang nagsisipanalangin.

Narito ang tampok na kinalabasang mga bilang ng isinagawang pagtatanung-tanong
at pagsisiyasat ng Reader's Digest:

Ayon kay San Leo, "Pinakamabisa ang dasal sa pagkakamit ng mga pabor mula sa
Diyos kapag mayroon itong suporta ng mga gawain ng awa."



https://tl.wikipedia.org/wiki/Tugmaang_pambata

Ang tugmaang pambata, rimang pambata, o tulang pambata ay mga tula, berso,
kanta, o awiting kinawiwilihan ng mga bata dahil sa pagkakaroon ng mga ito ng
nakasisiyang mga tugmaan ng tunog, tinig, at mga salita. Isang halimbawa nito
ang Pen-pen de Sarapen. Sa Kanluraning Mundong nagsasalita ng Ingles, nalalaman
ng mga bata ang tinatawag nilang mga rima ni Inang Gansa o Mother Goose.

Karamihan sa mga tugmaang pambata ang hindi naman talaga layuning maging para sa
mga bata, sapagkat mayroon sa mga ito ang may pinagmulang mga balada o awiting
kinakanta ng mga matatanda. Mayroon din namang may impluho ng mga bugtong.
Mayroon din namang ukol sa mga kaganapang pampolitika sa ilang pook ngunit
naging bahagi ng panitikang pambata. Nang awitin ang mga ito ng mga ina at
narinig ng mga batang inaalagaan nila, natandaan ng mga bata ang mga nakaaakit
sa pandinig na mga koro o parirala.

Kabilang sa mga tangi o talagang pambatang mga tugmaan o rima ang mga inaawit ng
mga ina para sa mga bata tuwing oras na ng pagtulog, ang mga panghele o oyayi.
Pati na ang mga tulang nagtuturo sa mga bata ng pagbilang at pagbigkas ng
abakada o alpabeto. Kasama rin ang mga tugmaang ginagamit ng mga ina at mga anak
sa tuwinang naglalaro sila habang magkakapiling.

May mga tugmaang pambata ang bawat bansa. Naglalaman ang mga ito ng kasaysayan
at ng kaugalian ng mga mamamayan ng bansa.

May mga dahilan kung bakit nagugustuhan ng mga bata ang makinig at magsambit ng
mga kataga ng mga tugmaang pambata. Naging bantog ang mga ito sa mga bata dahil
sa mga katangian nito. Sari sari ang mga paksa ng mga panulaang pambata, katulad
ng mahaharot na mga bata, mga taong may masasamang mga ugali o gawi, matatandang
mga kababaihan, mga hari, mga reyna, at mga hayop. Naglalahad ang iba ng mga
kuwentong pambata na kalimitang may sigla at nakasisiyang pakinggan. Mayroon
namang labis ang pagiging nakakatawa, bagaman mayroon ding malulungkot.
Siyempre, mayroon itong tiyak na tugmaan ng mga tunog at salita, kahit na walang
saysay ang mga nilalaman o mensahe. May mga himig ang mga ito na naaangkop sa
bawat damdaming nakakaantig sa mga isipan, pandinig, at puso ng mga bata.

Sa kasalukuyan, isa nang tugmaang pambata ang Pen-Pen di Sarapen, ngunit dati
itong isang tila "walang saysay" na tugmaan na may nakapailalim na kahulugan.
Sapagkat tinutuligsa nito ang mga Kastilang mananakop ng Pilipinas na gumagamit
ng espada upang igiit ang Kristiyanismo sa mga sinaunang Pilipino.

Binibigkas ang tugmaang pambatang Pongpong para sa mga sanggol na may limang
taong gulang at pataas na edad. Sinasambit ito habang may pag-iingat na
hinahawakang magkakadikit ang mga kamay at mga paa ng sanggol, parang isang
ehersisyo ng pag-uunat para sa mga bata:

Binabanggit ang Haba, haba sa mga sanggol na may apat na taong gulang at pataas.
Nilalahad ito habang mahinahong hinihipo ang katawan ng sanggol magmula sa
balikat papunta sa mga hita, na nagsisilbing masahe sa mga bata:



https://tl.wikipedia.org/wiki/Mariano_Ponce

Si Mariano Ponce (Marso 23, 1863-Mayo 23, 1918) ay isang Pilipinong manggagamot
na naging pinuno ng Kilusang Propaganda na hinimok na mag-rebolusyon ang
Pilipinas laban sa mga Kastila noong 1896.

Siya ay ipinanganak sa Baliwag, Bulacan noong Marso 23, 1863. Ang kanyang mga
magulang ay sina Don Mariano Ponce at Maria delos Santos.

Siya ay nag-aral ng Elementarya sa Baliwag at nagtapos ng sekondarya sa isang
pribadong paaralan. Sa Colegio de San Juan de Letran siya nagtapos ng Bachiller
en Artes (Bachelor in Arts). Nag-aral siya ng medisina sa Unibersidad Sentral ng
Madrid.

Nakilala siya bilang propagandista, manunulat, manggagamot at tanyag na
repormista sa panahon ng propaganda. Pinamatnugutan niya ang pahayagang La
Solidaridad at aktibong kasapi ng Asosacion Hispano-Filipino.

Noong panahon ng Propaganda, gumamit siya ng sagisag na Tikbalang, Naning at
Kalipulako sa kanyang pagsusulat. Kilala siya bilang aktibong/mananaliksik ng
mga propagandista.

Naglakbay siya sa iba't ibang lugar tulad ng Canton, Hong Kong at Handow. Sa
Hong Kong niya nakilala si Heneral Emilio Aguinaldo at sa Indo-China at Shanghai
naman niya nakilala ang nagtatag at ang unang Pangulo ng Republika ng Tsina na
si Dr. Sun Yat Sen. Noong 1898 nang ipadala siya sa bansang Hapon upang
makipag-ugnayan sa mga opisyales ng pamahalaan doon. Doon niya napangasawa si
Akiyo Undangawa. Nagkaroon sila ng apat na anak.

Naglingkod siya bilang isang mambabatas sa Pambansang Asemblea, at kinatawan ng
ikalawang distrito ng Bulacan.

Bilang manunulat, siya ay nakasulat ng mga akdang pampanitikan sa wikang
Kastila, Tagalog at Ingles. Bilang tagapag-ambag sa Panitikang Pilipino, mula sa
kanyang panulat ang Ang Alamat ng Bulacan, isang katipunan ng mga alamat; Mga
Kuwentong Bayan sa Lalawigan ng Bulacan; Ang Pagpugot kay Longhinos, isang
dulang itinanghal sa Liwasang Bayan ng Malolos; Ang Panitikan ng Kilusang
Propaganda; Ang Makasaysayang Pag-aaral Tungkol sa Pilipinas, at marami pang
iba.

Ang lathalaing ito na tungkol sa Panitikan at Pilipinas ay isang usbong.
Makatutulong ka sa Wikipedia sa pagpapalawig nito.



https://tl.wikipedia.org/wiki/Manok

Ang manok (Ingles: chicken, Kastila: pollo) ay isang uri ng domestikadong ibon
na kadalasang kabilang sa mga pagkaing niluluto at inuulam ng tao.. Tandang
(Ingles: rooster, Kastila: gallo) ang tawag sa lalaking manok, inahin (Ingles:
hen, Kastila: gallina) naman ang sa babaeng manok, at sisiw (Ingles: chick) para
sa mga inakay o anak na ibon nito. Ang mabata-batang inahin (halimbawa, wala
pang isang taon) ay tinatawag na dumalaga (Ingles: pullet). Kapag mamula-mula o
mala-ginto ang kulay ng tandang, tinatawag itong bulaw.

Kabilang ang mga manok sa mga poltri, mga ibong inaalagaan at pinalalaki para
kainin. Manukan ang katawagan sa pook na alagaan ng mga manok sa bukid.

Ang mga domestikong manok ay nagmula mula sa Red Junglefowl (Gallus gallus) at
siyentipikong inuuri bilang parehong species. Ang parehong ito ay malayang
makakabuo ng supling. Ang kamakailang pagsisiyasat na henetiko ay nagpapakitang
ang gene para sa dilaw na balat ng manok ay isinama sa mga domestikong ibon sa
pamamgitan ng pagha-hybrid sa Grey Junglefowl (G. sonneratii). Ayon sa mga
kamakailang pag-aaral, ang mga domestikong manaok ay may maraming mga
pinagmulang pangina. May mga kladong matatagpuan sa Amerika, Europa, Gitnang
Silangan at Aprika na nagmula sa subkontinenteng Indiyano kung saan ang isang
malaking bilang ng mga natatanging haplotype ay umiiral.Ang mga manok mula sa
kulturang Harappan ng Lambak Indus noong 2500-2100 BCE sa ngayong Pakistan ay
maaaring ang pangunahing pinagmulan ng malawak na pagkalat ng mga manok sa buong
mundo.



https://tl.wikipedia.org/wiki/Lawa_ng_Titicaca

Ang Lawa ng Titicaca ay isang lawa na makikita sa hangganan ng Peru at Bulibya.
Ito ay nasa 3,812metro (12,500 talampakan) sa itaas ng lebel ng dagat, kaya isa
ito sa mga pinakamataas na lawang puwedeng mpaghanapbuyahan at napapakinabangang
lawa sa buong mundo. Sa bolyum, ito rin ang pinakamalaki sa Timog Amerika.

Ang lawa ay makikita sa hilagang dulo ng basin ng Altiplano sa Andres sa
hangganan ng Peru at Bulibya. Ang kanlurang bahagi ay makikit sa Rehiyong Puno
ng Peru, at ang silangang bahagi ay nasa Kagawaran ng La Paz sa Bulibya.

Ang lawa ay may dalawang halos na magkahiwalay na sub-basin na dinudugtong ng
kipot ng Tiquina na may 800metro (2,620 talampkan) sa pinakamakipot itong
bahagi. Ang mas malaking basin, ang Lago Grande (tinatawag ding Lago Chucuito)
ay may lalim na 135metro (443 talampakan) at may pinakamalalim na lalim na
284metro (932 talampakan). Ang mas maliit na sub-basin, ang Wiñaymarka
(tinatawag ding Lago Pequeño, "maliit na lawa") na may lalim na 9metro (30
talampakan) at ang pinakmalalim na lalim na 40metro (131 talampakan). Ang
avreage na lalim ng lawa ay 107metro (351 talampakan).

Ang pinagmulan ng pangalang Titica ay hindi pa alam. Ito ay isinalin bilang
"'Rock Puma", marahil dahil maypagkakamukha ito sa hugis ng puma na humuhuli ng
kuneho, pagsasama ng mga salita mula sa mga lokal na wika Quechua at Aymara, at
isinalin bilang "Crag ng Lead." Sa lokal na lugar na ito, ang lawa ay may
maraming ga pangalan. Dahila ng timog silangang bahagi ng lawa ay nakahiwalay sa
isa pa (pinagdudugtong lamang ng Kipot ng Tiquina), ang mga taga-Bulibya ay
tinatawag ito bilang Lago Huiñaymarca (Quechua: Wiñay Marka) at ang mas malaking
parte bilang Lago Chucuito. Sa peru, ang mas maliit na bahagi ay tinatawag na
Lago Pequeño at ang mas malaki bilang Lago Grande

Isang ferry ang nagdudugtong na 1435mm gauge railway ng Peru sa Puno sa 1000mm
gauge railway ng Bolivia sa Guaqui.

Ginagamit ng Bolivian Naval Force ang lawa para magsagawa ng mga naval
excersises, para mapanatiling aktibo ang hukbong pandagat, sa kabila ng
napapaligiran ng tubig.

Isang kalahating asing lawa sa Beneswela, Ang Lawa ng Maracaibo ay ang tanging
anyong tubig sa Timog Amerika na mas malaki sa Titicaca, sa mahigit kumulang na
13,000 square kilometres (5,000 sq mi).



https://tl.wikipedia.org/wiki/Kasarian

Ang kasarian, tauhin, o seks (Ingles: gender), sa karaniwang gamit, ay tumutukoy
sa pagkakaiba sa pagitan ng mga lalaki at ng mga babae. Sinasabi ng Encyclopædia
Britannica na ang pagkakakilanlang pangkasarian ay "pagkakakilala ng isang
indibidwal sa pagiging lalaki o babae, na kaiba sa tunay na kasariang
biyolohikal." Bagaman ang salitang kasarian ay karaniwang ginagamit din bilang
katumbas ng salitang seks (Ingles: sex), karaniwang itong tuwirang tumutukoy sa
pagkakaibang panlipunan sa loob ng mga agham panlipunan, na tinatawag na papel
na pangkasarian sa mga agham biyolohikal. Sa larangan ng kasaysayan, na ang
peminismo ang lipunan ang nagtakda ng mga papel na pangkasarian, at walang
batayang pam-biyolohiya. Maaaring tawaging mga transhender o genderqueer, sa
wikang Ingles, ang mga taong nakadarama na ang kanilang mga tunay na katawan ay
hindi kaakibat ng kanilang pagkakakilanlang pangkasarian.

Ang lathalaing ito na tungkol sa Anatomiya ay isang usbong. Makatutulong ka sa
Wikipedia sa pagpapalawig nito.



https://tl.wikipedia.org/wiki/Gitnang_Silangan

Ang Gitnang Silangan ay isang rehiyong makasaysayan at pangkultura sa
Aprika-Eurasya na tinuturing sa tradisyon bilang ang mga bansa o rehiyon ng
Timog-kanlurang Asya kasama ang Ehipto. Sa ibang konteksto, kabilang sa rehiyon
ang ilang bahagi ng Timog Aprika at/o Gitnang Asya. Hindi sinasali sa sa
pangkalahatan ang Pakistan at ang Caucasus sa rehiyong ito.

Sa Kanlurang mundo, kadalasang tinuturing ang Gitnang Silangan bilang isang
lugar na karamihan ay mga Islam at Arabong komunidad. Bagaman mayroon ang lugar
ng mga kakaibang kultural at etnikong mga grupo, kabilang ang mga Arab,
Assyrian, Azeris, Berbers, Chaldean, Druze, Griyego, Hudyo, Kurdi, Maronita,
Persa (Persian) at Turko. Kabilang sa mga pangunahing mga wika sa grupo ang:
Arabo, Asiryo (kilala din bilang Arameo at Siryano), Hebreo, Persa (Persian),
Kurdi, at Turko.

Karamihan sa mga kahulugan ng "Gitnang Silangan" — pareho sa aklat reperesya at
karaniwang gamit — ang mga rehiyon sa 'mga bansa sa Timog-kanlurang Asya, mula
sa Iran (Persiya) hanggang sa Ehipto'. Kadalasang sinasama ang Ehipto, kasama
ang kanyang Tangway ng Sinai, sa 'Gitnang Silangan', bagaman nasa Hilagang
Aprika ang karamihan ng bansa. Ang mga bansang walang kaugnayan sa Asya katulad
ng Libya, Tunisia at Moroko, ay tinatawag na sa kadalasan bilang mga bansang
Hilagang Aprika — salungat sa Gitnang Silangan (Iran hanggang Ehipto-Asya) — ng
mga internasyunal na midya.

Isa sa malaganap na kahulugan ng "Gitnang Silangan" ang ginagamit ng
industriyang airline, na pinapanatili ng IATA standards organization. Kabilang
sa kahulugan na ito — noon pang 2006 — ang Bahrain, Ehipto, Iran, Irak, Israel,
Jordan, Kuwait, Lebanon, Mga Teritoryong Palestino, Oman, Qatar, Saudi Arabia,
Sudan, Siryanong Arabong Republika, United Arab Emirates, at Yemen. Ginagamit
ang kahulugan na ito sa internasyual na pamasahe sa eroplano at pagtuos ng buwis
para sa mga pasahero at kargamento.

Ang lathalaing ito na tungkol sa Gitnang Silangan ay isang usbong. Makatutulong
ka sa Wikipedia sa pagpapalawig nito.



https://tl.wikipedia.org/wiki/FlipTop

Ang FlipTop (buong pangalan: FlipTop Battle League) ay ang kauna-unahan at
pinaka malaking rap battle conference sa Pilipinas. Itinatag ito ni Alaric Riam
Yuson (Kilala bilang Anygma) at ni Romeo Borrondia (Kilala bilang RYME B) noong
taong 2010. Ang liga ay layong mas itaguyod ang Pinoy hip hop. Ang Fliptop ay
masasabing malakas na na-impluwensyahan ng mga orihanal na rap battle leagues sa
kanluran na naitatag naman noong taong 2008 tulad ng - Grind Time Now, King of
the Dot and Don't Flop, na nagbigay inspirasyon sa pagkakatatag ng Fliptop at ng
iba pang liga sa iba't-ibang sulok ng mundo.

Karaniwang binubuo ng tatlong rounds ang paligsahan na mayroong time limit ang
bawat kalahok na itinakda ng reperi o ng namamahala. Ang obertaym ay ipinapataw
kung ang laban ay tabla. Ang unang sasalang ay napagpapasyahan sa pamamagitan ng
toss coin o pagpahagis/pagpitik/pagpapaikot ng barya. Hindi pinagbabawal ang mga
barang naisulat na bago ang laban pati na ang mga hindi pa naisusulat. Ang
panunungayaw, malalang pamimintas, at panunukso ay hindi pinagbabawal sa laban,
at nararapat na 'wag itong tanggapin na seryoso, totoo, at personal. Ang
magkabilang panig ay maaari ding magdala ng props para sa event. Ang Filipino
ang pangunahing wika na ginagamit sa laban bagamat may mga laban din na
ginagamitan ng ibang wika at dialekto o idyoma. Ang panalo sa laban ay
pinagpapasyahan ng mga hurado. Ang batayan para sa paghatol ay maaaring sa
paggamit ng mga salita, ang kakaibang epekto sa madla, at estilo sa pagra-rap.

Written - Ang sa ngayon ay karaniwang labanan sa Fliptop, wala itong background
music. Maaring mayro'n o walang sukat ang mga rima.

Freestyle - Noong simula ito ang madalas na format ng labanan sa Fliptop, may
mga freestyle battle pa rin ngunit 'di na kasing dalas ng Written format.
Mayroon at wala itong background music, at wala ring sukat ang mga rima.

Old School - Madalas gamitin sa tryouts. Mayroon itong background music, at
naipagsasama sa Freestyle.

Sa unang pamamayagpag nito, ang Fliptop ay nagtamo ng maraming kritisismo dahil
sa paggamit nito ng mga bulgar na salita, walang galang, masasakit na salita,
panunukso, at panghahamak. Dahil dito, ang kinahinatnan ay pinagbawal ng
pamahalaang lungsod ng Makati ang rap battle events sa kanilang nasasakupan.
Ngunit sa pagdaan ng panahon, natanggap na rin nila ito. Matapos makamit ng
Fliptop ang reputasyon nito sa pamamagitan ng social media, maraming amateur at
minor rap battles ang nagsi-usbungan tulad ng Sunugan, Word War, Versus Verses,
atbp. Dahil sa pagkakaroon nito ng Freestyle at mga nilalamang rima, may mga
akademiko na nagsasabing ito ay modernong "balagtasan" bagamat may mga rap
artist na pinapabulaanan ang ideyang ito. Nakakuwa rin ito ng atensyon mula sa
media, dahil dito ang mga emcees na kasama sa Fliptop ay sumikat at nakakamit ng
ika nga'y "commercial success".

Mapapanood ang mga iba't-ibang laban ng FlipTop Battle League sa kanilang mga
Video sa YouTube , at mga updates sa kanilang page na nakatala bilang FlipTop sa
Facebook.



https://tl.wikipedia.org/wiki/Ehekutibong_sangay

Ang ehekutibong sangay, tagapagpaganap o sangay na tagapagpatupad (Ingles:
executive branch) ng isang pamahalaan ang bahagi ng pamahalaan na may nag-iisang
kapangyarihan o responsibilidad sa pang-araw araw na pangangasiwa ng burokrasya
ng estado. Ang paghahati o dibisyon ng kapanyarihan sa magkakahiwalay na mga
sangay ng pamahalaan ang sentral na ideya sa separasyon ng mga kapangyarihan.

Ang sistema ng separasyon ng mga kapangyarihan ay nilikha upang ipamahagi ang
kapangyarihan mula sa ehekutibong sangay na isang pagtatangka upang maingatan
ang indibidwal na kalayaan bilang tugon sa isang pamumunong malupit sa buong
kasaysayan. Ang opiser na ehekutibo ay hindi nararapat gumawa ng batas na isang
tungkulin ng lehislatura o pakahulugan ang mga batas na tungkulin ng hudikatura.
Ang tungkulin ng ehekutibo ay ipatupad ang batas gaya ng isinulat ng lehislatura
at pinakahulugan ng hudikatura.

Sa sistemang pampanguluhan (presidential), ang pinuno(pangulo) ng ehekutibong
sangay ang sabay na pinuno ng estado at pinuno ng pamahalaan. Sa mga sistemang
parliamentaryo, ang punong ministro na pinuno ng gabinete ang siya ring pinuno
ng pamahalaan samantalang ang isang seremonyal na monarko(hari o reyna) o sa
isang pangulo ang pinuno ng estado.

Sa agham pampolitika at batas konstitusyonal, ang sangay tagpagpaganap o sangay
ehekutibo ay ang sangay ng pamahalaan na may pananagutan para sa araw-araw na
pangangasiwa. Sa maraming bansa, ito na lamang ang tinatawag na "pamahalaan",
ngunit ang paggamit na ito ay maaaring nakalilito sa isang kontekstong
pandaigdig. Ang sangay tagapagpaganap na naglalaman ng mga pinuno ng pamahalaan,
na ang pinuno ng sangay na ito. Sa ilalim ng doktrina ng paghihiwalay ng mga
kapangyarihan, ang sangay tagapagpaganap ay hindi inilikha para gumawa ng mga
batas (tungkulin ng batasan), ni sa pagbigay-kahulugan sa ito (tungkulin ng
hukuman), kundi sa pagpapatupad ng mga ito. Sa pagsasanay gayunman, ang
paghihiwalay ay bihirang tiyak.

Ang tagapagpaganap ay kinilala sa pamamagitan ng pinuno ng pamahalaan. Sa isang
sistemang pampanguluhan, ang taong ito (ang pangulo) ay maaari ring maging
pinuno ng estado, kung saan sa sistemang parlamentaryo, siya ay karaniwan ang
lider ng pinakamalaking partido sa lehislatura at ay karaniwang kilala bilang
punong ministro (Taoiseach sa Republika ng Irlanda, kansilyer sa Alemanya at
Austria). Sa Pransiya, naibahagi ang kapangyarihang tagapagpaganap sa pagitan ng
Pangulo at ang Punong Ministro, at mga sistemang ito ay ikinopya ng mga dating
kolonyang Pranses, habang sa Suwisa at Bosnia at Herzegovina, mayroon silang
maka-kolehiyo na ginagampanan ng pinuno ng estado at ng pamahalaan. Ang pinuno
ng pamahalaan ay tinutulungan ng iilang mga ministro, na kadalasan ay may
pananagutan para sa mga partikular na larangan (gaya ng kalusugan, edukasyon,
mga ugnayang panlabas), at ng malaking bilang ng mga empleyado ng pamahalaan o
ng mga sibil na tagapaglingkod.

(Upang ipatupad ito, kapansin-pansin sa mga tuntunin ng mga empleyado at iba
pang imprastraktura.) Ang pangangailangan upang ipatupad ang batas kung ito ay
para maging epektibo ng isang antas ng kooperasyon sa pagitan ng mga lehislatura
at ang executive sangay: ang lehislatura ay maaaring bumoto sa "libreng beer
para sa lahat" , ngunit ang executive ay sa kanyang papel na ginagampanan upang
magtanong "na nagbabayad ng Brewer?" Sa maraming mga bansa ang executive ay ang
kapangyarihan na pagbeto ilan o lahat ng uri ng mga batas, at sa iba pang mga
parlyamentaryo sistema s ang executive ay karaniwang ulo sa pamamagitan ng
partido o mga partido kung saan ang kontrol ng mayorya sa kongreso. Ito ay
nagbibigay ng ilang mga executive na kontrol sa batas na kung saan ay lumipas,
ngunit ito ay bihira ganap na kontrol sa isang demokrasya. Sa pampanguluhan
sistema s, ang executive at ang kongreso ay maaaring maging kontrolado ng
iba't-ibang partidong pampolitika, ang isang sitwasyon na kilala bilang patong:
magkabilang panig ay dapat na dumating sa isang kompromiso upang payagan ng
gobyerno upang magpatuloy na function, bagama't kumpleto pagbara ay bukod-tangi.

Sa pangkalahatan, ang kongreso ay may papel na namamahala sa mga aksiyon ng
ehekutibo, at maaaring palitan ang Head ng Gobyerno at / o mga indibidwal na
ministro ng isang boto ng (walang) confidence o ng isang pamamaraan ng
pagsasakdal. Sa kabilang dako, ang isang kongreso na tumangging makipagtulungan
sa ehekutibo, halimbawa, sa pamamagitan ng ayaw na bumoto ng isang badyet o iba
pang gutom ang ehekutibo ng pondo, ay maaaring dissolved ng Head of State,
humahantong sa bagong halalan s.

Regulasyon s o executive order s kung saan kumpleto na ang isang piraso ng batas
sa mga teknikal na detalye o points na maaring baguhin ang madalas (hal. bayad
para sa mga serbisyo ng gobyerno). Ang ehekutibo ay maaari ding magkaroon ng
kapangyarihan sa mga isyu na mga batas sa panahon ng estado ng kagipitan.

Ang Executive Branch at sa pamamagitan ng mga gawang nasasalungat sa mga payo at
pahintulot ng mga batas na ginawa ng Lehislatura at kaya ay napapailalim sa
Pambatasan Branch. Ang panghukuman gawang bilang isang administrator kakayahan
upang masiguro ang pagsunod sa mga batas sa pamamagitan ng crafted ang
Pambatasan Branch.

Ang mga batas na kung saan mag-apply mismo sa executive ay kilala bilang
administrative batas, kahit na ito ay hindi dapat na kinuha sa magpahiwatig na
ang mga executive ay malaya mula sa iba pang mga batas tulad ng karapatang
pantao o tuntunin ng digmaan. Ang Executive Branch ay maaaring hinamon sa korte
para sa mga kabiguan upang sumunod sa mga desisyon ng Pambatasan Branch. Ang
ideya ng panghukuman repasuhin ay na ang mga kakayahan ng administrator sa
panghukuman ay may pananagutan upang repasuhin ang pagsunod sa batas kung saan
may isang partido sa pagtubos ng pinsala. Ang Sangay ng Lehislatura ay may
pananagutan na mangasiwa ng pagpapatupad ng kanyang mga batas at ang pagsunod ng
mga puwersa ng hukuman at sa mga sangay ng Tagapagpaganap sa kanila.

Ang Lehislatura gumagawa ng mga desisyon at ang puwersa ng hukuman at sa
Executive Branch ipatupad ang kanyang mga desisyon sa tulong ng mga pwersang
pinondohan ng Lehislatura upang ipatupad ang kanyang mga batas (hal. pulis
lakas, bilangguan na serbisyo). Ang sangay Pambatasan ay responsable sa
pagbibigay ng pondo para sa courthouses, pagtataguyod at nagbabayad ang salaries
ng mga hukom: Ang Executive Branch ay responsable para sa pagkuha ng mga ito na
binuo at staffed bilang instructed. Ang kakayahan sa pangangasiwa ng sistema
panghukuman ay ang responsibilidad ng katarungan ministro, din-refer sa bilang
ng mga abogado pangkalahatang.

Ang sangay Pambatasan ay gumagawa ng mga batas at ng mga sangay ng
Tagapagpaganap executes mga ito bilang mga instructed. Sa Department of Justice
ang Attorney General nangangasiwa ng mga kawani na may pananagutan para sa
pagkuha ng legal action sa pampublikong interes, halimbawa enforcing Civil
Rights, Kaligtasan ng Publiko, policing korporasyon, prosecuting ang mga ito sa
anumang ibang kriminal at pagprotekta ng mga interes ng mga taong hindi maaaring
ipagtanggol ang kanilang sarili (eg mga bata o ang mga may kapansanan sa itak).
Ang awtoridad upang maisagawa ang mga ito ay mga pag-andar delegated ng
lehislatura na maging pareho ang executive Branch at ang puwersa ng hukuman na
kinakailangan. Ang ehekutibo ay responsable para sa araw-araw na pangangasiwa ng
matapos ang Lehislatura ay nagpasiya na magbigay ng kinakailangang mga
infrastructure at bayaran ang kinakailangang mga salaries.

Karamihan sa bansa na may mga pananggalang upang maprotektahan ang mga
pagsasarili ng mga puwersa ng hukuman mula sa mga executive, tulad ng
ikapangyayari ng ehekutibo upang bale-walain ang isang hukom. Katulad na
pananggalang ay maaaring mag-aplay sa ibang mga kategorya ng mga pamahalaan
empleyado s, upang payagan ang mga ito sa pagsasagawa ng kanilang mga pag-andar
nang sobra-sobra pampolitika presyon. Sa pagbabalik, mga hukom at mga empleyado
ng gobyerno ay maaaring hindi inaasahan na makilahok sa mga aktibong politika
ang kanilang sarili. Sa Estados Unidos ang Kongreso ay ang lahat ng
kapangyarihan at nag-iisang responsibilidad ng pagtanggal sa pamamagitan ng
pagtataluwalag.

Indibidwal na estado o lalawigan sa pederal na sistema ay may kanilang sariling
mga Taga-ganap, legislatures at judiciaries sa karagdagan sa mga nararapat na
katawan sa mga pederal na antas. Kahit na sa mga di-pederal na sistema, ang
lahat ngunit ang Pinakamaliit na ng mga bansa ay may ilang uri ng lokal na
pamahalaan, bagaman pambatasan at (lalo na) panghukuman kapangyarihan ay madalas
tunay limitado. Ang pamamahagi ng mga executive kapangyarihan sa pagitan ng
sentral at lokal na pamahalaan malawak na nag-iiba-iba sa pagitan ng iba't-ibang
bansa: halimbawa, policing at edukasyon ang mga lokal na mga responsibilidad sa
United Kingdom ngunit central responsibilidad sa France. Isang matinding
halimbawa ay ang Switzerland, na kung saan ang nasyonalidad, isang sentral na
pamahalaan ang responsibilidad sa halos lahat ng iba pang mga bansa, ay isang
bagay na para sa mga indibidwal na munisipyo (albeit sa mga pederal na minimum
na mga pamantayan).

Lokal na pamahalaan ay maaaring pinondohan sa pamamagitan ng mga lokal na buwis
(madalas buwis sa ari-arian es), sa pamamagitan ng isang bigyan mula sa sentral
na pamahalaan o sa pamamagitan ng isang kumbinasyon ng dalawa. Ang mga pinuno ng
mga lokal na ehekutibo ng isang munisipalidad ay karaniwang kilala bilang
alkalde; iba't-ibang mga terms para sa mga pinuno ng ehekutibo at ng ibang mga
antas ng lokal na pamahalaan. Ang mga lokal na ehekutibo ay karaniwang
supervised ng isang halal na konseho, na kung saan ay may pananagutan para sa
pagtatakda ng halaga ng mga lokal na buwis (kung saan umiiral ang mga ito, at
madalas na lamang sa isang limitadong lawak) at para sa mga pumapayag na ang
badyet ng mga lokal na ehekutibo. Ang sentral na pamahalaan ay maaari ding
magkaroon ng isang namamahala papel, na maaaring pumunta makasapit ang
kapangyarihan na maglaho ang mga lokal na pamahalaan sa ganap na kaso.

Tulad ng nabanggit sa itaas, ito ay napakahalaga upang isaalang-alang ang mga
iba't-ibang mga ginagampanan ng mga lokal (o Estado) pamahalaan kapag
paghahambing ang ginagampanan ng mga Taga-ganap sa iba't-ibang mga bansa: ang
pagbibigay ng pampublikong edukasyon ay isang executive function kung ito ay
ibinigay sa pamamagitan ng sentral na pamahalaan (France), mga pamahalaan ng
estado (Alemanya), pag-aaral ng lokal na awtoridad (England at Wales) o school
board s (Estados Unidos ).



https://tl.wikipedia.org/wiki/Bundok_Arayat

Ang Bundok ng Arayat ay isang natutulog na bulkan sa pulo ng Luzon sa Pilipinas
ng may taas na 1026 metro (p 3366 talampakan). Walang naitalang bagay ukol sa
huling pagputok ng naturang bulkan, at ang huling pagputok nito ay tiyak na
nangyari noong panahon ng Holocene. Isang ulat-pagsusuri ang nagpapaalam na
pumutok ang naturang bulkan noong huling 2,000 taon, ngunit pinapaniwalaang
itinutukoy ito sa aktibidad heotermal ng bulkan.

Ang naturang bulkan ay makikita sa patag na munisipalidad ng Arayat, Pampanga.
Patungong kanluran ay ang Lungsod ng Angeles na may layong sampung milya at ang
Clark Air Base. Ang Bulkang Pinatubo ay may layo pang higit sampung milya.

Itinuturing ang bundok bilang isang mahiwagang bundok, ang mala-alamat na
tahanan ng diwatang si Mariang Sinukuan. May ilang ulit na ring pagatatanggi sa
mga balak ng pagtatayo ng antena ng radyo sa tuktok ng bundok.

Dalawang daan ang magdadala sa dalawang tuktok ng Bundok Arayat. Sa Mount Arayat
National Park sa Arayat, Pampanga ay may daan sa Tuktok 1. Ito ang mas kilalang
daan na aabot mula tatlo hanggang apat na oras upang marating ang tuktok.

Ang lathalaing ito na tungkol sa Agham ay isang usbong. Makatutulong ka sa
Wikipedia sa pagpapalawig nito.



https://tl.wikipedia.org/wiki/Utak

Sa mga hayop, ang utak (Ingles: brain) ang sentro ng sistemang nerbiyos sa lahat
ng bertebrado(vertebrate) at karamihan sa mga inbertebradong(invertebrate) mga
hayop. Ang ilan sa mga primitibong inbertebrado gaya ng mga sponge, jellyfish,
sea squirt at starfish ang walang utak. Ang utak ay matatagpuan sa ulo na
malapit sa pangunahing pandamang aparato gaya ng paningin, pandinig, balanse,
panlasa at pang-amoy. Ang utak sa isang bertebrado ang
pinaka-masalimuot(complex) na organo sa katawan nito. Sa isang tipikal na utak
ng tao, ang cerebral cortex ay tinatantiyang naglalaman ng mga 15-33 bilyong mga
neuron na ang bawat isa sa mga ito ay pinagdudugtong ng mga sinapse sa iba pang
libo libong mga neuron. Ang mga neuron na ito ay nakikipag-usap sa bawat isa sa
pamamagitan ng mahabang mga protoplasmikong mga hibla na tinatawag na mga
akson(axon) na nagdadala ng mga tren ng mga pulsong signal na tinatawag na mga
aksiyon potensiyal sa mga malalayong bahagi ng utak o katawan na umaasinta sa
mga spesipikong tagatanggap na mga selula.

Mula sa pananaw na ebolusyonaryong bioholikal, ang tungkulin ng utak ay upang
magsagawa ng sentralisadong kontrol sa mga iba pang organo(bahagi) ng katawan.
Ang utak ay umaasal sa iba pang bahagi ng katawan sa pamamagitan ng paglikha ng
mga paterno ng mga gawain ng masel o sa pamamagitan ng pagpapatakbo ng
sekresyon(paglalabas) ng mga kemikal na tinatawag na mga hormone. Ang
sentralisadong kontrol na ito ay pumapayag sa mabilisan at koordinatong mga
tugon sa pagbabago ng kapaligiran. Ang ilan sa mga pangunahing uri ng pagtugon
gaya ng mga repleks ay maaaring ipamagitan ng kordong espinal o periperal
ganglia ngunit ang sopistikadong makalayuning kontrol ng pag-aasal batay sa
komplikadong pandamang input ay nangangailangan ng nagsasama ng impormasyong
kakayahan ng isang sentralisadong utak.

Mula sa isang pananaw na pilosopikal, ang nagpapagawang espesyal sa utak kumpara
sa ibang mga bahagi ng katawan ay ito ang bumubuo ng pisikal na istraktura na
lumilikha ng pag-iisip. Gaya ng isinulat ni Hippocrates: "Ang mga tao ay dapat
malamang wala na sa iba ngunit sa utak ay nagmumula ang kasiyahan, kaluguran,
pagtawa, laro, kalungkutan, kapighatian, kawalang pag-asa at pananaghoy." Sa
simulang bahagi ng sikolohiya, ang pag-iisip ay inakalang hiwalay sa utak.
Gayunpaman, pagkatapos na ang mga sinaunang siyentipiko ay magsagawa ng mga
eksperimento, natukoy na ang pag-iisip ay bahagi ng gumaganang utak na
naghahayag ng mga ilang pag-uugali batay sa panlabas ng kapaligiran at pag-unlad
ng organismo. Ang mga mekanismo kung saan ang gawain ng utak ay nagpapalitaw ng
kamalayan(consciousness) at kaisipan ay labis na nakakahamon upang maunawaan.
Kahit pa sa mabilis na pag-unlad siyentipiko, ang karamihan sa kung paano
kumilos ang utak ay nananatiling isang misteryo. Ang mga operasyon ng mga
indibidwal na neuron sa utak ay alam na sa kasalukuyan sa labis na detalye
ngunit ang paraan na pagkakaisa ng sama-samang milyong mga ito ay napakahirap na
maunawaan. Ang pinakakanais nais na pakikitungo dito ay ang pagtrato sa utak
bilang isang biolohikal na kompyuter na labis na iba sa mekanismo ng ibang mga
elektronikong kompyuter ngunit katulad nito sa kahulugan na nagkakamit ng
impormasyon sa nakapaligid na mundo, iniimbak at pinoproseso ito sa iba't ibang
mga paraan.

Ang hugis at sukat ng mga utak ng iba't ibang espesye ay labis na magkakaiba at
ang pagtukoy sa parehong mga katangian ay kalimitang mahirap. Gayunpaman, may
mga ilang bilang ng prinsipiyo ng arkitektura ng utak na lumalapat sa lahat ng
iba't ibang mga espesye. Ang ilang aspeto ng istraktura ng utak ay karaniwan sa
halos lahat ng mga espesye ng hayop. Ang iba ay makikilala sa labis na mataas o
sulong(advanced) mula sa mga mas primitibong utak o makilala ang utak ng mga
bertebrado mula sa mga inbertebrado.

Ang pinakasimpleng paraan upang magkamit ng impormasyon tungkol sa anatomiya ng
utak ay sa pamamagitan ng biswal na inspeksiyon ngunit marami pang mga
sopistikadong mga teknika ang napaunlad. Ang tisyu ng utak sa natural na estado
ay sobrang lambot upang pag-aralan ngunit ito ay maaaring patigasin sa
pamamagitan ng paglulublob nito sa isang alkohol o iba pang mga fixative at
pagkatapos ay hihiwain ng hiwalay para sa eksaminasyon ng loob nito. Sa
paningin, ang loob ng utak ay binubuo ng mga area na tinatawag na materyang
grey(grey matter) na may madilim na kulay at nahihiwalay ng mga area ng puting
materya na may mas maliwanag na kulay. Ang karagdagang impormasyon ay makakamit
sa pamamagitan ng pagmamantsa(staining) ng mga tisyu ng utak ng iba't ibang mga
kemikal na nagpapalabas ng mga area kung saan ang mga spesipikong uri ay
makikita sa mataas na mga konsentrasyon. Posible ring masuri ang mikroistraktura
ng tisyu ng utak gamit ang isang mikroskopyo at upang mabakas ang paterno ng mga
koneksiyon mula sa isang area tungo sa iba pang area.

Ang mga utak ng lahat ng espesye ay pangunahing binubuo ng dalawang malawak na
mga klase ng selula: ang mga neuron at selulang glial. Ang mga selulang glial na
kilala rin bilang glia o neuroglia ay mayroong iba't ibang uri at nagsasagawa ng
ilang mga mahahalagang mga tungkuling kabilang ang suportang istraktura,
suportang metaboliko, insulasyon, at paggabay ng pag-unlad. Ang mga neuron ang
karaniwang tinuturing na pinakamahalagang selula sa utak. Ang katangian na
gumagawa sa mga neuron na walang katulad ang kakayahan nito na makapagpadala ng
mga signal(hudyat) sa mga spesipikong inaasintang mga selula sa malalayong
distansiya. Ang mga ito ay nagpapadala ng mga signal sa pamamagitan ng
akson(axon) na isang manipis na protoplasmikong hibla na lumalawig mula sa
katawan ng selula at umuusli na karaniwan sa maraming mga sanga sa iba pang area
na minsan ay malapit at minsan ay sa malalayong mga bahagi ng utak o katawan.
Ang haba ng isang akson ay maaaring ekstraordinaryo. Halimbawa, ang selulang
piramidal ng cerebral cortex ay pinalaki upang ang katawan ng selulang ito ay
maging kasing sukat ng katawan ng tao, ang akson na katulad na pinalaki ay
magiging kable ng ilang mga sentimetro sa diametro at lumalawig sa higit sa
isang kilometro. Ang mga aksong ito ay nagpapadala ng signal sa anyo ng mga
pulsong elektrokemikal na tinatawag na mga aksiyon potensiyal na tumatagal ng
hindi hihigit sa ika-isang libo(thousandth) ng isang segundo at naglalakbay sa
kahabaan ng akson sa bilis na 1-100 metro kada segundo. Ang ilang mga neuron ay
naglalabas ng mga aksiyon potensiyal na tuloy tuloy sa bilis na 10-100 kada
segundo at karaniwan ay sa mga hindi regular na paterno. Ang ibang mga neuron ay
tahimik sa karamihan ng panahon ngunit paminsan-minsan ay naglalabas ng isang
putok(burst) ng mga aksiyon potensiyal. Ang mga akson ay naglalabas ng mga
signal sa iba pang mga neuron sa pamamagitan ng ginawang espesyal na
pagitan(junction) na tinatawag na mga sinapse. Ang isang akson ay maaaring
makagawa ng mga ilang libong koneksiyong sinaptiko sa iba pang mga selula. Kung
ang isang aksiyon potensiyal na naglalakbay sa kahabaan ng akson ay dumating sa
isang sinapse, ito ay nagdudulot ng kemikal na tinatawag na neurotransmitter na
lumabas. Ang neurotransmitter ay nagbibigkis sa mga molekulang reseptor sa
membrano ng mga inaasintang selula. Ang mga sinapse ang pangunahing gumaganang
mga elemento ng utak. Ang mahalagang tungkulin ng utak ang pakikipagtalastasang
selula-sa-selula at ang mga sinapse ang mga punto kung saan ang
pakikipagtalastasan(komunikasyon) ay nangyayari. Ang utak ng tao ay
tinatantiyang naglalaman ng mga 100 trilyong sinapse. Kahit ang utak ng isang
langaw(fruit fly) ay naglalaman ng ilang mga milyong sinapse. Ang mga tungkulin
ng mga sinapseng ito ay iba iba. Ang ilan ay nagpapanabik(excitatory) sa
inaasintang selula. Ang iba ay nagpipigil(inhibitory) sa inaasintang selula. Ang
iba naman ay kumikilos sa pamamagitan ng pagpapagana(activating) ng mga sistema
ng ikalawang mensahero na nagbabago ng panloob na kemika ng mga inaasintang
selula nito sa mga komplikadong paraan. Ang malaking praksiyon ng mga sinapse ay
mababago na ang ibig sabihin ay may kakayahan ang mga ito sa pagbabago ng lakas
sa paraang kinokontrol ng mga paternong dumadaan sa mga ito. Malawak na
pinaniniwalaan na ang nakabatay sa gawaing modipikasyon(pagbabago) ng mga
sinapse ang pangunahing mekanismo ng pagkatuto at memorya ng utak. Ang karamihan
sa espasyo ng utak ay kinukuha ng mga akson na karaniwan ay nakakumpol ng
magkakasama sa tinatawag na nerbong hiblang mga trakto. Maraming mga akson ay
nakabalot sa makapal na sheath ng matabang substansiyang tinatawag na myelin na
nagsisilbing labis na tagapagdagdag ng bilis ng paglaganap ng signal. Ang myelin
ay puti kaya ang mga bahagi ng utak na eksklusibong napupuno ng hiblang nerbo ay
makikitang kinukulayan ng maliwanag na puting materya na salungat sa kinukulayan
ng madilim na materyang grey na nagmamarka sa mga area na may mataas na densidad
ng katawan ng selulang neuron.

Maliban sa ilang mga primitibong uri ng hayop gaya ng sponges na walang
sistemang nerbiyos at jellyfish na may sistemang nerbiyos na binubuo ng kalat na
nerbong lambat, ang lahat ng mga hayop ay bilaterian na ang ibig sabihin ay
mayroon itong bilateral na simetrikong hugis ng katawan o may kaliwa at kanang
gilid na matatantiyang salaming larawan ng bawat isa. Ang lahat ng mga
bilaterian ay sinasabing nagmula sa isang karaniwang ninuno(common ancestor) na
lumitaw sa simula ng panahong Cambrian mga 550-600 milyong taon ang nakalilipas
at may hugis ng simpleng tubonguod na may segmentadong katawan. Sa lebel na
skematiko, ang basikong hugis ng uod ay patuloy na nakikita sa katawan at
arkitektura ng sistemang nerbiyos ng lahat ng modernong bilaterian kabilang ang
mga bertebrado. Ang pundamental na anyo ng katawang bilateral ay isang tubo na
may malalim na butas ng gut na tumatakbo mula sa bibig patungo sa anus at isang
kordong nerbo(nerve) na may ganglion sa bawat segmento ng katawan at may
espesyal na malaking ganglion sa harap na tinatawag na utak. Ang utak ay maliit
at simple sa ilang mga espesye gaya ng mga uod na nematoda. Sa ibang mga espesye
kabilang ang mga bertebrado, ito ang pinaka-komplikadong(complex) organo ng
katawan. Ang ilang mga uri ng uod(bulate) gaya ng linta ay nag-aangkin rin ng
lumaking ganglion sa dulong likod ng kordong nerbo na tinatawag na "buntot
utak". May mga ilang uri ng umiiral na bilaterial na walang makikilalang utak
kabilang ang echinoderm, tunicate at isang pangkat ng mga primitibong patag na
uod(flatworms) na tinatawag na Acoelomorpha. Depinitibo ring napatunayan kung
ang pag-iral ng mga walang utak na espese na ito ay nagpapakita na ang mga
sinaunang bilaterian ay walang utak o kung ang mga ninuno nito ay nag-ebolb sa
paraang nagdulot ng pagkawala na nakaraang umiiral na istraktura ng utak.

Ang kategoryang ito ay kinabibilangan ng mga arthropod, molluska at ilang mga
uri ng uod(bulate). Ang pagkakaiba ng mga planong katawan ng mga inbertebrado ay
tumutugma sa katumbas na pagkakaiba sa mga istraktura ng utak nito. Ang dalawang
pangkat ng mga inbertebrado ay mapapansing may mga masalimuot(complex) na mga
utak: ang arthropod(kabilang ang mga insekto, crustacean, arachnid at iba pa) at
ang mga cephalopod (kabilang ang mga octopus, pusit at mga katulad na molluska).
Ang utak ng mga arthropod at cephalopod ay lumilitaw mula sa magkakambal na
paralelong kordong nerbo na lumalawig sa katawan ng mga hayop na ito. Ang mga
arthropod ay may isang sentral na utak na may tatlong dibisyon at malaking
optikal na mga lobo(lobes) sa likod ng bawat mata para sa pagporproseso ng
paningin. Ang mga cephalopod gaya ng octopus at pusit ay may pinakamalaking mga
utak sa anumang mga inbertebrado. May mga ilang espesye na inberterbrado na ang
mga utak ay lubos na pinag-aralan dahil ang mga ito ay katangian na gumagawa sa
mga itong konbinyente sa pag-aaral eksperimental:

Ang unang mga bertebrado ay lumitaw sa panahong Cambrian mga higit 500 milyong
taon ang nakalilipas at maaaring kahawig ng modernong hagfish sa anyo. Ang mga
pating ay lumitaw mga 450 milyong taon ang nakalilipas, ang mga amphibia mga 400
milyong taon ang nakalilipas, ang mga reptilia mga 350 milyong taon ang
nakalilipas at ang mga mamalya mga 200 milyong taon ang nakalilipas. Walang
modernong mga espesye ang dapat ilarawang mas primitibo kesa sa iba kung
mahigpit na pag-uusapan dahil ang bawat isa sa mga ito ay may katumbas na
mahabang ebolusyonaryong kasaysayan ngunit ang mga utak ng mga modernong
hagfish, lamprey, pating, amphibian, reptile at mammal ay nagpapakita ng
pagbabago ng sukat at kompleksidad na halos sumusunod sa sekwensiyang
ebolusyonaryo. Ang utak ng lahat ng mga ito ay naglalaman ng parehong hanay ng
pangunahing mga kasangkapang anatomikal ngunit ang karamihan ay
rudimentaryo(hindi lubusang maunlad) sa hagfish samantalang sa mga mammal ang
pinakaharap na bahagi o ang telencephalon ay lubusang madetalye at malawig. Ang
mga utak ay karamihang kinukumpara sa sukat nito. Ang relasyon sa pagitan ng
sukat ng utak, sukat ng katawan at iba pang bariabulo ay pinag-aralan sa malawak
na saklaw ng mga espesyeng bertebrado. Bilang patakaran, ang sukat ng utak ay
lumalaki sa sukat ng katawan ng hayop ngunit hindi sa sa isang simpleng linyar
na proporsiyon. Sa pangkalahatan, ang mga mas maliit na hayop ay gumagawing
nag-aangkin ng mas malaking mga utak na sinusukat bilang praksiyon ng sukat ng
katawan. Ang hayop na may pinakamalaking sukat ng utak-sa sukat ng katawang
rasyo ang hummingbird. Para sa mga mammal, ang relasyon sa pagitan ng bolyum ng
utak at masa ng katawan ay pundamental na sumusunod sa kapangyarihang batas na
may eksponenteng mga 0.75. Ang pormulang ito ay naglalarawan ng tendensiyang
sentral ngunit ang bawat pamilya ng mga mamalya ay lumilisan dito sa ilang digri
sa paraang nagrereplekta sa isang bahagi sa kompleksidad ng mga pag-aasal nito.
Halimbawa, ang mga primado ay nag-aangkin ng mga utak na 5 hanggang 10 beses na
mas malaki kesa sa hinuhulaan ng pormulang ito. Ang mga maninila ay gumagawing
nag-aangkin ng mas malaking mga utak kesa sa mga sinisila nito relatibo sa sukat
ng katawan. Ang mga utak ng lahat ng bertebrado ay nagsasalo ng isang
karaniwang(common) saligang anyo na lumilitaw ng maliwanag sa mga simulang yugto
ng pag-unlad embryoniko. Sa pinakasimulang anyo nito, ang utak ay lumalabas
bilang tatlong mga pamamaga sa dulong harap ng tubong neural. Ang mga pamamagang
ito ay kalaunang nagiging harapangutak(forebrain), gitnangutak(midbrain), at
likurangutak(hindbrain) o respektibong prosencephalon, mesencephalon, at
rhombencephalon. Sa pinakasimulang yugto ng pag-unlad ng utak, ang tatlong mga
area ay halos magkakatumbas sa sukat. Sa maraming mga klase ng bertebrado gaya
ng isda at amphibian, ang tatlong mga bahagi ay nananatiling magkatulad sa sukat
sa isang matandang hayop ngunit sa mga mamalya, ang harapangutak ay nagiging mas
malaki kesa sa ibang mga bahagi at ang gitnangutak ay nagiging maliit. Ang mga
utak ng mga bertebrado ay gawa sa napakalambot na tisyu. Ang buhay na tisyu ng
utak ay medyo kulay pink sa labas at karamihan ay puti sa loob na may hindi
maaninag na mga pagkakaiba sa kulay. Ang mga utak ng bertebrado ay napapaligiran
ng isang sistema ng magkakadugtong na tisyung membrano na tinatawag na meninges
na humihiwalay sa bungo mula sa utak. Ang mga besel ng dugo ay pumapasok sa
sentral na sistemang nerbiyos sa pamamagitan ng mga butas sa mga patong na
meningeal. Ang mga selula sa pader ng besel ng dugo ay mahigpit na
pinagdudugtong sa bawat isa na bumubuo sa tinatawag na harang sa dugo-utak na
pumoprotekta sa utak mula sa mga toksin(lason) na maaaring makapasok sa
pamamagitan ng daloy ng dugo. Ang mga neuroanatomista ay karaniwang naghahati sa
utak ng bertebrado sa anim na mga pangunahing rehiyon: ang
telencephalon(hemisperong serebral), diencephalon(thalamus at hypothalamus),
mesencephalon(gitnangutak), cerebellum, pons, at medulla oblongata. Ang bawat
areang ito ay may komplikadong panloob na istraktura. Ang ilang mga bahagi gaya
ng cerebral cortex at cerebellum ay binubuo ng mga patong na tinupi o
magkakapatong na nakapulupot upang magkasya sa libre pang espasyo. Ang ibang mga
bahagi gaya ng thalamus at hypothalamus ay binubuo ng mga kumpol ng maraming
maliliit na mga nuclei. Angg libo libong makikilalang mga area ay maaaring
matukoy sa loob ng utak ng mga bertebrado batay sa pinong pagkakakilanlan ng mga
istrakturang neural, kemika at pagdudugtong. Bagaman ang parehong basikong mga
bahagi ay makikita sa mga utak ng lahat ng bertebrado, ang ilang mga sangay ng
ebolusyong bertebrado ay nagtungo sa malaking distorsiyon(pagkasira) ng
heometriya ng utak lalo na sa area ng harapangutak. Ang utak ng isang pating ay
nagpapakita ng basikong mga bahagi sa diretsong paraan ngunit sa mga isdang
teleost(na kinabibilangan ng karamihan sa mga umiiral na espesye ng isda), ang
harapangutak ay naging "everted" tulad ng isang medyas na ang loob ay nakalabas.
Sa mga ibon, mayroon ring malaking pagbabago sa istraktura ng harapangutak. Ang
mga distorsiyong ito ay nagpapahirap na maitugma ang mga bahagi ng utak ng isang
espesye sa iba pang mga espesye. Ang sumusunod ang listahan ng ilan sa
pinakamahalagang mga bahagi ng utak ng mga bertebrado kasama ang maikling
paglalarawan ng mga tungkulin nito:

Ang pinakahalatang pagkakaiba sa pagitan ng mga utak ng mamalya at ibang mga
bertebrado ang sukat nito. Sa aberahe, ang mamalya ay may utak na halos dalawang
beses na kasinglaki ng utak ng ibong may parehong sukat ng katawan at sampung
beses na mas malaki kesa sa utak ng reptile na may parehong sukat ng katawan.
Gayunpaman, hindi lamang nag sukat ang tanging pagkakaiba ng mga ito. Mayroon
ding malaking pagkakaiba sa hugis nito. Ang likurangutak at gitnangutak ng mga
mamalya ay sa pangkalahatang katulad ng ibang mga bertebrado ngunit ang malaking
pagkakaiba ay makikita sa harapangutak na lubos na mas malaki at nabago sa
istraktura. Ang cerebral cortex ang bahagi ng utak na malakas na bumubukod sa
mga mamalya. Sa mga hindi mamalyang bertebrado, ang surpasiyo(ibabaw) ng
cerebrum ay nilinyahan ng makukumparang simpleng tatlong patong na istrakturang
tinatawag na pallium. Sa mga mammal, ang pallium ay nag-ebolb sa mas
komplikadong anim na patong na istrakturang tinatawag na neocortex o isocortex.
Ang ilang mga area sa gilid ng neocortex kabilang ang hippocampus at amygdala ay
higit ring labis na mas maunlad sa mga mammal kesa sa ibang mga bertebrado. Ang
pagkakaroon ng labis na detalye ng cerebral cortex ay nagdadala nito ng ibang
mga pagbabago sa ibang mga area ng utak. Ang superior colliculus na gumagampan
ng malaking papel sa pagkontrol ng paningin sa karamihan ng mga bertebrado ay
lumiliit sa maliit na sukat sa mga mammal at marami sa mga tungkulin nito ang
ginampanan ng mga areang biswal(paninging) ng cerebral cortex. Ang cerebellum ng
mga mamalya ay naglalaman ng malaking porsiyon (ang neocerebellum) na nakalaan
sa pagsuporta ng cerebral cortex na walang kapilas(counterpart) sa ibang mga
bertebrado.

Ang mga utak ng tao at iba pang mga primado ay naglalaman ng parehong mga
istraktura gaya ng utak ng ibang mga mamalya ngunit ang mga ito ay mas malaki sa
proporsiyon ng sukat ng katawan ng mga ito. Ang pinakamalawak na tinatanggap na
paraan ng pagkukumpara ng mga sukat ng utak sa buong mga espesye ay tinatawag na
kosiyenteng ensepalisasyon(encephalization quotient o EQ) na isinasaalang-alang
ang pagiging hindi linyar ng utak-sa-katawang relasyon. Ang mga tao ay may
aberaheng EQ na 7 hanggang 8 saklaw(range) samantalang ang ibang mga primate ay
may EQ sa 2 hanggang 3 saklaw. Ang mga dolphin ay may EQ na mas mataas sa ibang
mga primate bukod sa tao ngunit ang halos lahat ng mga mammal ay may halagang EQ
na labis na mas mababa. Ang karamihan sa paglaki ng utak ng mga primate ay
nagmula sa labis na paglawig ng cerebral cortex lalo na ang prefrontal cortex at
mga bahagi ng cortex na sumasangkot sa bisyon(paningin). Ang biswal na
nagpoprosesong networko ng mga primate ay kinabibilangan ng hindi lalagpas sa 30
makikilalang mga area ng utak na may komplikadong sapot ng interkoneksiyon.
Tinantiya na ang mga area sa pagpoprosesong biswal(paningin) ay sumasakop sa
higit sa kalahati ng kabuuang surpasiyo ng neocortex ng mga primate. Ang
prefrontal cortex ay nagsasagawa ng mga tungkuling kabilang ang pagpaplano,
kumikilos na memorya, motibasyon, atensiyon, at kontrol pang ehekutibo. Ito ay
kumukuha ng labis na malaking proporsiyon sa utak ng mga primate kesa sa ibang
mga species at lalong malaking praksiyon sa utak ng tao.

Ang mga tungkulin ng utak ay nakabatay sa kakayahan ng mga neuron na magpadala
ng mga elektrokemikal na signal(hudyat) sa ibang mga selula at sa kakayahan ng
mga ito na angkop na tumugon sa mga elektrokemikal na signal na natanggap mula
sa ibang mga selula. Ang elektrikal na katangian ng mga neuron ay kinokontrol ng
malawak na uri ng mga biokemikal at metabolikong proseso na ang pinakakilala
dito ang interaksiyon sa pagitan ng mga neurotransmitter at reseptor na
nangyayari sa mga sinapse.

Ang mga neurotransmitter ang mga kemikal na inilalabas sa sinapse kapag ang
aksiyon potensiyal ay nagpapagana sa mga ito. Ang mga neurotransmitter ay
nagbibigkis ng kanilang sarili sa mga molekulang reseptor sa membrano ng
inaasintang selula ng sinaps kaya binabago nito ang elektrikal at kemikal na
katangian ng mga molekulang reseptor. Sa ilang mga eksepsiyon, ang mga neuron sa
utak ay naglalabas ng parehong mga kemikal na neurotransmitter o kombinasyon ng
mga neurotransmitter sa lahat ng mga sinaptikong koneksiyon na ginagawa sa iba
pang mga neuron. Ang patakarang ito ay tinatawag na prinsipyo ni Dale. Dahil
dito, ang neuron ay maaaring ilarawan sa pamamagitan ng neurotransmitter na
inilalabas nito. Ang karamihan sa mga sikoaktibong mga droga ay nagbibigay ng
mga epekto nito sa pamamagitan ng pagbabago ng spesipikong mga sistema ng
neurotransmitter. Ito ay lumalapat sa mga drogang gaya ng marijuana, nikotina,
heroin, cocaine, alak, fluoxetine, chlorpromazine at marami pang iba. Ang
dalawang neurotransmitter na malawak na ginagamit sa utak ng mga bertebrado ang
glutamato na palaging nagsasagawa ng mga nagpapanabik na epekto sa mga
inaasintang neuron at ang asidong gamma-aminobutiriko(GABA) na palaging
nagsasagawa ng pagpipigil sa mga inaasintang neuron. Ang mga neuron na gumagamit
ng mga neurotransmitter na ito ay matatagpuan sa halos bawat bahagi ng utak.
Dahil sa pagiging laganap ng mga ito, ang mga drogang kumikilos sa glutamato o
GABA ay gumagawing nag-aangkin ng malawak at makapangyarihang mga epekto. Ang
ilang mga pangkalahatang anestetiko ay umaasal sa pamamagitan ng pagbabawas ng
mga epekto ng glutamato. Ang karamihan sa mga trankilayser ay nagsasagawa ng mga
sedatibong(nagpapakalmang) mga epekto nito sa pamamagitan ng pagpapataas ng mga
epekto ng GABA. May mga dosena ng ibang mga kemikal na neurotransmitter na
ginagamit sa mas limitadong mga area ng utak na kadalasan ay inilalaan sa isang
partikular na tungkulin. Halimbawa, ang serotonin na pangunahing inaasinta ng
mga drogang antidepresant at maraming mga pantulong dietaryo ay nagmumulang
eksklusibo sa isang maliit na area ng sangangutak(brainstem) na tinatawag na
Raphe nuclei. Ang norepineprino na sumasangkot sa pananabik ay eksklusibong
nagmumula sa isang malapit na areang tinatawag na locus coeruleus. Ang ibang mga
neurotransmitter gaya ng acetylkolino at dopamino ay maraming pinagmumulan sa
utak ngunit hindi kasinglaganap na ipinamamahaging gaya ng glutamato at GABA.

Bilang pangalawang epekto ng mga prosesong elektrokemikal na ginagamit ng mga
neuron sa paghuhudyat, ang mga tisyu ng utak ay lumilikha ng mga elektrikong
field kapag ito ay aktibo. Kapag ang malaking bilang ng mga neuron ay
nagpapakita ng sinkronisadong(magkakasabay) mga gawain, ang mga elektrikong
field na nililikha ng mga ito ay maaaring sapat na malaki upang matukoy ito sa
labas ng bungo gamit ang elektroensepalograpiya(electroencephalography o EEG).
Ang mga rekording na EEG kasama ang mga rekording na ginagawa mula sa electrode
na itinanim sa loob ng mga utak ng hayop gaya ng daga ay nagpapakitang ang utak
ng isang buhay na hayop ay patuloy na aktibo kahit sa pagtulog. Ang bawat bahagi
ng utak ay nagpapakita ng pinaghalong ritmiko(rhythmic) at hindi ritmikong mga
gawain na maaaring mag-iba ayon sa estado ng pagkilos. Sa mga mamalya, ang
cerebral cortex ay may kagawiang nagpapakita ng malaking mabagal na mga along
delta habang natutulog, mas mabilis na mga along alpha kung ang hayop ay gising
ngunit walang pansin at ang mukhang magulong iregular na gawain kapag ang hayop
ay aktibong nagsasagawa ng isang gawain. Habang nangyayari ang isang
epileptikong pangingisay, ang mekanismong kontrol na nagpipigil sa utak ay
nabibigong gumana at ang elektrikal na gawain ay tumataas sa level na
patolohikal(nagsasanhi ng sakit) at lumilikha ng mga bakas ng EEG na nagpapakita
ng malaking alon at mga paternong patulis na hindi nakikita sa mga malusog na
utak. Ang pag-uugnay ng mga pang populasyong mga lebel ng pateernong ito sa mga
komputasyonal na mga tungkulin ng mga indibidwal na neuron ang pangunahing pokus
ng pagsasaliksik sa neuropisiolohiya.

Ang lahat ng mga bertebrado ay may harang na dugo-utak na pumapayag sa
metabolismo sa loob ng utak na maisagawa ng iba sa metabolismo ng ibang mga
bahagi ng katawan. Ang mga selulang Glial ay gumagampan ng malaking papel sa
metabolismo ng utak sa pamamagitan ng pagkokontrol ng komposisyong kemikal ng
pluido na pumapaligid sa mga neuron kabilang ang mga lebel ng ion at nutriento.
Ang tisyu ng utak ay kumokonsumo ng malaking halaga ng enerhiya na proporsiyon
sa bolyum nito kaya ang malalaking mga utak ay naglalagay ng labis na
metabolikong pangangailangan sa mga hayop. Ang pangangailangan na limitahan ang
timbang na nakaayos, halimbawa sa mga langaw ay nagdulot ng seleksiyon(pagpili)
sa pagpapaliit ng sukat ng utak sa ilang mga espesye gaya ng paniki. Ang
karamihan sa konsumpsiyon ng enerhiya ng utak ay napupunta sa pagpapanatili ng
elektrikong karga o membranong potensiyal ng mga neuron. Karamihan sa mga
espesyang bertebrado ay naglalaan sa pagitan ng 2% at 8% ng metabolismong basal
sa utak. Gayunpaman, sa mga primado, ang praksiyon ay mas mataas. Sa mga tao,
ito ay tumataas sa 20–25%. Ang konsumpsiyon ng enerhiya ng utak ay hindi labis
na nagbabago sa paglipas ng panahon ngunit ang mga aktibong rehiyon ng cerebreal
cortex ay kumokonsuma ng medyo mas maraming enerhiya kesa sa mga hindi aktibong
rehiyon. Ito ay bumubuo ng batayan para sa pangtungkuling paraan ng paglalarawan
ng utak gaya ng PET at fMRI. Sa mga tao at iba pang species, ang brain ay
kumukuha ng halos lahat ng mga enerhiya nito mula sa nakabatay sa oksiheno na
metabolismo ng glukosa(asukal ng dugo). Sa ilang mga espesye, ang alternatibong
pinagkukunan ng enerhiya ay maaaring gamitin kabilang ang lactate, ketone,
asidong amino, glikoheno at posibleng mga lipido.

Mula sa perspektibong ebolusyonaryo-biolohikal, ang tungkulin ng utak ay
magbigay ng kosistenteng kontrol sa mga aksiyon ng isang hayop. Ang isang
sentralisadong ay pumapayag sa mga pangkat ng masel na kapwa mapagana sa mga
komplikadong paterno. Ito ay pumapayag rin sa mga stimuli na naghihimasok sa
isang bahagi ng katawan na pumukaw ng mga tugon sa iba pang mga bahagi at maaari
rin itong magpigil sa iba't ibang bahagi ng katawan sa pagsasagawa ng
magkakabanggang tungkulin sa bawat isa. Upang lumikha ng makalayunin at
nagkakaisang aksiyon, ang utak ay nagdadala muna ng impormasyon mula sa mga
organong pandama ng sama sama isang sentral na lokasyon. Pagkatapos nito ay
pinoproseso ng utak ang mga hilaw na mga datos na ito upang humugot ng
impormasyon tungkol sa istraktura ng kapalagiraan. Kasunod nito ay pinagsasama
nito ang naprosesong pandamang impormasyon kasama ng impormasyon sa mga
kasalukuyang pangangailangan ng hayop at sa memorya ng mga nakaraang
sirkunstansiya. Ang pinakahuli sa basehan ng mga resulta, ito ay lumilikha ng
mga paternong tugong motor na angkop sa pagpapalaki(maximize) ng kapakanan ng
hayop. Ang mga gawaing pagpoproseso ng mga signal ay nangangailangan ng mga
komplikadong pakikipag-ugnayan sa pagitan ng iba't ibang mga gumaganang
pang-ilalim na sistema.

Ang imbensiyon ng mga elektronikong kompyuter noong mga 1940 kasama ng
pagkakabuo ng matematikal na teoriya ng impormasyon ay nagdulot ng pagkakatanto
na ang mga utak ay maaaring potensiyal na maunawaan bilang mga sistemang
nagpoproseso ng impormasyon. Ang konseptong ito ang bumuo ng basehan ng larangan
ng cybernetika at kalaunan ay nagdulot ng paglitaw ng tinatawag ngayong
komputasyonal na neurosiyensiya. Ang pinakaunang mga pagtatangka ay medyo hindi
maunlad na tumatrato sa utak bilang isang digital na kompyuter na nagbabalat
kayo gaya halimbawa sa aklat ni John von Neumann noong 1958 na "The Computer and
the Brain". Sa paglipas ng mga panahon, ang pagtitipon ng impormasyon tungkol sa
elektrikong mga tugon ng mga selula ng utak na naitala(recorded) mula sa mga
kumikilos na hayop ay patuloy na naglipat ng mga konseptong teoretikal sa
direksiyon ng papalagong realismo. Ang esensiya ng pakikitungo sa pagpoproseso
ng impormasyon ng utak ay upang subukang maunawaan ang tungkulin ng utak sa
termino ng mga impormasyong dumadaloy at implementasyon(pagpapatupad) ng mga
algoritmo. Ang isa sa pinakamaimpluwensiya (most influential) na sinaunang ambag
ang 1959 na papel na pinamagatang "What the frog's eye tells the frog's
brain"(Ano ang sinasabi ng mata ng palaka sa utak ng palaka). Ang papel na ito
ay sumusuri ng mga tugong biswal(paningin) ng mga neuron sa retina at optikong
tectum sa mga palaka at dumating sa konklusyong ang ilang mga nueron sa tectum
ng palaka ay nakakawad(wired) upang magsama ng elementaryong tugon sa paraang
gumagawa sa mga ito bilang "bug perceivers"(tagatanto ng mga kulisap). Sa mga
ilang taon pagkatapos nito, natuklasan nina David Hubel at Torsten Wiesel ang
mga selula sa pangunahing biswal na cortex ng mga unggoy na naging aktibo kapag
ang mga matutulis na gilid sa kahabaan ng mga spesipikong punto sa sakop ay
makikita. Ito ang pagkakatuklas na kalaunan ay nagdulot sa kanila ng
Gantimpalang Nobel. Ang mga kasunod na pag-aaral sa mga mataas na order na area
ng paningin ay nakatuklas na ang mga selula na makakatukoy ng disparidad na
binokular, kulay, paggalaw, at mga aspeto ng hugis sa mga area na matatagpuan sa
papalaking distansiya mula sa pangunahing biswal cortex ay nagpapakita ng
papalaking komplikadong mga tugon. Ang ibang mga imbestigasyon ng area ng utak
na walang kaugnayan sa paningin ay naghayag ng mga selula na may malawak na uri
ng mga tugong may kaugnay. Ang ilan sa mga ito ay umuugnay sa memorya ng utak at
ang ilan sa mga abstraktong uri ng kognisyon gaya ng espasyo. Ang mga teorista
ay nagsagawa ng pag-aaral upang maunawaan ang mga paternong tugong ito sa
pamamagitan ng paglikha ng mga matematikal na model ng neuron at network na
neural na maaaring gayahin gamit ang mga kompyuter. Ang ilang mga magagamit na
modelo ay abstrakto na pumopokus sa konseptwal na istraktura ng mga algoritmong
neural kesa sa mga detalye kung paaanong mga ito ay ipinapatupad sa utak. Ang
ilang mga modelo ay nagtatangka na isama ang mga datos tungkol sa katangian
pisikal ng mga tunay na neuron. Gayunpaman, wala pang modelo sa anumang lebel sa
kasalukuyan na itinuturing na lubusang balidong deskripisyon ng tungkulin ng
utak. Ang esensiyal na kahirapan ay ang mga sopistikadong
komputasyon(pagkukwenta) sa mga network na neural ay nangangailangan ng
ipinamahaging pagpoproseso kung saan ang daan mga daan o libo libong neuron ay
sama samang kumikilos. Ang mga kasalukuyang paraan ng pagtatala ng gawain ng
utak ay may tanging kakayahan nag paghihiwalay ng mga aksiyon potensiyal mula sa
ilang dosenang neuron ng isa isa.

Ang isa sa mga pangunahing tungkulin ng utak ang paghugot ng biolohikal na
mahalagang impormasyon mula sa mga input pandama(sensory). Ang utak ng tao ay
binibigyan ng impormasyon tungkol sa liwanag, tunog, ang kemikal na komposisyon
ng atmospero, temperatura, orientasyon ng ulo, posisyon ng mga hita, ang kemikal
na komposisyon ng daloy ng dugo at marami pang iba. Sa ibang mga hayop, ang
karagdagang mga pandama ay umiiral gaya ng infrared na pandama ng init sa mga
ahas, ang pandama ng magnetikong field sa mga ibon o ang pandamang elektrikong
field sa ilang mga uri ng isda. Sa karagdagan, ang ibang mga hayop ay maaaring
magpaunlad ng mga kasalukuyang sistemang pandama sa mga bagong paraan gaya ng
adaptasyon(pag-aangkop) ng mga paniki ng pandamang pandinig nito sa isang anyo
ng sonar. Sa isang paraan o iba pa, ang lahat ng mga pandamang modalidad na ito
ay inisyal(sa simula) na matutukoy ng mga ginawang espesyal na sensor na
nagsasagawa ng mga signal sa utak. Ang bawat sistemang pandama ay nagsisimula sa
mga ginawang espesyal na selulang reseptor gaya ng tumatanggap ng liwanag na mga
neuron sa retina ng mata, sensitibo sa panginginig na mga neuron sa cochlea ng
tenga o mga sensitibo sa presyur na mga neuron sa balat. Ang mga akson ng mga
pandamang selulang reseptor ay naglalakbay sa kordong espinal o utak kung saan
ang mga ito ay nagpapadala ng mga signal nito sa unang-order na mga pandamang
nucleus na nakalaan sa isang spesipikong pandamang modalidad. Ang pangunahing
pandamang nucleus na ito ay nagpapadala ng impormasyon sa mas mataas na order na
mga areang pandama na nakalaan sa parehong modalidad. Kalaunan sa pamamagitan ng
isang daang estasyon sa thalamus, ang mga signal ay pinapadala sa cerebral
cortex kung saan ang mga ito ay pinoproseso upang humugot ng biolohikal na
mahalagang katangian at isinasama sa mga signal na nagmula sa iba pang mga
sistemang pandama.

Ang mga sistemang motor ang mga area sa utak na direkta o hindi direktang
nasasangkot sa paglikha ng mga paggalawa ng katawan o sa pagpapagana ng mga
masel. Maliban sa mga masel na kumokontrol sa mata na pinapatakbo ng nuclei sa
gitnangutak, ang lahat ng mga boluntaryong masel sa katawan ay direktang
pinupukaw(innervated) ng mga motor na neuron sa kordong espinal at likurangutak.
Ang mga espinal na motor na neuron ay kinokontrol ng parehong mga sirkitong
neural na bahagi ng kordong espinal at ng mga input na umaahon mula sa utak. Ang
intrinsikong sirkitong espinal ay nagpapatupad ng maraming mga tugong reflex at
naglalaman ng mga henerador ng paterno para sa ritmikong paggalaw gaya ng
paglalakad at paglangoy. Ang nagmumulang mga koneksiyon sa utak ay pumapayag ng
mas sopistikadong mga kontrol. Ang utak ay naglalaman ng ilang mga area na motor
na umuungos na direkta sa kordong espinal. Sa pinakamababang lebel, ang mga
motor na area sa medulla at pons na kumukontrol sa mga stereotipadong mga
paggalawa gaya ng paglalakad, paghinga at paglunok. Sa mas mataas na lebal ang
mga area sa gitnangutak gaya ng pulang nucleus na responsable sa pagkokoordina
ng mga paggalaw ng mga braso at hita. Sa lalong mas mataas pang lebel ang
pangunahing motor na cortex na isang piraso ng tisyung matatagpuan sa
posterior(likurang) gilid ng harapang lobo(frontal lobe). Ang pangunahing motor
na cortex ay nagpapadala ng mga proheksiyon sa mga subcortical na motor na area
ngunit ito ay nagpapadala rin ng malaking proheksiyon na direkta sa kordong
espinal sa pamamagitan ng traktong piramidal. Ang direktang corticospinal na
proheksiyong ito ay pumapayag para sa isang tiyak na boluntaryong kontrol ng mga
pinong detalye ng paggalaw. Ang ibang mga kaugnay na motor na area ng utak ay
nagsasagawa ng ikalawang mga epekto sa pamamagitan ng pagpoprohekto sa mga
pangunahing motor na area. Kabilang sa pinakamahalagang pangalawang mga area ang
premotor cortex, basal ganglia, at cerebellum.

Sa karagdagan sa lahat ng nasa itaas, ang utak at kordong espinal ay naglalaman
ng ekstensibong mga sirkitriya upang kontrolin ang autonomikong sistemang
nerbiyos na umaasal sa pamamagitan ng paglalabas ng mga hormone at pagmo-modula
ng mga makinis na masel ng gut. Ang autonomikong sistemang nerbiyos ay umaapekto
sa rate ng pagtibok ng puso, dihestiyon, rate ng respiration, paglalaway,
perspirasyon (pagpapawis), urinasyon(pag-ihi), pananabik sekswal, at iba pang
mga proseso. Ang karamihan sa mga tungkulin nito ay hindi nasa ilalim ng
direktang boluntaryong kontrol.

Marahil ang pinakahalatang aspeto ng pag-aasal ng anumang hayop ang pang-araw
araw na siklo sa pagitan ng pagtulog at paggising. Ang pananabik(arousal) at
pagiging alerto ay inaangkop(modulate) sa mas pinong skala ng panahon bagaman ng
isang ekstensibong networko ng mga area ng utak. Ang isang mahalagang bahagi ng
sistemang pananabik ang suprachiasmatic nucleus(SCN) na isang munting bahagi ng
hypothalamus na matatagpuang direkta sa itaas ng punto kung saan ang mga nerbong
optiko mula sa dalawang mata ay nagtatagpo. Ang SCN ay naglalaman ng sentral na
biolohikal na orasan ng katawan ng organismo. Ang mga neuron ay nagpapakita ng
lebel ng gawain na tumataas at bumabagsak sa yugtong mga 24 oras na mga ritmong
circadian. Ang mga pagbabago bago ng mga gawaing ito ay pinapatakbo ng mga
pagbabagong ritmiko sa ekspresyon ng ng isang hanay ng mga "clock genes"(orasang
mga gene). Ang SCN ay patuloy na nagpapanatili ng oras kahit pa ito ay putulin
mula sa utak at ilagay sa isang plato ng mainit na solusyong nutriento ngunit
ito ay ordinaryong tumatanggap ng input mula sa mga nerbong optiko sa
pamamagitan ng traktong retinohypothalamic(RHT) na pumapayag sa pang-araw araw
na liwanag-dilim na mga siklo upang magsagawa ng kalibrasyon ng orasan. Ang SCN
ay umuungos sa isang hanay ng mga area sa hypothalamus, sangangutak(brainstem)
at gitnangutak na sumasangkot sa pagpapatupad ng mga siklong pagtulog-paggising.
Ang isang mahalagang bahagi ng sistemang ito ang pormasyong retikular na isang
pangkat ng mga kumpol na neuron na nakakalat sa pinakagitna ng mababang utak.
Ang mga retikula na neuron ay nagpapadala ng mga signal sa thalamus na ang mga
ito ay nagpapadala naman ng aktibidad-lebel- na kumokontrol na mga signal sa
bawat bahagi ng cortex. Ang pinsala sa pormasyong retikular ay maaaring lumikha
ng permanenteng estado ng coma(walang kamalayan). Ang pagtulog ay sumasangkot sa
malaking mga pagbabago sa gawain ng utak. Hanggang 1950, pangkalatang
pinapaniwalaan na ang utak ay esensiyal na nagsasara sa pagtulog ngunit ito ay
nalamang hindi too. Ang pagtulog na REM(na may panaginip) at NREM(hindi REM na
walang panaginip) ay umuulit sa kaunting paiba ibang mga paterno sa buong
episodyo ng pagtulog. Ang tatlong malawak na mga uri ng walang katulad na mga
perno ng gawain ng utak ang maaaring sukatin: REM, mababaw na NREM at malalim na
NREM. Sa pagtulog na malalim na NREM na tinatawag ring pagtulog na mabagal na
alon, ang aktibidad sa cortex ay kumukuha ng anyo ng malaking
sinkronisadong(sabay sabay) na mga alon samantalang sa estadong paggising, ito
ay maingay hindi sabay sabay. Ang mga lebel ng mga neurotransmitter na
norepinephrine at serotonin ay bumabagsak habang nangyayari ang mabagal na along
pagtulog at bumabagsak sa halos sero sa pagtulog na REM. Ang mga lebel ng
acetylcholine ay nagpapakita ng kabaligtarang paterno.

Para sa anumang hayop, ang pagpapatuloy(survival) ay nangangailangan ng
pagpapanatili ng iba't ibang uri ng mga parametro ng estadong pangkatawan sa
loob ng isang limitadong saklaw ng bariasyon(pagkakaiba). Ito ay kinabibilangan
ng temperatura, nilalamang tubi, konsenstrasyon ng asin sa daluyangdugo, lebel
ng glukosa sa dugo, lebel ng oksiheno sa dugo at iba pa. Ang kakayahan ng isang
hayop na pangasiwaan ang panloob na kapaligiran ng katawan nito o ang tinatawag
na milieu intérieur ng pangunahing pisiolohistang si Claude Bernard ay kilala
bilang homoestasis. Ang pagpapanatili ng homeostatsis ay isang mahalagang
tungkulin ng utak. Ang basikong prinsipyo na sumasalig sa homoestasis ang
negatibong feedback na sa anumang panahong ang paremetro ay lumihis sa tinakdang
punto nito, ang mga sensor ay lumilikha ng maling signal(error signal) na
pumupukaw ng tugon na nagsasanhi sa paremetro na umurong pabalik sa halagang
optimum nito. Ang prinsipyong ito ay malawak na ginagamit sa inhinyerya
halimbawa sa pagkontrol ng temperatura gamit ang thermostat. Sa mga bertebrado,
ang bahagi ng utak na gumagampan ng pinakamalaking papel ang hypothalamus na
isang maliit na rehiyon sa ilalim ng harapangutak na ang sukat ay hindi
rumireplekta sa kompleksidad ng kahalagahan ng tungkulin nito. Ang hypothalamus
ang koleksiyon ng maliliit na nuclei na ang karamihan ay sumasangkot sa mga
basikong biolohikal na tungkulin. Ang ilan sa mga tungkuling ito ay umuugnay sa
pananabik(arousal) o sa mga ugnayang pakikisalamuha gaya ng sekswalidad,
agresyon o mga pag-aasal na maternal(pang-ina) ngunit ang karamihan sa mga ito
ay umuugnay sa homeostasis. Ang mga hipotalamikong nuclei ay tumatanggap ng
input mula sa mga sensor na matatagpuan sa linya ng besel ng dugo at naghahatid
ng impormasyon tungkol sa temperatura, lebel ng sodium, lebel ng glukosa, lebel
ng oksiheno sa dugo at iba pang mga parametro. Ang mga hipotalamikong mga nuclei
na ito ay nagpapadala ng mga signal na output sa mga motor na area na maaaring
lumikha ng mga aksiyon upang itama ang mga kakulangan(deficiencies). Ang ilan sa
mga output ay tumutungo rin sa glandong pituitaryo na isang munting glandong
nakakabit ng direkta sa ilalim ng hypothalamus. Ang glandong pituitaryo ay
naglalabas ng mga hormone sa daluyangdugo kung saan ang mga ito ay umiikot sa
buong katawan at pumupukaw ng mga pagbabago sa gawain ng selula.



https://tl.wikipedia.org/wiki/Timog-Kanlurang_Asya

Ang Timog-Kanlurang Asya (tinatawag ding "Gitnang Silangan" dati; Ingles:
Western Asia, West Asia, Southwest Asia, Southwestern Asia) ay ang
timog-kanlurang bahagi ng Asya. Ang katawagang Kanlurang Asya ay kadalasang
ginagamit sa mga kasulatan tungkol sa arkeolohiya ang huling bahagi ng
prehistory ng rehiyon. Ang Kanlurang Asya ang rehiyong pinagtatagpuan ng
hangganan ng tatlong mahahalagang kontinente sa daigdig—ang Africa, Asya at
Europa. Ito ay binubuo ng mga bansang Arabo tulad ng Saudi Arabia, Lebanon,
Jordan, Syria, Iraq, at Kuwait. Kasama rin sa rehiyong ito ang tinatawag naman
na Gulf States ng Yemen, Oman, United Arab Emirates, Qatar, at Bahrain. Kasama
rin sa Kanlurang Asya ang Iran, Israel, Cyprus, at Turkey. Pangunahing
pinagkukunan ng langis ang rehiyong ito. Nanggaling din dito ang mga pangunahing
relihiyon sa daigdig gaya ng Judaism, Kristiyanismo, at Islam. Ang Kanlurang
Asya ay itinuturing na Moslem World at ikinakategorya bilang Arid Asya o bahagi
ng Asya kung saan matatagpuan ang malalawak na disyerto at tuyong lugar mula
Jordan tungong Arabia hanggang sa Iraq, Iran, at Afghanistan. Umaabot hanggang
Pakistan at bahagi ng dating Gitnang Asya at Mongolia ang tinatawag na Arid
Asia. Ang Kanlurang Asya ay bumubuo sa sangkatlo (1/3) ng Asya, may sukatna nasa
pagitan ng 6.5 at 9.8 milyong milya kwadrado.



https://tl.wikipedia.org/wiki/Santa_Rosa,_Laguna

Ang Santa Rosa ay isang primera klaseng lungsod sa lalawigan ng Laguna sa
Pilipinas. Ang lungsod ay may matatagpuan 38 kilometro sa timog na Maynila, sa
pamamagitan ng South Luzon Expressway, kaya ang lungsod ay naging pamayanang
suburban resendensyal ng Kalakhang Maynila. Ang tahimik na bayan na ito ng
Laguna ay nagsimulang umunlad nang maitatag ang Filsyn, CIGI at iba pang
maliliit na multinasyonal na mga kompanya na nasa labas ng Maynila. Ayon sa
senso noong 2000, ang Lungsod ng Santa Rosa ay may populasyon na 185,633 ngunit
noong 2005, nalampasan nito ang Lungsod ng San Pablo kung pagbabatayan ang
populasyon, at naging pang-apat na pinakamalaking lungsod/bayan pagkatapos ng
Calamba, San Pedro, at ng Biñan.

Hanggang sa mga taon nakalipas, ang Santa Rosa ay dating kilala dahil sa
Coca-Cola at Toyota na may mga malalaking planta sa mga liwasang pang-industriya
dito. Nakikilala na rin ang lungsod na ito dahil sa pagkakatayo ng Enchanted
Kingdom, Nuvali at sa mga ginagawang mga pabahay. Ang Santa Rosa ay may labasan
din para sa mga manlalakbay na tutungo sa Tagaytay sa pamamagitan ng South Luzon
Expressway.

Dumarami na rin ang mga planta ng mga sasakyan sa lungsod, tulad ng Ford Motor
Company na gumagawa ng Ford Lynx, Ford Focus, Mazda 3, Ford Escape, at Mazda
Tribute at nagtitinda ng Ford Ranger, Ford Everest & Mazda6. Ang iba pang
kompanya ay Nissan Motors Co., Ltd., Toyota Motor Corporation, Honda Motor Co.,
Ltd., Isuzu Motors Ltd. at Mitsubishi.

Ang Santa Rosa ay ikalawa sa mga bayan at lungsod sa Katimugang Luzon na
nagkaroon ng parehong SM Mall at Robinson pagkatapos ng Dasmariñas, Cavite
Dasmariñas sa Cavite. Ang Santa Rosa ay nagin lungsod sa pagpipirma ng Republic
Act No. 9264, na na-ratified ng mga tao ng Santa Rosa noong 10 Hulyo 2004.



https://tl.wikipedia.org/wiki/Mahabang_Muog_ng_Tsina

Great Wall of China sa Ingles, ay isang kahanayan ng mga bato at harang sa
Republikang Popular ng Tsina, itinayo, muling ipinaayos, at pinanatili sa
pagitan ng ika-5 at ika-6 na dantaon upang ipananggalang ang mga paligid na
nasasakupan ng Imperyong Tsina noong nanunungkulan ang mga nagpapalitang mga
dinastiya. Maraming mga tabiki, na tinaguriang Magiting na Tabiki ng Tsina, ay
itinayo mula pa noong ika-5 dantaon BK. Ang pinakatanyag ay ang dinding na
itinayo sa pagitan ng 200 BK - 220 BK na ipinasagawa ng unang Emperador ng
Tsina, si Qin Shi Huang; kaunti na lamang nito ang natitira; higit na malayo ang
abot nito pahilaga kaysa sa pangkasalukuyang dinding, at itinayo noong kapanuhan
ng Dinastiyang Ming noong ika-15 siglo.

Umaabot ang haba ng Mahabang Muog ng Tsina ng higit sa may 6,508 km (4,000
milya) mula Shanhaiguan sa silangang hanggang Lop Nur sa kanluran, sa may
kahabaan ng isang arkong magaspang na humahati sa katimugang gilid ng Panloob na
Mongolya, subalit umaabot ng higit sa 6,700 km (4,160 milya) ang kabuuan. Sa
panahon ng katanyagan nito, ang Tabiking Ming ay tinatanuran ng higit sa isang
milyong mga tauhan. Tinatayang may 2 hanggang 3 milyong Tsino ang namatay sa
loob ng panahon ng daan-daantaong proyekto ng pagtatayo ng tabiki.



https://tl.wikipedia.org/wiki/Herusalem

Mga koordinato: 31°47′0″N 35°13′0″E﻿ / ﻿31.78333°N 35.21667°E﻿ / 31.78333;
35.21667

Ang Herusalem o Herusalen (31°47′N 35°13′E﻿ / ﻿31.783°N 35.217°E﻿ / 31.783;
35.217; Ebreo: ירושלים, Yrushalayim; Arabo: أورشليم, Urshalim) na matatagpuan sa
talampas sa bulubundukin ng Judea sa pagitan ng Dagat Mediteraneo at Dagat
Patay, ay isa sa pinakamatandang lungsod sa daigdig. Itinuturing itong banal na
lungsod ng tatlong pangunahing relihiyong Abrahamiko-ang Hudaismo, Kristiyanismo
at Islam. Parehong inaangkin ng mga Israeli at mga Palestino ang lungsod bilang
kanilang kabisera.

Ang Herusalem ang opisyal na kabisera ng Israel at ang kinaroroonan ng
residensyang pampangulo, mga tanggapan ng pamahalaan, at ng Kneset. Hindi ito
kinikilala ng mga bansang Arabo at dahil dito itinatayo ng mararaming bansa ang
kanilang mga embahada sa mga suburbyo o sa iba pang pangunahing lungsod tulad ng
Tel Aviv, Ramat-Gan, Herzliya, at kung saan pa upang maiwasan ang mga alitang
pampolitika.

Inaangkin din ng mga Palestino ang bahagi o ang buong lungsod bilang kabisera ng
isang magiging estadong Palestino. Gayumpaman, argumento ng mga Hudyo at ng mga
iba pa na ang ganitong klaseng panukala ay baligho sapagkat, di-tulad ng
Hudaismo na itinuturing na banal ang lungsod mismo, ikinikilala lamang ng Islam
na banal ang iilang mga pook sa lungsod at hindi nagkaroon ng tunay na
kahalagahan ang lungsod sa kasaysayan ng relihyong ito.

Ayon kay Jose C. Abriol, ang sinaunang Herusalem ay may taas na 750 mga metro sa
Dagat ng Mediteraneo. May agwat na 25 mga kilometro ang Herusalem at ang Jerico
(250 metro ang baba ng Jerico sa Dagat ng Mediteraneo). Mayroon daan sa pagitan
ng dalawang lungsod na ito, na ilang at magubat, na pinamamalagian ng mga
tulisan noon at kahit na sa pangkasalukuyang kapanahunan.

Ang lathalaing ito na tungkol sa Heograpiya at Israel ay isang usbong.
Makatutulong ka sa Wikipedia sa pagpapalawig nito.



https://tl.wikipedia.org/wiki/Charles_Babbage

Si Charles Babbage, FRS (26 Disyembre 1791 – 18 Oktubre 1871) ay isang Ingles na
matematiko, pilosopo, imbentor, at inhinyerong mekanikal na nagpanimula ng
konsepto ng isang naipoprogramang kompyuter. Nakatanghal ang mga bahagi ng
kanyang hindi pa buong mga mekanismo sa Museo ng Agham sa London. Noong 1991,
binuo ang isang umaandar ng maayos na makinang pangdiperensiya mula sa mga
orihinal na plano ni Babbage. Binuo para sa mga toloransiyang magagawa noong
ika-19 daang taon, ang tagumpay ng nabuong makina ay nagpapakitang gagana talaga
ang makina ni Babbage. Pagkalipas ng siyam na mga taon, nakumpleto ng Museo ng
Agham ang panglimbag ng kompyuter (printer ng kompyuter) na dinisenyo ni Babbage
para sa makinang pangdiperensiya, isang masalimuot na aparato noong ika-19 daang
taon. Itinuturing siya bilang isa sa mga "ama ng kompyuter" Itinuturing din si
Babbage bilang ang nakaimbento ng unang mekanikal na kompyuter na lumaong
nagbunga sa marami pang mga kompyuter na may mga disenyong masasalimuot.

Ang lathalaing ito ay isang usbong. Makatutulong ka sa Wikipedia sa pagpapalawig
nito.



https://tl.wikipedia.org/wiki/Pelikula

Ang pelikula, kilala din bilang sine at pinilakang tabing, ay isang larangan na
sinasakop ang mga gumagalaw na larawan bilang isang anyo ng sining o bilang
bahagi ng industriya ng libangan. Dahil naging pangunahing tagapamagitan para sa
pagpapakita ng mga gumagalaw na larawan ang letratong pelikula sa kasaysayan,
kadalasang tinutukoy ang larangang ito ng akademya bilang ang pag-aaral ng
pelikula.

Isang anyo ito ng sining, at tanyag na anyo ng mga libangan, at negosyo.
Nililikha ang pelikula sa pamamagitan ng pagrekord ng "totoong" tao at bagay
(kabilang ang inarte na pantasya at mga peke) sa kamera, at/o sa pamamagitan ng
kartun.

Ang montage ay isang paraan kung saan hinahati ang parte ng isang pelikula at
ito ay pinipili, inaayos, binabago para makagawa ng mas magandang seksyon ng
pelikula. Ang pinangyarihan ay pwede magpakita ng isang lalaki na sasabak sa
laban, na may sulyap ng kanyang kabataan at sakanyang buhay noon. Kapag kumpleto
na ang pelikula na ito, dito dinadagdagan ang mga pwede pang animasyon para
gumanda lalo ang pelikula.

Ang lathalaing ito na tungkol sa Pelikula ay isang usbong. Makatutulong ka sa
Wikipedia sa pagpapalawig nito.

Ang lathalaing ito ay isang usbong. Makatutulong ka sa Wikipedia sa pagpapalawig
nito.



https://tl.wikipedia.org/wiki/Panggagamot

Ang panggagamot o medisina ay sangay ng agham pangkalusugan na tungkol sa
panunumbalik at pagpapatuloy ng kalusugan at kagalingan. Sa isang malawak na
kahulugan, ito ang agham sa pagiwas at paggamot sa mga sakit. Gayon man,
kadalasang tumutukoy ito sa mga gawain ng mga manggagamot at siruhano.

Kapwang isang bahagi ng kaalaman (isang agham), at isang paglalapat ng kaalaman
(propesyong panggagamot) ang panggagamot. Iniugnay sa mga iba't ibang
natatanging sangay ng agham ng panggagamot ang mga katumbas na mga natatanging
propesyong panggagamot na patungkol sa isang partikular na bahagi ng katawan o
sakit. Tumutukoy ang agham ng panggagamot sa bahagi ng kaalaman na tungkol sa
mga sistema ng katawan at sakit, samantala tumutukoy ang propesyon ng paggagamot
sa kayariang lipunan ng mga grupo ng mga tao na pormal na nagsanay upang ilapat
ang kaalamang iyon para gamutin ang mga sakit.

Mayroong mga tradisyunal at paaralan ng panggagamot na kadalasang di tinuturing
na bahagi ng Kanlurang medisina sa isang mahigpit na kamalayan. Ang paaralan ng
Ayurveda (ng India) at tradisyunal na panggagamot ng mga Intsik ang
pinaka-masulong na sistema ng panggagamot sa labas ng Kanluran o Hipokratikong
tradisyon.

Magbuhat pa sa mga panahong prehistoriko ang mga simulain ng medisina. Sa loob
ng libong mga taon, nakabatay lamang sa superstisyon o pamahiin ang panggagamot.
Bagaman walang gaanong nalalaman hinggil sa prehistorikong pagbibigay ng lunas
sa mga karamdaman, napag-aralan ng mga tao ang hinggil sa katawan ng tao mula sa
pagpapagaling nila ng mga sugat at bali ng mga buto.

Kabilang sa sinauna at prehistorikong mga paraan ng paggagamot ang paggawa ng
bilog na butas ng buto mula sa bungo ng may sakit. Ginagawa ito ng isang
maninistis upang "palabasin" mula sa butas ang masasamang espiritung
hinihinalang nasa loob ng ulo ng pasyente.

Kabilang sa pinakamagagaling na unang mga manggagamot ang sinaunang mga
Ehipsiyo. Noong mga 1500 BK, nakapagpaunlad na sila ng isang malawak na
bokabularyo ng mga natatanging salitang pangmedisina. Nagsigawa rin sila ng mga
pagsubok o eksperimento sa siruhiya at parmasya.

Noong mga 400 BK, itinatag ng sinaunang Griyegong si Hippocrates  – ang Ama ng
Panggagamot  – ang unang paaralan ng panggagamot sa pulo ng Cos sa Gresya.
Tinuturuan at naniniwala ang mga doktor ng Hipokratikong paaralan ng medisina na
dulot ng sira o hindi gumagana ng tamang mga bahagi ng katawan ang mga
karamdaman ng tao. Taliwas ito sa mas naunang paniniwalang sanhi ang sakit ng
mga dimonyong sumasanib sa katawan ng tao. Bagaman may ganito silang paniniwala,
wala pang sapat na kaalaman si Hippocrates at ang kanyang mga tagasunod ukol sa
kayarian ng katawang pantao. Naniniwala silang sanhi ang sakit ng kawalan ng
pagkakapantay-pantay sa timbang ng mga pluwido sa katawan. Tinagurian nilang mga
humor ang mga pluwidong ito, at may apat na uri: ang dugo, ang likido ng apdo,
ang plema, at ang itim na likido ng apdo.



https://tl.wikipedia.org/wiki/Pagkakapantay-pantay_ng_mga_kasarian

Ang pagkakapantay-pantay ng mga kasarian (kilala rin bilang gender equity,
gender egalitarianism, o sekswal na pagkakapantay-pantay) ay ang layunin ng
pagkakapantay-pantay ng mga kasarian o ng mga seks, na nagmumula sa paniniwala
sa kawalan ng katarungan na may iba't ibang anyo ng hindi pagkakapantay-pantay
sa kasarian.

Ipinapakahulugan ng mga pandaigdigang organisasyon ang "gender equality" sa mga
tuntunin ng mga karapatang pantao, lalo na sa mga karapatan ng kababaihan, at
pagpapaunlad ng ekonomiya. Binibigyang-kahulugan ng UNICEF ang
"pagkakapantay-pantay ng mga kasarian" bilang "pagpapantay sa lebel ng
kababaihan, bata man o matanda, sa pamamagitan ng pagtiyak na ang lahat ng mga
bata ay may pantay na pagkakataon na hubugin ang kanilang mga talento."

Ang United Nations Population Fund ay nagpahayag na ang mga kababaihan ay may
karapatan sa pagkakapantay-pantay. Ang "gender equity" ay isa sa mga layunin ng
United Nations Millennium Project,upang tapusin ang pandaigdigang kahirapan sa
2015; isinasaad sa proyekto, "Ang bawat isang layunin ay direktang may kinalaman
sa karapatan ng mga kababaihan, at sa lipunan kung saan ang mga kababaihan ay
hindi nabibigyan ng pantay na karapatan na nagdudulot sa tao ng maaaring hindi
kailanman pagkamit ng pag-unlad sa isang pangmatagalan na paraan."

Kaya, ang pagtataguyod ng pagkakapantay-pantay ng kasarian ay makikita bilang
isang motibasyon sa mas higit na kaunlarang pang-ekonomiya. Halimbawa, ang mga
bansa sa Arabya na hindi ipinagkakaloob ang pantay na oportunidad sa mga
kababaihan ay binigyan ng babala sa isang 2008 United Nations-sponsored na ulat
na ang pagkakait ng kapangyarihang ito ay isang kritikal na kadahilanan na
pumipigil sa panunumbalik ng mga bansang ito sa unang ranggo ng mga
pandaigdigang lider sa komersyo, edukasyon at kultura .

Dennis O'Brien (30 Mayo 2008). "Gender gap clues". Baltimore Sun.
http://www.baltimoresun.com/news/nation/bal-te.gender30may30,0,4246291,full.stor
y. [patay na kawing]



https://tl.wikipedia.org/wiki/Humanidades

Ang mga araling nauukol sa tao o mga araling pantao (Ingles: Humanities,
"pagkatao," o The Humanities, "mga pagkatao" ng tao) ay mga disiplinang
akademiko na nag-aaral sa mga kundisyong humano, na ginagamitan ng mga metodo ng
malawakang pagsusuri (kritiko), pagpuna (analitiko), at pagbabakasali
(ispekulatibo); dahil sa tatlong metodong ito, itinatangi ang pag-aaral na ito -
na tinatawag ding humanidades o umanidades - mula sa mga imperikong (empirikal)
gawi na ginagamit sa mga likas na agham at mga agham panlipunan.

Ilan sa mga halimbawa ng mga disiplina na may kaugnayan sa humanidades ang mga
pag-aaral ng mga sinauna at makabagong mga wika, panitikan, kasaysayan,
pilosopiya, pananampalataya, biswal na sining (napagmamasdang sining), at mga
sining na isinasagawa (performing arts, kung saan kasama ang musika.) Karagdagan
dito ang mga paksang paminsan-minsan nauugnay sa mga araling pantao: tulad ng
antropolohiya, at mga pag-aaral pampook (area studies), bagaman itinuturing ang
mga ito bilang mga agham panlipunan. Tinatawag na mga humanista o "maka-pantao"
(iba mula sa salitang makatao) ang mga dalubhasang nag-aaral ng mga araling
pantao. Sa sining, kasama rito ang pagpipinta at paglililok, maging ang mga
pagtatanghal sa teatro, mga sayaw, panitikan, at sining pangwika.

Naging popular ang pag-aaral pantao noong mga kapanahunan ng Renaissance
("muling pagsilang", "pagbabalik", o "muling pagkabuhay" ng mga pag-aaral ng mga
klasiko o sinaunang kalinangan at sining), isang panahon kung kailan nakahiligan
ng mga mamamayan ang pagiging likas ng tao o "likas na katangian ng tao".
Samakatuwid, matatawag din ang pag-aaral na ito bilang mga araling hinggil sa
sangkatauhan, pag-aaral ng (likas na) pagkatao (ng tao), o pag-aaral ng pagiging
tao (ng tao). Naganap ang panahon ng "Muling Pagsilang" sa Europa, nagsimula sa
Italya, mula ika-14 hanggang ika-16 na dantaon. Ang panahong ito ang naging
marka o pananda sa transisyon o pagpapalit ng kapanahunan mula sa midyebal
(panggitna) patungong makabago o modernong panahon.

Ang lathalaing ito na tungkol sa Edukasyon ay isang usbong. Makatutulong ka sa
Wikipedia sa pagpapalawig nito.



https://tl.wikipedia.org/wiki/Aeneis

Ang Aeneid, o Aeneis sa orihinal na pamagat sa Latin (wikang Griyego: Aeneidos,
Ingles: Aeneid, Kastila: Eneida), ay isang tulang epikang isinulat ni Publius
Vergilius Maro (Vergil o Virgil lamang, o kaya Vergilius din) sa pagitan ng 29
at 19 BK. Nangangahulugang Ang Salaysay Ukol kay Aeneas ang pamagat nitong may
nag-iisang salita. Ito ang pinakatanyag na akda sa panitikang Latin. Sinasabing
isa itong makapangyarihang paglalahad ng pagtutunggali na nakasulat sa isang
marangal ngunit masalimuot na gawi. Isinulat ito ni Vergil ayon sa kahilingan ng
emperador na si Augustus. Sinasabing kaapu-apuhan ni Aeneas si Augustus.
Pinagkaabalahan ni Vergil ang pagsulat nito ng higit sa sampung taon. Inibig
sana niyang pagtuonan pa ito ng dagdag na tatlong taon para painamin pa at
gumagawa ng mga pagbabago, subalit binawian siya ng buhay noong 19 BK. Nang nasa
kaniyang himlayan na, bago sumakabilang-buhay, hinihingi niya ang sulating ito
para tangkaing sunugin, sapagkat hindi ito isang walang-bahid dungis na gawa
para sa kaniya. Ngunit tumanggi ang kaniyang mga kaibigang ibigay ito sa kaniya.
Nalathala ito ng ayon sa pagkakaiwan ni Vergil, ang anyo ng akda noong mamatay
na nga siya. Inatasan ng emperado na si Augustus ang dalawa sa mga kaibigan ni
Vergil na ayusin at ilathala ang Aeneis ni Vergil.

Ang Aeneis ang pinakamahalagang nalikhang akda ng ginintuang kapanahunan ng
panitikang Latin, na nakaimpluwensiya sa iba pang mga makata ng sumunod na mga
daantaon. Kabilang sa mga naimpluwensiyahan nito sina Dante Alighieri at
Bernardo Tasso ng Italya, sina William Shakespeare, Geoffrey Chaucer, Edmund
Spenser, John Milton, at Alfred Tennyson ng Inglatera, bukod sa iba pang mga
makatang nagmula din sa Europa tulad ng Pransiya, Alemanya, at Espanya. Isang
epikang pambansa ng sinaunang Roma ang Aeneis sapagkat ipinakikita nito ang Roma
bilang pangunahing tagapagdala at tagabuhat ng kabihasnan.

Binubuo ang Aeneis ng labindalawang bahaging tinatawag na "mga aklat." Nilalahad
ng ng mga pahina nito ang salaysay hinggil sa bayaning si Prinsipe Aeneas isang
Trohano at isa ring tauhan sa Iliada ni Homero. Nagsisimula ang akda habang
binubuhat ni Aeneas ang kaniyang amang si Prinsipe Anchises (o Anquises), habang
paalis sa nasusunog na Troy (Troya din, o Troja, at Troha). Katulad ng Odisea ni
Homer ang unang bahagi ng Aeneis ni Vergil, at naglalarawan ng mga paglalakbay
ng prinsipeng si Aeneas at ng kaniyang mga tauhan. Samantalang kahawig naman ng
Iliada ni Homer ang ikalawang bahagi ng Aeneis ni Vergil. Bagaman may
pagkakatulad sa mga gawa ni Homer, pinangibabawan at binigyan ni Vergil ng bago
at mas malalim na mga kahulugan ang mga tauhan at mga kaganapang ipinaloob niya
sa Aeneis. Nagwawakas ito sa pagdaong ni Aeneas sa mga baybayin ng Italya, kung
saan nakipaglaban siya sa mga mamamayang nananahanan doon.

Isang pinino ngunit malungkot na tula ang Aeneis na naglalaman ng buhay ng mga
taong walang kapupuntahan at naghahanap ng bagong tahanan. Nawasak nga ang
Troya, ngunit ang mga labi ng kabihasnan nito ang naging Roma, ang pinag-ugatan
ng mundong Kanluranin. Nasusulat ang Aeneis sa pamamagitan ng mga heksametro, at
husto ang pagkakaplano ng bumubuo ditong labindalawang mga aklat. Nilarawan pa
na ang "tugtugin at indayog" ng mga taludtod ni Vergil ang pinakapino sa
panitikang Latin, sapagkat may mga mahinang padron at ugnayan, katulad na lamang
ng pag-uulit ng pagbubukas ng Unang Aklat sa Ikapitong Aklat, isang muling
pagtungkay na mas may buhay, kasiglahan, at may pagdiin. Inihambing din ang
pakikipagsapalaran ng bayani ng Aeneis at ng kaniyang mga mamamayan sa
paghahanap ng mga Hudyo sa tinatawag nilang "Lupang Ipinangako."

Sa pagwawakas ng Digmaang Trohano, pagkaraan ng pagtakas ni Aeneas mula sa
Troyang nawasak ng mga Griyego, at pagkalipas ng maraming ulit na kabiguan sa
pagtatatag ng panibagong Troya sa ibang mga pook, narating ng kaniyang barko ang
Hilagang Aprika, kung saan tinanggap sila ni Reyna Dido (o Didon) ng Cartago.
Napaibig si Dido kay Aeneas ngunit naging sagabal ang mga diyos, sapagkat
nakatalaga ang kapalaran ni Aeneas na maglakbay papuntang Italya, kung saan ang
mga inanak ng lahi niya ang siyang magtatatag ng bayang Romano. Nagpatiwakal si
Dido dahil sa kabiguang ito sa pag-ibig. Naglakbay sa Dagat Mediteraneo si
Aeneas at ang kaniyang mga kasama hanggang sa marating nila ang Cumae, Italya,
kung saan nakatagpo niya ang isang babaeng propetang, isang sybil. Habang
pinapatnubayan ng babaeng propeta, narating ni Aeneas ang mundong pang-ilalim
kung saan nakasalamuha ni Aeneas ang mga kaluluwa ng kaniyang amang si Anchises
(bagaman nasagip mula sa Troya, binawian na rin ng ito ng buhay sa kalaunan) at
ang mga kaluluwa ng hinaharap na naghihintay lamang sa panahon ng kanilang mga
pagsilang, kabilang ang emperador na si Augustus, isang kaibigan ng umakda sa
Aeneis (si Vergil). Sa pagkakatong ito sinabi ni Anchises kay Aeneas na si
Aeneas nga mismo ang maglulunsad ng isang lungsod sa gitnang Italya, at ang mga
magiging inaanak nito ang magiging mga tagapagtatag at mga mamamayan ng Roma. Sa
huling anim na aklat ng Aeneis, nilahad ang tungkol sa pamayanang Troyano ni
Aeneas sa Italya, at ang pakikipaglabanan ng mga ito laban sa ilang mga
katutubong Italyano. Nagwakas ang akdang tula sa pagtutunggali ni Aeneas at ni
Turnis, ang pangunahing kaaway ni Aeneas. Napatay si Turnus, kapalit ng tiyak na
pananagumpay ni Aeneas.



https://tl.wikipedia.org/wiki/William_Shakespeare

Si William Shakespeare (26 Abril 1564 (bininyagan) – 23 Abril 1616) ay isang
makatang Ingles, mandudula, at aktor, at malawakang kinikilala bílang
pinakamahusay na manunulat ng wikang Ingles at preeminenteng dramaturgo ng
mundo. Madalas siyang tinatawag na pambansang makata ng Inglatera, at
tinaguriang "Bardo ng Avon". Ang mga akdang ekstante niya ay kiabibilangan ng
mga kolaborasyon, na may mga 38 na dula, 154 na soneta, 2 mahabang tulang
salaysay, at iba pang mga berso, na ang iba ay hindi sigurado kung kanino. Ang
mga dula niya ay naisalin na sa lahat ng pangunahing buhay na wika at mas
tinatanghal ang mga ito kompara sa iba pang mga mandudula.

Si Shakespeare ay sinilang at pinalaki sa Stratford-upon-Avon, Warwickshire. Sa
edad na 18, pinakasalan niya si Anne Hathaway, at nagkaroon sila ng tatlong
anak: si Susanna, at ang kambal na sina Hamnet at Judith. Sa isang panahon sa
pagitan ng 1585 at 1592, nagkaroon siya ng maunlad na karera bílang isang aktor,
manunulat, at part-owner ng isang playing company na Lord Chamberlain's Men, na
nang naglaon ay tinawag na King's Men. Nagretiro siya sa Stratford marahil noong
1613, sa edad na 49, kung saan namatay siya tatlong taon ang lumipas. Kaunting
mga talâ tungkol sa pribadong búhay ni Shakespeare ang natitirá, dahilan upang
magkaroon ng malaking spekulasyon tungkol sa kaniyang mga pisikal na katangian,
seksuwalidad, at paniniwalang relihiyoso, at kung ang mga akda na inuugnay sa
kaniya ay iba ba ang nagsulat.

Nilikha ni Shakespeare ang karamihan sa kaniyang mga kilalang akda sa pagitan ng
1589 at 1613. Ang mga nauna niyang mga dula ay mga komedya at historya, at ang
mga ito ay itinuturing na ilan sa mga pinakamagandang akda sa mga diyanra na
ito. Nang tumagal ay nagsulat naman siya ng mga trahedya hanggang mga 1608,
kabílang dito ang Hamlet, Othello, King Lear, at Macbeth, na mga tinuturing
bílang ilan sa mga piakamahusay na akda sa wikang Ingles. Sa hulí, nagsulat
naman siya ng mga trahikomedya, na kilalá rin bílang mga romasa, at
nakipagtulungan sa iba pang mga mandudula.

Marami sa kaniyang mga akda ay nilathala sa mga edisyon na may iba-ibang kalidad
at katumpakan noong nabubuhay pa siya. Noong 1623, gayupama, sina John Heminges
at Henry Condell, dalawang kaibígan at kapwa aktor ni Shakespeare, ang
naglathala ng depinitibong teksto na kilalá bílang First Folio, isang postumong
kinolektang edisyon ng kaniyang mga akdang dramatiko na kinabibilangan ng lahat
ng kinikilala ngayon na akda ni Shakespeare (maliban sa dalawa). Ang paunang
salita nitó ay isang tula ni Ben Jonson, kung saan si Shakespeare ay tinawag na,
presciently, bílang "hindi para sa isang panahon kundi para sa lahat ng
panahon.". Sa ika-20 at ika-21 na mga dantaon, ang mga akda niya ay pinauli-ulit
nang hinalaw at muling tinuklas ng mga bagong kilusan sa skolarsyip at pagganap.
Ang mga dula niya ay nananatiling sikát, at patuloy na pinag-aaralan,
tinatanghal, at muling binibigyang-kahulugan ng iba't ibang kultural at
politikal na konteksto sa buong mundo.

Ngayong 2016, ang ika-400 na anibersaryo ng kamatayan ni Shakespeare,
magkakaroon ng mga pagdiriwang sa Nagkakaisang Kaharian at sa buong mundo upang
bigyan ng karangalan si Shakespeare at ang kaniyang nagawa.

Ipinanganak si William Shakespeare sa Stratford-upon-Avon, Inglatera, noong
Abril 1564, ang anak nila John Shakespeare at Mary Arden. Mayaman ang ama ni
Shakespeare ng siya ay ipinanganak, ngunit nawala ang kahalagahan nito ng ibenta
ang wool laban sa batas.

Naging asawa ni Shakespeare si Anne Hathaway, na mas matanda sa kanya ng walong
taon, noong 28 Nobyembre 1582 sa Temple Grafton, malapit sa Stratford. Tatlong
buwang buntis noon si Anne. Noong 26 Mayo 1583, isinilang ang unang anak ni
Shakespeare na si Susanna, at bininyagan sa Stratford. Sumunod ang kambal na
anak nito na sina Hamnet, at Judith, ay bininyagan noong 2 Pebrero 1585. Namatay
si Hamnet noong 1596 at inilibing noong Agosto 11.

Ang lathalaing ito ay isang usbong. Makatutulong ka sa Wikipedia sa pagpapalawig
nito.



https://tl.wikipedia.org/wiki/Sukdulan

Ang sukdulan o kasukdulan ay ang rurok o kalubusang nadarama ng mga nagtatalik o
magkasiping sa proseso ng pagtatalik. Nagaganap ito kapag nilabasan o
nagpulandit na ang titi ng lalaki ng punlay o tamod, at kapag nakaranas naman
ang isang babae ng pamamasa ng ari kapag nilalabasan ito. Tinatawag din itong
orgasmo. Nilalarawan ang kaganapang ito bilang panahon ng "matinding kaligayahan
at pagkaraos" na nararamdaman sa kasagsagan, karurukan, o kulminasyon ng
pakikipagtalik. Nagaganap din ang pagdating sa sukdulang ito sa masturbasyon.
Ayon kina Morton Harmatz at Melinda Novak mula sa kanilang aklat na Human
Sexuality ang orgasmo ay ang maiksi at matinding yugtong kaaya-aya kapag
napakawalan o nailabas ang tensiyon o kaigtingang seksuwal na nalikha ng
basokonhestiyon at ng myotonia (kawalan ng kakayahan na maipahinga ang muskulong
nagkukusa o boluntaryo pagkaraan ng pagsisikap na may kasiglahan).

Ang katagang orgasmiko ay tumutukoy sa pangatlong yugto ng pagtugong seksuwal ng
tao, kung saan nagaganap ang orgasmo.

Ang lathalaing ito na tungkol sa Tao at Seksuwalidad ay isang usbong.
Makatutulong ka sa Wikipedia sa pagpapalawig nito.



https://tl.wikipedia.org/wiki/Hangin

Ang hangin (Ingles: air) ay isang kahaluan ng mga gas na binubuo ng 78% na
nitroheno, 1% ng argon, 20.96% ng oksiheno, at humigit-kumulang 0.04% ng gas ng
asidong karboniko, at maaari ring maglaman ng maliliit na mga dami ng mga gas na
bihira. Naglalaman din ang hangin ng nag-iiba't ibang dami ng singaw ng tubig.
Puro ito kapag nasa dagat at sa itaas ng mga bundok, subalit may nakalutang na
mga impuridad na organiko at mineral, hibla ng gulay, alikabok, pollen, karbon,
at sari-saring mga mikrobyo kapag nasa ibang mga lugar. Ang dami ng mga bagay na
ito ay mataas sa mga bayan, mga sentro ng pagmamanupaktura, mga minahan (kung
walang ginagawang paraan na maiwasan ang pagkakaroon ng mga ito), mga tibagan
(mga quarry), mga pagawaan o talyer na iba't ibang uri, at iba pa.

Kapag palaging nalalanghap ang hanging madumi o may polusyon, ang karbon at iba
pang mga alikabok na mineral ay nalalagak sa mga baga at nagbibigay ng abong
kulay sa mga baga. Ang labis na alabok ay malamang na makapagresulta sa
malubhang sakit na pamamaga (implamasyon), at maaaring mahantad sa panunuyo. Sa
silid na mayroong masamang bentilasyon, ang hangin ay nagiging salat sa
oksiheno, tumataas ang gas ng asidong karboniko at singaw ng tubig, at nagiging
puno ng mga partikulo ng materya ng hayop. Naipakita ni Leonard Hill na ang
masasamang mga epekto ng polusyon sa hangin ay hindi dahil sa masamang hangin,
bagkus ay dahil sa hindi sapat na sirkulasyon ng hangin na nasa paligid ng mga
katawan ng mga naninirahan sa isang tirahan o silid. Ang pagpapawis mula sa
katawan ay nababawasan at nawawala ang epekto ng mga daloy ng hangin na
makaestimula sa balat ng tao.

Ang lathalaing ito ay isang usbong. Makatutulong ka sa Wikipedia sa pagpapalawig
nito.



https://tl.wikipedia.org/wiki/Engkanto

Ang engkanto ay isang uri ng nilalang sa mitolohiyang Pilipino na
pinaniniwalaang may angking kakayahang naiiba sa mga ordinaryong nilalang gaya
ng tao at hayop. Sila ay inilalarawan na may mapuputlang balat, asul o luntiang
mga mata at kung minsan ay hindi hamak na mas matangkad o mas maliit gaya ng sa
ordinaryong Pilipino. Pinaniniwalaan din silang naninirahan sa mga punungkahoy
gaya ng mga baliti at sinasabing hindi gumagalaw ng mga tao maliban na lamang ay
kung gagambalain ang kanilang pananahimik. Karaniwan na ring iniuugnay sa mga
engkanto ang ninuno ng mga Pilipino. Sila rin ay inilalarawan bilang mga
ispiritu ng kalikasan o mga maliliit na duwende. Ang paniniwala sa kanilang
eksistensiya ay nagtagal ng ilang siglo at may ilan pang pamayanan sa Pilipinas
ang naniniwala rito.

Sa wikang Filipino, ang lalaking engkanto ay tinatawag ding engkantado,
samantalang ang babaeng engkanto naman ay hindi tinatawag na engkanto kundi
isang engkantada. Gaya ng mga tao, sila ay pinaniniwalaan ding may kasarian
ngunit naiiba sa mga tao.

Ang salitang engkanto ay nagmula sa salitang Kastila na encantar na ang ibig
sabihin sa Tagalog ay "manggayuma", "mambabalani" o "mang-akit". Ito ay
tinatawag din sa lokal na mga pangalan bilang tumao sa Cagayan at Misamis, meno
sa Iligan, at panulay sa Siquijor. Ang mga Bisaya ay karaniwan nang
isinalalarawan ang mga engkanto bilang:



https://tl.wikipedia.org/wiki/Aso

Ang aso (Ingles: Dog ; Canis lupus familiaris) ay isang uri ng wangis-aso
(canine), isang uri ng mamalya sa orden ng Carnivora. Ang salitang ito ay
nabibilangan ng parehong mga lagalag (feral) at mga domestikadong uri, ngunit
kadalasang hindi sinasama ang canids tulad ng mga lobo. Ang mga demostikong aso
ay isa sa mga pinakamaraming hayop na inaalagaan sa kasaysayan ng tao. Naging
kontrobersiyal ang mga aso dahil ito ay isa ring pinagkukunan ng pagkain ng
ilang kultura na kinokontra ng mga aktibistang pang-hayop.Maraming naitutulong
ang mga aso sa mga tao. Ginagamit ng mga pulis at ng mga gwardya ang aso dahil
matalas ang pang-amoy nito at pwede itong makaamoy ng mga bomba, mga
pinagbabawal na droga at iba pa. Ginagamit din ang mga aso sa pangangaso at sa
pagbabantay. Ang aso ay isa ring popular at sikat na alaga at pwede rin itong
gamitin para magpasaya ng mga tao sa telebisyon at sa mga palabas, sa perya at
sa mga sirkus at sa iba pa. Tinutulungan din ng mga aso ang mga taong may
kapansanan lalo na ang mga bulag. Ang asong Dalmatian ay sikat na sikat dahil
nakakatulong ito sa mga bumbero at marami ding mga lahi ng aso ang sikat katulad
ng Golden Retriever, German Shepard, Chihuahua at Labrador Retriever. Mayroong
tinatayang mga 400 na milyong mga aso sa mundo.

Ang kasalukuyang lipi ng mga aso ay dinomestika mula sa mga lobong gray(gray
wolf). Ayon kay Carles Vilà na nagsagawa ng pinaka-malawak na pag-aaral sa
kasalukuyan, ang ebidensiya ng DNA ay nagpapakita na walang ibang ninuno ang mga
aso maliban sa mga lobo. Sinuri ng pangkat ni Vilà ang 162 iba ibang mga
halimbawa ng DNA ng lobo mula sa 27 populasyon sa Europa, Asya at Hilagang
Amerika. Ang mga resultang ito ay kinumpara sa DNA mula sa 140 indibidwal na aso
mula sa 67 breed na tinipon sa buong mundo. Gamit ang mga sampol ng dugo o
buhok, ang DNA ay kinuha at ang distansiyang henetika para sa mitokondriyal na
DNA ay tinantiya sa pagitan ng mga indibidwal. Ang mga lobong gray ang
pinakamalapit na kamag-anak ng mga aso. Ang diberhensiyang henetika sa pagitan
ng mga lobong gray at aso ay 1.8% lamang salungat sa higit sa 4% sa pagitan ng
mga lobong gray, mga lobong Etiopiyano at mga coyote. Ang mga paghahambing na
pag-aaral sa anatomiya at pag-aasal ng mga aso at lobo ay nagpapakita na ang
pisiolohiya at karamihan ng pag-aasal ng aso ay katulad ng mga batang lobo na
isang halimbawa ng neoteniya at pedomorpismo. Bagaman ang mga labi ng mga
domestikadong aso ay natagpuan sa Siberia at Belgium mula sa mga 33,000 taon ang
nakalilipas, wala sa mga liping ito ay nakapagpatuloy sa huling pang-yelong
maksimum. Ang pagsubok na DNA na mitokondriyal ay nagmumungkahing ng isang
paghihiwalay na ebolusyonaryo sa pagitan ng mga aso at mga lobo mga 100,000 taon
ang nakalilipas. Bagaman ang ebidensiya ng fossil para sa mga aso ay malaking
nabawasan ng higit sa 14,000 taon ang nakalilipas at nagwawakas ng 33,000 taon
ang nakalilipas, may mga fossil ng mga buto ng lobo na nauugnay sa mga sinaunang
tao ng higit sa 100,000 taon ang nakalilipas.

Ang mga pinakaunang mga fossil ng mga karnibora na maiiuugnay ng may ilang
katiyakan sa mga canid(na kinabibilangan ng mga lobo, fox, at mga aso) ang mga
hayop na Miacid na lumitaw sa panahong Eoseno mga 56 hanggang 38 milyong taon
ang nakalilipas. Mula sa mga miacid ay nag-ebolb ang mga karniborang tulad ng
pusa(Feloidea) at tulad ng aso(Canoidea). Ang linyang canoid ay tumungo mula sa
hayop na may sukat ng coyote na tinatawag na Mesocyon na lumitaw sa panahong
Oligoseno 38 hanggang 24 milyong taon ang nakalilipas tungo sa tulad ng fox na
hayop na Leptocyon at tulad ng lobo hayop na Tomarctus na gumala sa Hilagang
Amerika mga 10 milyong taon ang nakalilipas. Ang hayop na Canis lepophagus na
isang may makitid na bungo na canid sa Hilagang Amerika na lumitaw sa panahong
Mioseno ay tumungo sa mga unang tunay na lobo sa wakas ng Yugtong Hilagang
Amerikano na Blancan gaya ng Canis priscolatrans na nag-ebolb sa Canis etruscus
at pagkatapos ay sa Canis mosbachensis. Ang Canis mosbachensis ay nag-ebolb
naman sa mga lobong gray(Canis lupus) na nauna sa mga domestikadong aso. Mula sa
lobong gray na ito ay dinomestika ang mga domestikadong aso.



https://tl.wikipedia.org/wiki/Ubo

Ang ubo (Ingles: cough) ay isang uri ng sintomas ng pagkakaroon ng karamdaman.
Nagaganap ang pag-ubo kapag kailangang mayroong ilabas ang katawan ng mga
partikulo ng dumi o mga partikulong dayuhan na napupunta sa mga baga, na
maaaring ihambing sa pagbahing (pag-atsing), na isa pang proseso ng pagpapalabas
ng dumi mula sa katawan. Karaniwang kasama ng ubo ang sipon na dulot ng birus.

Kabilang sa mga dumi na nakapagpapaubo ang usok, alikabok; maliliit na mga
organismong katulad ng mga mikrobyo, birus, o bakterya; at mga piraso ng
pagkain. Kapag ang ubo, kasama na ang sipon, ay kinapilingan ng lagnat at
plemang lunti o dilaw ang kulay, maaaring ang sintomas ay dahil sa bakterya. Ang
iba pang mga sanhi ng ubo ay ang alerhiya na nagsasanhi ng hika (asthma) at ang
pagkakaroon ng tuberkulosis (TB).

Isang karaniwang lunas o pambawas ng pag-ubo ay ang pag-inom ng mga gamot sa
ubo, katulad ng sirup na panlaban sa ubo o pambawas ng pag-ubo (cough syrup).
Nakakatulong din ang pag-inom ng maraming tubig, ang pag-inom ng salabat, at
pag-inom ng katas ng lagundi o iba pang may pagpapatunay na ligtas na mga gamot
na gawa mula sa mga halaman. Maaaring magreseta ang manggagamot ng antibiyotiko,
na karaniwang dapat inumin nang pitong mga araw, kung ang ubo ay napag-alamang
dahil sa bakterya. Maaaring eksreyin muna ang baga ng pasyente bago magreseta
ang duktor ng naaangkop na gamot para sa ubo.



https://tl.wikipedia.org/wiki/Panitikang_pambata

Ang panitikang pambata o mga babasahin para sa mga bata ay isang akdang
pampanitikan na ang mga pangunahing tagapagtangkilik ay mga bata, bagaman marami
ring mga aklat na nasusulat sa ganitong anyo na kinawiwilihan din naman ng ibang
mga kabataang mas nakatatanda at mga taong nasa wastong gulang na. Sa makabagong
panahon, ang isang halimbawa nito ay ang mga sunud-sunod na aklat tungkol kay
Harry Potter ni J. K. Rowling.

Naging pangunahing layunin ng mga panitikang isinulat para sa mga bata ang
pukawin ang isipan at antigin ang mga damdamin ng mga bata sa pamamagitan ng mga
paksang nagtuturo ng mga bagay-bagay hinggil sa pananampalataya,
araling-pangwika, pakikipagsapalaran ng mga bayaning mula sa mga
kuwentong-bayan, alamat, mitolohiya. Karaniwang nagtataglay ang mga
aklat-pambata ng mga larawan at guhit-larawan. Nang lumaon, pagkalipas ng
maraming taon, naging paksa rin ang mga araling makatotohanan o batay sa totoong
buhay, katulad ng mga akdang pang-kasaysayan, heograpiya, buhay sa paaralan,
kabayanihan, at katatawanan. Nasusulat ang mga panitikang pambata sa pamamaraang
tuwiran at maging sa patula.

Noong isinaunang mga kapanahunan, nakikinig lamang ang mga bata sa mga kuwentong
sinasali't saling sabi ng mga matatanda. Subalit, noong ika-7 at ika-8 dantaon,
nagsimulang magsulat at lumimbag ng mga araling pang-kalikasan para sa mga bata
ang ilang mga monghe at iba pang mga marurunong na manunulat. Kabilang sa mga
nangunang manunulat pambata sina Aldhelm, Bede, Egbert, at Anselm. Si Anselm ang
unang gumawa ng isang ensiklopedyang pambata.

Noong ika-1400 dantaon, naging adhikain ni William Caxton ng Inglatera na
malinang ang kaisipang pang-moralidad at mga pag-uugaling wagas ng mga bata
habang lumalaki ang mga ito, kung kaya't nilimbag niya ang mga aklat na katulad
ng Ang mga Pabula ni Aesop.

Noong ika-1500 siglo, nalikha ang mga hornbook, o isang payat at parihabang
piraso ng kahoy na dinikitan ng nalimbagang piraso ng papel. Bilang pananggalang
mula sa pagkasira, nababarnisan ang papel na may limbag ng nanganganinag na
sustansiyang na nanggaling mula sa mga balat ng mga hayop katulad ng mga usa at
mga baka. Ang mga usa at baka ay mga hayop na may sungay, kung kaya't ang
salitang hornbook ay masasabing nangangahulugang "aklat na gawa mula sa mga
balat ng mga hayop na may sungay". Karaniwang nagsisimula ang mga aralin ng
hornbook sa pag-aantanda ng krus na sinundan ng mga abakada, palabaybayan, at
mga dasaling katulad ng Ama Namin. Pangkaraniwan din na naikakabit ng isang bata
ang aklat pang-pangunahing pag-aaral na ito sa kaniyang suot na sinturon, sa
pamamagitan ng isang tali.

Noong ika-1600 dantaon, humantong naman sa mga kamay ng mga bata ang iba pang
mga araling pampananampalataya ang salin sa Ingles (mula sa Latin ng
aklat-pampananalanging Orbis Sensualium Pictus (The World in Pictures o Ang
Daigdig sa Pamamagitan ng mga Larawan). Isinulat ito ni John Amos Comenius noong
1654 at isinalin sa Ingles ni Charles Hoole noong 1658. Pagkaraan, lumitaw naman
ang Pilgrim's Progress (Pagsulong ng Peregrino o Pagsulong ng Manlalakbay) ni
John Bunyan noong 1678, isang akdang nasalin sa maraming mga wika at diyalekto
upang mabasa ng maraming salin-lahi ng mga kabataang mahilig magbasa o nahihilig
pa lamang sa pagbabasa.

Sa pagdating ng ika-1700 dantaon, nagsimulang maging pambatang mga babasahin ang
ilan sa mga panitikang unang nasulat para sa matatandang mambabasa. Subalit
naging kaakit-akit para sa mga bata ang Robin Crusoe (1719) ni Daniel Defoe at
ang Gulliver's Travels (Mga Paglalakbay ni Gulliver) (1726) ni Jonathan Swift.
Sa kalagitnaan ng ika-1700 siglo, lumitaw ang isang uri ng pocket-book: ang A
Little Pretty Pocket-Book (Isang Maliit at Kaakit-akit na Aklat-Pambulsa) ni
John Newberry. Inilalako sa tarangkahan ang mga aklat-pambulsa ng mga nagtitinda
nito na kasama sa mga laruang pambata. Isa sa pinakamahalaga at pinakatanyag na
aklat na lumabas noong 1765 ang Mother Goose's Melody (Mga Awitin ni Inang
Gansa), na naglalaman ng mga nursery rhyme o mga tulang pambata. Sumunod din
dito ang tinatawag na battledore, isang aklat-pambatang yari sa natitiklop na
kartulina at naglalaman lamang ng tatlong pahina tungkol sa alpabeto, mga payak
at madaling-maintindihang aralin, at mga larawang nalimbag sa pamamagitan ng mga
woodcut o inukitang mga tabla ng kahoy. Walang araling panrelihiyon ang
battledore na ito ni Benjamin Collins. Noong 1762, ipinamahagi naman ni Jean
Jacques Rousseau ang kaisipang pagkatuto mula sa mga gawa sa pagkakalimbag ng
kaniyang akdang Emile. Ang aklat na ito ang naging batayan ng mga kathang
nagtuturo na "ang mga batang masunurin ay nagwawagi, samantalang ang mga bata
namang masama ay hindi nagtatagumpay". Sa pagtatapos ng ika-1700 dantaon,
tuluyang humiwalay sa layuning magturo ng mga paksang pampananampalataya ang mga
gawa ni William Blake, kung kaya't naibigan din ng mga taong may ganap na gulang
ang kaniyang Songs of Innocence (Mga Awit Hinggil sa Kawalan Pa ng Malay Kung
Paano Mamuhay) (1789) at Songs of Experience (Mga Awit Hinggil sa Pagkakaroon ng
mga Karanasan sa Buhay) (1794).

Naganap noong ika-1800 dantaon ang lubos na pagbabago at pagpapalit ng mga paksa
ng panitikang pambata. Sapagkat sa kapanahunang ito umusbong at lumago ang
pagiging malikhain at pagiging bukod-tangi ng mga manunulat sa larangang ng mga
aklat na pambata. Ginamit ng mga may-akdang taga-Estados Unidos, Inglatera,
Denmark, Olanda, at Alemanya ang mga paksa tungkol sa pag-ibig na may mga
tauhang bayani mula sa tunay na buhay, at nagpapakita ng kabayanihan at
katapangan. Kabilang dito ang mga librong isinulat ni Hans Christian Andersen na
batay sa mga kuwentong bayan, maging ang mga kathang-pampanitikan nina:
Washington Irving (The Legend of Sleepy Hollow o Ang Alamat ng Nakaaantok na
Libis, {1820}), Lewis Caroll (Alice's Adventures in Wonderland o
Pakikipagsapalaran ni Alice sa Lupain mga Katakatakang Bagay, {1865}) at Through
the Looking Glass o Paglagos sa Salaming-Tinginan, {1872}), Louisa May Alcott
(Little Women, {1868-1869}), (The Merry Adventures of Robin Hood o Ang Mga
Masasayang Pakikipagsapalaran ni Robin Hood, {1883}), Robert Lewis Stevenson
(Treasure Island o Pulo ng Kayamanan, {1883}), at Christina Rosetti (Sing-Song o
Kanta't Awit [mga tulang pambata], {1872}).

Noong mga unang kapanahunan ng 1920, sumibol ang mga natatanging kagawaran para
sa mga panitikang pambata sa Amerika. Nagbukod ang mga bahay-aklatang pampubliko
ng mga silid-basahan para sa mga bata at nagkaroon ng mga
tagapamahalang-pang-aklatan na bihasa sa pakikitungo sa mga kabataan. Nanguna sa
gawaing ito ang Paaralang Pang-aklatan ni Carnegie ng Pittsburgh at
Bahay-Aklatang Panlipunan ng New York. Noong 1919, nagsimula ang pagbibigay ng
mga paligsahan at paggawad ng mga parangal at medalya sa mga tagapag-taguyod at
manlilikha ng mga aklat na pambata. Nagkaroon ng bahaging pambata sa loob ng
gusali ng mga tindahan ng mga libro, kasabay ng paglitaw ng mga aklat na may mga
kaaya-ayang larawan na nalikha sa pamamagitan ng mga pamamaraang pang-sining.
Lumabas din mula sa mga palimbagan ang mga aklat na madaling-basahing para sa
mga bago pa lamang natututong bumasa, na ginagamitan lamang ng mga payak na
salita at balarila. De-kalidad ang karamihan sa mga babasahing ito. Lumitaw din
ang mga aklat pambatang kung saan ibinabahagi ng bawat manunulat ang kaniyang
pananaw at paniniwala tungkol sa isang bagay o paksa. Naging layunin na ng mga
patnugot ang paglilimbag ng mga aklat na bunga ng pagkamalikhain ng may-akda
subalit tiyak na batay sa katotohanan - lalo na ang mga aklat na nagbibigay ng
kaalaman - na sanhi ng pagdating ng mga kaisipang pang-agham, pang-kalawakan,
teknolohiya, at mga kasangkapang elektroniko.



https://tl.wikipedia.org/wiki/Indibidwalismo

Ang Indibidwalismo ay ang paninindigang moral, pilosopiyang pampolitika,
ideyolohiya, o pananaw na panlipunan na nagbibigay-diin sa "ang kahalagahang
moral ng indibidwal". Isinusulong ng mga indibidwalista ang pagsasakatuparan ng
mga layunin o mga nais ng isang tao, kaya't ang pinahahalagahan ay ang kalayaan
at pansariling kapakanan habang tinututulan ang karamihan sa panlabas na mga
panghihimasok sa pansariling mga kainaman, maging ng lipunan, mag-anak o anumang
iba pang pangkat o institusyon.

Ginagawa ng indibidwalismo na maging tuon ng pansin nito ang indibidwal kung
kaya't nagsisimula "na may pundamental na premisa o pahayag na ang indibidwal na
tao ay may pangunahing kahalagahan sa pagpupunyagi para sa kalayaan." Ang
Liberalismong klasikal (kasama ang libertaryanismo), eksistensiyalismo at
anarkismo (natatangi na ang anarkismong indibidwalismo) at obhetismo ay mga
halimbawa ng mga kilusang ginagamit ang indibidwal na tao bilang isang
panggitnang yunit ng pagsusuri.

Ginamit din ito bilang isang termino o katagang nagpapahiwatig ng "kalidad ng
pagiging isang indibidwal; indibidwalidad" kaugnay na pag-ari ng "Isang
katangiang pang-indibidwal; isang sumpong o idiosinkrasya." Kaya't ang
indibidwalismo ay may kaugnayan din sa mga kagustuhan at estilo ng pamumuhay na
artistiko at Bohemiano kung saan mayroong tendensiya o pagpaling papunta sa
paglikha ng sarili at eksperimentasyon na kabaligtaran ng tradisyon o mga
opinyon at ugaling popular ng masa o nakararami, at gayundin ng mga posisyon at
etikang humanista.



https://tl.wikipedia.org/wiki/Arkitektura

Ang arkitektura o agbarugan ay ang proseso at produkto ng pagplano,
pagdisenyo,at pagtayo ng mga gusali at iba pang pisikal na istruktura. Ang mga
gawang arkitektura sa materyal na anyo ng mga gusali ay madalas na kinikilala
bilang simbolo ng kultura at gawa ng sining. Ang mga makasaysayang sibilisasyon
ay malimit na nakikilala dahil sa kanilang mga arkitekturang nagawa na hanggang
ngayon ay nakatayo pa.

Ang salitang "arkitektura" ay maaaring maging isang terminong pangkalahatan na
naglalarawan ng mga gusali at iba pang istrukturang pisikal. Ito ay ang sining
at agham ng pagdidisenyo ng mga gusali at (ibang) istrukturang nonbuilding. ito
ay ang estilo ng ng pagdidisenyo at paraan ng pagtatayo ng mga gusali at iba
pang istrukturang pisikal. Ito ay ang kaalaman ng sining, agham at teknolohiya,
at sangkatauhan.

Ang arkitektura ay may kinalaman sa pagplano, pagdisenyo, at pagtayo ng porma,
espasyo, at kapaligiran upang maipakita ang functional, teknikal, sosyal,
pangkapaligiran at astetikong mga konsiderasyon. Kinakailangan ang malikhaing
manipulasyon at koordinasyon ng mga materyales at teknolohiya, at ng ilaw at
anino. Madalas, kailangang masolusyonan ang hindi pagkakatugma ng mga
pamantayan. Sinasaklaw din ng pagsasanay ng arkitektura ang praktikong aspeto ng
pagplano ng mga gusali at istruktura, maging ang pag-iiskedul, pag-tantya ng
gagastusin at ang mga taong kasama sa proyekto.

Ang lathalaing ito na tungkol sa Arkitektura ay isang usbong. Makatutulong ka sa
Wikipedia sa pagpapalawig nito.

Ang lathalaing ito ay isang usbong. Makatutulong ka sa Wikipedia sa pagpapalawig
nito.



https://tl.wikipedia.org/wiki/Wikang_Latin

Ang Latin ay isang wikang Indo-Europeo na unang sinalita sa rehiyong pumapalibot
sa Lungsod ng Roma na tinatawag na Latium. Nagkamit ito ng dakilang kahalagahan
bilang opisyal na wika ng Imperyong Romano. Ang lahat ng mga wikang Romans,
tulad ng Kastila, Pranses, Portuges, Italyano, at Romaniano, ay umapo mula sa
Latin, at mahahanap ang maraming mga salitang batay sa Latin sa iba pang mga
makabagong wika tulad ng Inggles (madalas sa pamamagitan ng French) at pati na
rin ang mga katutubong wika ng Pilipinas (madalas sa pamamagitan ng Kastila).
Ang alpabetong Latin, hango sa sinaunang alpabetong Italiko na sa huli rin ay
hango sa alpabetong Griyego, ang nananatiling pinakaginagamit na alpabeto sa
daigdig. Bukod dito ang Latin ang lingua franca, ang wika ng agham at politika,
ng Kanluraning daigdig ng higit 1000 taon, pinalitan pagkatapos ng French noong
ika-18 dantaon at ng Inggles noong ika-19 dantaon. Nananatili ang Lating
Pansimbahan (Latina Ecclesiastica) bilang pormal na wika ng Simbahang Katoliko
at, hanggang sa ngayon, ang opisyal na wika ng Batikano. Ginamit ng Simbahan ang
Latin bilang pangunahing banal na wika hanggang noong Ikalawang Kapulungang
Batikano noong dekada 1960. Ginagamit pa rin (hango sa mga ugat na Griyego) ang
Latin upang ipagkaloob ang mga pangalang ginagamit sa siyentipikong pagsasauri
ng mga bagay na may buhay. Ang makabagong pag-aaral ng Latin, kasama ng Griyego,
ay kilala bilang mga Klasik.

Sumusunod ang isang tala ng mga titik at ponema wikang Latin. Alang-alang sa
katumpakan, gamitin sa halip ng kinagawiang gabay sa pagbaybay sa Tagalog na
Wikipedia ang IPA maliban na lang kung banggitin na hindi.

Hindi ipinagtatangi ng palabaybayang Latin ang mga maiikli at mahahabang
patinig; sa makabagong gamit, maaaring markahan ng makrons (ā, ē, ī, ō, ū, ȳ)
ang mga mahahabang patinig.

1 Sa gitna ng dalawang patinig, doble ang papel na ginagampanan ng titik J:
bilang katinig at bilang tagapagbuo ng kambal-patinig (diphthong) kasama ng
naunang patinig. Halimbawa (gamit ang sistemang panggabay sa Tagalog na
Wikipedia), major (baybay /máy·yor/), cujus (/kwí·yus/), rejectus (rey·yék·tus).

Ang lathalaing ito na tungkol sa Wika ay isang usbong. Makatutulong ka sa
Wikipedia sa pagpapalawig nito.



https://tl.wikipedia.org/wiki/Pagmamaton_sa_Internet

Ang pagmamaton sa Internet o "cyber-bullying" ay ang paggamit ng Internet at iba
pang kaugnay na teknolohiya para sadya at paulit-ulit na makasakit ng kapwa tao.
Dahil sa patuloy na paglaganap nito, lalo na sa mga kabataan, nagsusulong na ng
mga batas at kampanya upang ito’y matigil na.

Ang katawagang "cyber-bullying" sa Ingles ay nilikha at binigyang kahulugan ni
Bill Besev bilang “paggamit ng teknolohiyang pang-impormasyon at
pangkomunikasyon para suportahan ang sinasadya at paulit ulit na mapanirang
pamamaraan ng isang indibidwal o grupo upang makasakit ng tao.”

Kinalaunan, ang cyber-bullying ay tinuring na “kapag ginagamit ang Internet,
teleponong selular at iba pa sa paghahatid ng mensahe o mga larawan na
naglalayong manakit o magpahiya ng kapwa”. Ang ilan sa mga mananaliksik ay
ginamit ang parehong lenggwahe upang ipaliwanag ang nasabing katawagan.

Ang mga bata ay nagsisimula ng maging malupit sa isa’t isa kapag nasa Internet
sila, kahit nasa ikalawang baitang pa lamang. Ayon sa pananaliksik, mas maagang
nagpakita nito ang mga batang lalaki kaysa sa mga batang babae. Ngunit pagtapak
sa kalagitnaang baitang, ang mga batang babae naman ang karaniwang gumagawa ng
pagmamaton. Mapa-lalaki man o babae ang maton (bully), ang layunin nila ay
intensiyonal na magpahiya, guluhin, mang-insulto at magbanta sa isa’t isa. Ang
pagbubuling ito ay nagaganap sa pamamagitan ng elektronikong liham, mabilisang
pagmemensahe (texting), at ang pagpapaskil ng mga sulatin sa mga blog at
websayt.

Ang kagawian sa cyber-bullying ay hindi lamang limitado sa mga bata, habang ang
mga pag-uugali ay nakikilala sa parehong kahulugan sa mga matatanda, ang
pagkakaiba sa grupo ng edad ay minsang tinatawag bilang cyber-stalking o
cyber-harrasment, kapag sinasagawa sa kapwa matanda at minsan ding inaayon sa
kasarian. Ang mga karaniwang taktikang ginagamit ng mga cyber-stalker ay
tampalasin ang isang search engine o ensiklopedya, upang takutin ang biktima,
kanyang trabaho, reputasyon, o kaligtasan. Ang paulit-ulit na kaganapan ng mga
nasabing aksiyon laban sa target ng isang matanda ay masasabing isang
cyber-stalking.

Noong 2008, panahon ng tag-init, ang mga mananaliksik na sina Sameer Hinduja
(Florida Atlantic University) at Justin Patchin (University of Wisconsin-Eau
Claire) ay naglathala ng isang libro na nagbubuod sa kasalukuyang estado ng mga
pag-aaral tungkol sa cyber-bullying. (Bullying Beyond the Schoolyard: Preventing
and Responding to Cyberbullying). Ang mga dokumento ng kanilang pagsasaliksik ay
nagpapakita ng pagtaas ng kaso ng cyber-bullying sa mga nakaraang taon. Nag-ulat
din sila sa kanilang mga natuklasan mula sa pinakahuling pag-aaral ng
cyber-bullying sa mga estudyante ng kalagitnaang baitang. Gamit ang random
sample na mahigit kumulang 2,000 estudyante mula sa isang malaking distrito ng
paaralan sa Southern United States, halos 10% sa mga tumugon ay sinabing
naranasan nila ang cyber-bullying sa mga nakaraang 30 araw, samantalang mahigit
17% ay nakaranas na minsan sa kanilang buhay. Ang mga ito ay nagpakita ng
bahagyang pagbaba mula sa mga nakaraang pag-aaral. Ngunit ayon kina Hinduja at
Patchin, ang mga naunang pagsasaliksik ay isinagawa kung saan marami ang
nakatatanda. Kaya masasabing ang mga matanda ay mas madalas gumamit ng Internet
at mas maaaring makaranas ng cyber-bullying kaysa sa mga bata.

Ang ilang mga katangian na likas sa mga online na teknolohiya ay maaari itong
samantalahin para gamitin sa mga di kaaya-ayang layunin. Hindi tulad ng pisikal
na pangbubuli, ang mga electronic bully ay mananatiling di kilala sa paggamit ng
mga pansamantalang email accounts, sagisag-panulat sa mga chat room, instant
messaging programs, cell phone text messaging at iba pang lugar sa Internet na
maitatago nila ang kanilang pagkakakilanlan, ito marahil ang nagbibigay sa
kanila ng kalayaan sa normatibo at mga panlipunang hadlang sa kanilang
pag-uugali.

Bukod pa rito, ang mga electronic forum ay karaniwang walang gabay. Habang ang
mga chat host ay palagiang inoobserbahan ang ibang dayalogo sa mga chat room, sa
pagsisikap sa mga pag-uusap ng pulis at ng nakasakit na indibidwal, ang mga
personal na mensahe (e-mail o text message) ay maaari lamang mabasa ng nagpadala
at tumanggap, kaya’t ito ay labas sa abot ng regulasyon ng mga awtoridad. At
kapag ang mga tinedyer ay mas maraming nalalaman sa mga kompyuter at cell phone,
kaya nilang gamitin ito ng walang pahintulot sa kanilang mga magulang para hindi
malaman ang kanilang karanasan sa pangbubuli (siya man ay biktima o ang
nakasakit).

Ang isa pang kadahilanan ay ang kawalan ng kayang paghiwalayin ang isang cell
phone mula sa may-ari nito, kaya nagagawang patuloy na biktimahin ang isang tao.
Ang mga gumagamit ay madalas na kailangan i-on ang kanilang mga telepono para sa
lehitimong mga layunin, na kung saan ay nagbibigay ito ng pagkakataon para sa
mga may masamang intensiyon na patuloy na gumawa ng mga di maganda tulad ng
manggulo sa mga tawag sa telepono o manakot at mang-insulto sa pamamagitan ng
mga kakayahan ng cell phone text messaging.

Bukod pa rito, ang mga buli ay kayang kayang pagtulungan ang biktima sa
electronic pages kaysa sa tradisyunal na pangbubuli dahil wala namang limitadong
bilang ng taong maaaring sumali at suportahan ang mga pangbubuling pahayag.

Isang posibleng kabutihan naman sa mga biktima ng cyber-bullying kaysa sa
tradisyunal na pangbubuli ay maaari nilang iwasan ang chat room. Ang mga e-mail
address at numero ng telepono ay pwedeng palitan; at isa pa ay mayroon ng mga
serbisyo sa e-mail na salain ang mga mensahe bago pa ito makarating sa
tatanggap. Gayunpaman, hindi nito kayang iwasan ang lahat ng anyo ng
cyber-bullying; ang paghahayag ng mga mapanirang-puring materyal tungkol sa
isang tao sa Internet ay napakahirap iwasan lalo na kung ito’y nailathala na,
milyun-milyong tao na ang maaaring nakapagdownload nito bago pa ito matanggal.
Ang mga gumagawa nito ay maaaring makapagpost ng mga litrato ng biktima at ng
mga inedit katulad ng paglalagay ng mukha nila sa isang katawang nakahubad.



https://tl.wikipedia.org/wiki/Karaniwang_sipon

Ang sipon o karaniwang sipon (Ingles: common cold, colds) ay ang karaniwang
dulot ng iba't ibang mga uri ng birus, alerhiya, pagbabago ng panahon, at
pagiging malamig ng panahon.

Kabilang sa mga panlunas at paggamot sa karaniwang sipon ang pag-inom ng
maraming tubig, katas ng kalamansi o iba pang uri ng narangha, mga sabaw na
mainit at salabat. Nakakabawas ng konhestiyon o pagbabara ng ilong at ng
lalamunan ang pag-inom ng ganitong mga uri ng pluwido. Hindi iminumungkahi ang
pag-inom ng alak, kape, at sopdrinks dahil sa nakapagpapalala ang mga ito ng
kakulangan sa tubig ng katawan. Nakakatulong din sa pagtanggal ng sipon ang
pagmumumog ng tubig na may asin, na nakakatulong sa pagbawas o pag-alis ng
pamamaga ng lalamunan. Ang taong may sipon (maliban na lamang ang mga bata na
may edad na 4 pababa) ay karaniwang pinaiinom ng mga gamot sa sipon, na bagaman
hindi nakapagpapagaling ng sipon ay nakapagpapaginhawa sa taong may sipon,
katulad ng mga decongestant (pantanggal ng pagbabara sa ilong) na Neozep,
Decolgen at Medicol, na maaaring nasa anyo ng tableta o sirup. Kailangan ang
pagpapatingin sa manggagamot kapag hindi nawala ang sipon sa loob ng isa
hanggang dalawang mga linggo.



https://tl.wikipedia.org/wiki/Halamang_namumulaklak

Ang mga halamang namumulaklak, na tinatawag ding Angiosperma, Angiospermae o
Magnoliophyta ay ang nangingibabaw na mga halamang panlupa sa kasalukuyan.
Kasama ng mga gymnosperm, binubuo nila ang mga halamang may buto. Kaiba sila
mula sa mga gymnosperm dahil ang mga angiosperma ay nagkakaroon ng mga bulaklak,
at may nakalakip o nakasarang mga obyul. Ang mga gymnosperm ay nagkakaroon ng
hubad na mga buto sa ibabaw ng mga alimusod (balisungsong) o sa mga kayariang
bukas.

Ang mga halamang namumulaklak ang pinaka iba't iba na pangkat ng mga embryophyte
(halamang panlupa). Dahil sa nagkakaroon sila ng mga buto, tinatawag silang mga
spermatophyte, katulad nga ng mga gymnosperm. Subalit kaiba nga sila mula sa mga
gymnosperm dahil sa isang serye ng mga sinapomorpiya (mga hinangong mga
katangian). Ang mga katangiang ito kinabibilangan ng mga bulaklak, endosperma sa
loob ng mga buto, at ang pamumunga ng mga prutas na naglalaman ng mga buto. Sa
pang-etimolohiya, ang angiosperma ay nangangahulugang isang halaman na
nakagagawa ng mga buto sa loob ng isang lakipan; sila ay mga halamang namumunga
(mga halamang may bunga o prutas), bagaman mas pangkaraniwan silang tinatawag
bilang mga halamang namumulaklak.

Ang mga ninuno ng mga halamang namumulaklak ay humiwalay magmula sa mga
gymnosperm noong bandang 245 hanggang 202 milyong mga taon na ang nakararaan, at
unang mga halamang namumulaklak na nalalamang umiral ay magmula sa 140 milyong
mga taon na ang nakalilipas. Malakihan ang naging pagkakasari-sari nila noong
panahon ng Mas Mababang Cretaceo at naging laganap noong nasa tinatayang 100
milyong mga taon na ang nakararaan, subalit pumalit sa mga conifer bilang
nangingibabaw na mga puno noong bandang 60 hanggang 100 milyong mga taon lamang
ang nakalilipas.

Ang lathalaing ito na tungkol sa Halaman ay isang usbong. Makatutulong ka sa
Wikipedia sa pagpapalawig nito.



https://tl.wikipedia.org/wiki/Tala_ng_mga_bansa_ayon_sa_sistema_ng_pamahalaan

Ito ay mga istilo ng pamahalaan kung saan ang pangulo ang pinuno ng sangay na
tagapagpaganap na inihahalal at nananatili sa opisina na malaya sa lehislatura.

Sa istilong ito, ang pangulo ang pinuno ng estado at pinuno ng pamahalaan at
walang punong ministro.

Ang parliamentaryo ay isang istilo kung saan ang punong ministro ang pinuno ng
estado, ng pamahalaan at ng lehislatura.

Ang punong ministro ang pinuno ng sangay na tagapagpaganap, ng pamahalaan at ng
lehislatura. Ang pinuno ng estado ay ang konstitusyonal na monarchi na ginagamit
lamang ang kapangyarihan para sa kapakanan ng pamahalaan, mga mamamayan at ang
kanilang mga kinatawan.

Ang reyna ng Gran Britanya, si Reyna Elizabeth II ay ang pinuno ng estado sa
isang malayang pamahalaan. Naghihirang siya ng mga gobernador-heneral sa mga
bansang maliban sa Gran Britanya na magsisilbing kanyang kinatawan. Ang punong
ministro ang aktibong pinuno ng sangay na tagapagpaganap na pamahalaan at
lehislatura.

Ang punong ministro ang aktibong pinuno ng sangay na tagapagpaganap at ng
lehislatura. Ngunit may kapangyarihang pampolitika ang konstitusyonal na monarch
na maaari niyang gamitin sa kanyang kagustuhan.

Ang monarkiya ang pinuno ng ehekutibong sangay ng pamahalaan at may karapatang
gamitin ang kanyang kapangyarihan.



https://tl.wikipedia.org/wiki/Bahala_na

Ang bahala na ay isang idyomatikong pariralang ginagamit ng mga Pilipino na
nangangahulugang "Ang Diyos na ang maglalaan" o "Ang Diyos na ang magtatadhana."
Pinakakahulugan din ng maikling pananalitang nito ang "Tingnan natin kung ano
ang mangyari," "Tingnan natin kung ano ang magaganap 'pag dating ng takdang
panahon," o "Mangyari na ang dapat maganap."

Isa itong pagpapadamang pampilosiya ng mga Pilipino na naglalahad ng pananaw na
"Haharapin ko ang anumang mangyari pagkatapos" ng isang pangyayari o gagawing
kilos at hindi ang karaniwang patalistiko o mapagmatalong pahiwatig. Ayon sa
Pilipinong manunulat na si Paraluman S. Aspillera, maaaring nabago ang
ekspresyon sa loob ng pagdaan ng panahon. Maaari itong nagmula sa "Bathala na!",
na tuwirang nangangahulugang "Kung gugustuhin ng Diyos", o ni Bathala, ang Diyos
ng mga sinaunang Tagalog., subalit nabago sa isang punto ng panahon. Maaari
itong banggitin ng isang Pilipino na ginawa na ang lahat ng posibleng kaparaanan
para makaalis sa isang mahirap na katayuan, kalagayan, o suliranin sa buhay..
Isang makabagong bersiyon nito ang mas buong bersiyong "Bahala na ang Diyos!" at
ang mas nakakatawa at nakapagpapasiyang bersiyong "Bahala na si Batman!".

May kaugnayan ang pariralang ito sa salitang bahala na nagbabadya ng pananagutan
o responsibilidad, kaya't singkahulugan din ito ng pamamatnubay o pamamatnugot.
Sa payak na kahulugan, ito ang tiwala at pagbabantay o (nasa) pag-iingat. Maaari
ring pamalit ito sa mga panawag pan-taong tagapangasiwa, katiwala, patnugot, at
tagapangalaga.

Dito nagmula ang salitang pabahalaan, katumbas ng trusteeship o board of
trustees sa Ingles. Nag-ugat din sa salitang bahala at bathala, sa kasong ito,
ang salitang pamahalaan (gobyerno), na ayon sa mga pag-aaral pang-linggwistika
na nagsasabing ang pamahalaan ay ang pinagsama-samang unlapi o prepiks na pang-,
salitang bathala, at ang hulapi o supiks na -an. Kaya't. sa katunayan.
nangangahulugan ang terminong "pamahalaan" na "Mamamanginoon sa ibabaw", "Maging
panginoon sa ibabaw", o "Maging bikaryo ng Diyos."

Ang karaniwang tumatatak sa isipan ng karamihan pag narinig ang "Bahala Na" ay
ang pagtalikod sa mga responsibilidad, ang paggawang mga pagdadahilan, ang hindi
pagsisikap para tuparin ang mga kinakailangan, atbp.

Dahil dito, ang ugali ng "Bahala Na" ay tinitignan at kinikilala bilang isang
negatibong ugali ng mga Pillipino. Sinasabi ng karamihan- kadalasan mga dayuhan-
na ito'y walang iba kung hindi fatalism o isang escapist value kung saan agad na
sumusuko lamang ang mga Pilipino sa kanilang inaakalang kapalaran kapag sila'y
nahihirapan sa hinaharapang sitwasyon o problema. Tinitignan ito bilang isang
ugali na kailangan alisin sa karakter ng mga Pilipino dahil ito'y pumipigil sa
pag-asenso ng bansa.

Ngunit, sa Sikolohiyang Pilipino, ang ibig sabihin ng "Bahala Na" ay "hindi
natin hawak ang bukas, hindi natin mailalagay sa ating palad ang kapalaran
ninuman, kung kaya’t dapat nating ipasa-Diyos ang magaganap." Ito'y simpleng
pagtanggap ng naaayon kapag nagawa na ang lahat ng makakaya ng isang indibidwal,
kapag na-ubos na ang lahat ng kanyang kakayahan, at kapag wala nang posibleng
magagawa sa pagkamit ng layunin na iyon.

9. Menguito, M. & Teng-Calleja, M. (2010). "Bahala Na as an Expression of the
Filipino's Courage, Hope, Optimism, Self-efficacy and Search for the Sacred."



https://tl.wikipedia.org/wiki/Pamahalaang_pederal_ng_Estados_Unidos

Ang pamahalaan ng Estados Unidos ay ang pamahalaang pederal ng republikang
konstitusyonal ng mga limampung mga estado na bumubuo ng Estados Unidos gayundin
ang isang distritong kapitolyo at ilang mga iba pang teritoryo. Ang pamahalaang
pederal ng Estados Unidos ay binubuo ng mga tatlong natatanging sangay: ang
lehislatibo, ehekutibo at hudikatura na mga kapangyarihang ipinagkaloob ng
Saligang Batas ng Estados Unidos ng respektibo sa Kongreso ng Estados Unidos,
Pangulo ng Estados Unidos at mga Hukumang pederal ng Estados Unidos. Ang mga
kapangyarihan at katungkulan ng mga sangay na ito ay karagdagan pang
inilalarawan ng mga akto ng Kongreso kabilang ang paglikha ng mga kagawarang
ehekutibo at mga hukumang mas mababa sa Kataas-taasang Hukuman ng Estados
Unidos.

Ang buong pangalan ng republika ay "The United States of America". Walang ibang
pangalan ang lumilitaw sa Saligang Batas at ang pangalang ito ang lumilitaw sa
mga salapi, mga kasunduan at sa mga kasong pambatas na ito ay isang partido
(e.g., Charles T. Schenck v. United States). Ang mga katagang "Government of the
United States of America" o "United States Government" ay kadalasang ginagamit
sa mga opisyal na dokumento upang ikatawan ang pamahalaang pederal bilang
natatangi mula sa mga sama samang estado. Ang mga katagang "Federal" o
"National" sa ahensiya ng pamahalaan ay pangakalahatang nagpapakita ng kaugnayan
sa pamahalaang pederal (e.g., Federal Bureau of Investigation, National Oceanic
and Atmospheric Administration, etc.). Dahil ang upuan ng pamahalaan ay nasa
Washington D.C., "Washington" ay karaniwang ginagamit bilang metonym para sa
pamahalaang pederal.

Ang rehime o pamumunong pederal ng Estados Unidos ay nagsimula pa noong 1789 at
itinuturing bilang ang kauna-unahang bagong pambansang pederasyon sa buong
mundo. Kahit na ganoon, ang mga nilalaman ng pederalismong Amerikano ay
pinagtatalunan simula pa ng pagkakatatag at pagsasabatas ng Saligang Batas na
ang ibang partido ay ipinagtatalo ang pambansang pagpapalawig ng kapangyarihan
at ang iba naman ay pinaikli at mahigpit na ipinagbibigay-kahulugan bilang an
pag-iisa-isa ng mga pambansang kapangyarihan ng pamahalaan sa Saligang Batas.

Simula noong Digmaang Sibil ng Estados Unidos, ang kapangyarihan ng pamahalaang
pederal ay lalo pang pinalawig ngunit may mga panahon mula nito na ang sangay na
lehislatibo ay nananaig o nagkaroon ng mga pagkakataon na ang mga tagapagtaguyod
ng karapatan ng estado ay nagtagumpay sa paglalagay ng hangganan sa
kapangyarihan ng pederal na pamahalaan sa pamamagitan ng mga gawain ng
tagasapagbatas, karapatan ng tagapaganap o ng pagpapahayag ng Saligang Batas ng
mga hukuman.

Ang isa sa mga teoretikal na haligi ng Saligang Batas ng Estados Unidos ang idea
ng mga tseke at balanse sa mga kapangyarihan at mga responsibilidad ng mga
tatlong sangay ng pamahalaang Amerikano: ang sangay na ehekutibo, ang sangay na
lehislatibo at sangay na hudikatura. Halimbawa, bagaman ang
lehislatibo(Kongreso) ay may kapangyarihang lumikha ng batas, ang
ehekutibo(Pangulo) ay maaaring mag-veto ng anumang lehislasyon na isang aktong
maaari namang panaigan ng Kongreso. Ang Pangulo ay humihirang ng mga hukom sa
Kataas-taasang Hukuman(Korte Suprema) ngunit ang mga hinirang ay dapat aprobahan
ng Kongreso. Ang Kataas-taasang Hukuman ay may kapangyarihan namang magpawalang
bisa bilang "hindi konstitusyonal" ang anumang batas na ipinasa ng Kongreso. Ang
namumuno namumuno ng pamahalaang pederal ay nasa Distrito ng Columbia.



https://tl.wikipedia.org/wiki/Masbate

Ang Masbate, opisyal na Lalawigan ng Masbate ay isang pulong lalawigan ng
Pilipinas na matatagpuan sa rehiyon ng Bikol. Binubuo ang lalawigan ng tatlong
pangunahing mga pulo: Pulo ng Masbate, Ticao at Pulo ng Burias. Napagigitnaan
ang lalawigan ng dalawang pangunahing mga pulo ng Pilipinas, sa timog ng pulo ng
Luzon at ng mga kapuluan ng Kabisayaan. Pulitikal na kabahagi ng Kabikulan ang
lalawigan subalit higit na malapit ang pagkakaugnay ng pulo sa Kabisayaan kung
ang pagbabatayan ang bioheograpikal at pagkakalapit ng wika dito.

Ang Milagros ay unang naging silyo, baryo at munisipyo. Ang unang pangalan nito
ay asid dahil malapit sa ilog ng asid ngunit pinalitan ito ng Milagros mula sa
Kastilang salitang "Milagro" na ang ibig sabihin ay himala. Ito ay dahil sa
isang himalang nangyari noong panahon. Ito ay may 27 na barangay. Ang
pangunahing pinagkukunan ng ikabubuhay ay pangingisda, pagsasaka at pag–aalaga
ng baka.

Ang munisipyo ay nanggaling sa salitang "Mandaon" nanganguhulugan muhon. Ito ay
ang bundok ng Elijan sa poblasyon na makikita ng pumapasok na manlalakbay kanit
malayo pa. sa paglipas ng panahon. Ito na ang ginamit ng mga tao. Ang mandaon ay
naging baryo ng Milagros at naging Munisipyo noong 1949.

Ang kasaysayan ng Mobo ay nagsmula noong ika-17 daantaon. Ito ang
pinakamatandang bayan sa Masbate. Ito ang unang kapital ng Masbate sa
kalagitnaang bahaging panahon ng Espanya. Nang ilipat ng governador ang kanayang
tahanan sa Masbate, ang Masbate ang naging kapital. Noong 1910, ang Mobo ay
naging baryo ng Masbate at naging munisipyo noong 1949. Ang Mobo ay mula sa
kawayang panghuli sa alimango at hipon tinatawag na "bobo". Sa paglipas ng
panahon ito ay naging Mobo.

Ang pook na ito ay nasa isla ng Ticao. Ito ay nagmula s pangalan ng bunga ng
punong kahoy, "Batuan". Ito ay dating bahagi ng san Fernando at naging munispyo
sa ilalalim ng RA 642 noong 11 Hunyo 1951. Pagsasaka ang pangunahing hanapbuhay
ng mga tao at niyog ang kanilang produkto.

Ang pook ng bayang ito ay naging bahagi ng pastulan ni Don Jose Muñoz, isang
Kastila na naninirahan sa Maynila. Ang kanyang administrador ay gumawa ng
maraming koral na naging kulungan ng mga Baka sa gabi. Dahil dito nagkalat ang
dumi ng baka. Tinawag ito ng mga tao na "tai". Dahil sa pangit na salitang ito,
minabuti nilang palitan ang "Kataihan" sa Cataingan. Ang Cataingan ay dating
bahagi ng palanas at sa pamumuno ni Alejandro Yanson ito ay naging munisipyo
noong 7 Hulyo 1885.

Noong unang panahon, ang isla ng Burias ay di pa naaabot ng tao. Sa paglipas ng
panahon, ilang Bicolano at Tagalog ang unang naninirahan doon. Dahil sa kaunti
lang ang populasyon, ito ang naging taguan ng mga Muslim noong panahon ng
Kastila. Isang Gobernador-Heneral ng Espanya na si Narciso Claveria ay
nakarating sa pook na ito sa pagtugis ng mga Muslim. Upang karapat-dapat na
binigyang halaga nag pagdaong niya, pinagalanan niyang Claveria ang lugar na
ito. Ito ay naging Munisipyo noong 1 Setyembre 1959 sa bisa ng R.A. blg. 2187.
Pagsasaka ang pangunahing industriya at ang mga produkto ay copra, mais at
bigas.

Ang pangalang "Palanas" ay kinuha sa salitang ang ibig sabihin ay malat at
lantay na bato. Noong panahon ng Kastila. Ang palanas ay isa nang "Cabeza De
Barangay" na pinamumunuan ng taga-dimasalang at napilitang ilipat ang pamumunuan
doon. Naging Cabeza De Barangay ang dimasalang at ang palanas ay isang maliit
barangay na lamang. Noong hunyo 11, 1957, ito ay naging munispyo.

Ang bayan ng Pio V. Corpus ay mahigit na 100 kilometro mula sa Masbate. Ito ay
isang baryong pinangalanang limbuhan mula sa salitang "Limbo" na ang ibig
sabihin ay ipu-ipo. Ito ay naging munisipyo sa bias ng proklamasyon noong 1951.
ang bagong pangalan ay mula sa nasirang Don Pio V. Corpus, isang mambabatas. Ang
pook na ito ay may lawak na 11,400 ektarya at 3,420 nito ay may kapatagan sa
pangangalaga ng baka.

Ang San Pascual ay isa sa dalawang munisipyo na binubuo ng isla ng burias. Noong
1569, ay di inaasahang natuklasan nina Martin De Goiti at Juan Salcedo ang
Burias. Pinakawalan nila ang mag bilanggo sa islang ito. Nang ang pamahalaan ng
Espanya ay nagpadala ng mga misyonero sa iba't ibang kapuluan, sila ay nagdala
ng mga imahin ng santo. At isa rito ay si St. Pascual Baylon na naging paborito
ng mga tao. Sa pagdami ng tao, ang pamahalaan ng Espanya ay nagtayo ng
Pamahalaang Politico–Militar sa isla ng Burias. Ito ay hinati sa 2 munisipyo:
San Pascual at Claveria.

Ang pook ng Aroroy ay binigyan ng pangalan ng mga mangagalakal na Intsik na
mangunguha ng ginto sa Ilog Guinobatan. Mula sa salitang "el oro" ginawa itong
"aloloy" ng mga Intsik dahil sa kahirapan sa pagbikas ng "r" sa katagalan ng
panahon ito ay ginawang "aroroy". Ang lumang pook ay nasa Lanang noong 17
dantaon ayon sa dokumeto sa "Royal Grants" na ngayon ay nasa pag-iingat ng mga
may-ari ng lupa. Ito ay inilipat sa lungib ngunit dahils a namamtay ang tatlong
pari sa pook na iyon, ito ay muling inilipat sa San Agustin. Ang San Agustin ay
mahirap abutin ng transportasyon kaya ang munisipyo ay itinatag sa aroroy. Ang
unang alkalde ay si Florentino Vital noong 1901.

Ang pook na ito ay nakilala dahil sa malalaking kalapati na ang tawag ay
"Balud". Ito ay matatagpuan sa Timog Kanluran bahagi ng Masbate. Ito ay paharap
sa Panay kaya ang unang namumuhay dito ay galing sa islang iyon. Dahil dito, ang
naging salita ay Hiligaynon. Noong 948, ito ay bahagi ng munisipyo Milagros at
nagkaroon ng kasarinlan noong 19 Agosto 1949. Ito ay may 32 barangay na may
lawak na 22, 363 ektarya. Ang pangunahin produkto ay bigas at mais.

Ang mga tao na nagaling sa Cebu at Leyte ay naninirahan sa ilog Cawayan.
Pinangalanan nila ang pook na ito ng "Corocawayan" mula sa isang halaman na
kagaya ng Kawayan at tumutubo nang marami sa may ilog. Sa maraming taon, dumami
ang populasyon ng corocawayan at noong 1937 ito ay naging baryo sa ilalim ng
pamamahal ng Milagros. Pinaikli ang pangalan nito sa Cawayan, pagkatapos ng
digmaan ito ay naging munisipyo noong 27 Agosto 1947 ayon sa EO blg. 662.

Noong 1875, may dalawang munisipyo lamang sa silangan bahagi ng Masbate. Ito ay
ang Palanas at Uson. Sa pagitan nito ay ang Naro Bay naging dahilan ng di –
pagkaunawaan ng dalawang lugar dahil sa hanggahan. Ang munisipyo ay pormal na
inilipat sa Naro mula sa Palanas. Ang Naro ay pinalitan ng pangalan at ginawang
Dimasalang, ang pangalang – panulat ni Dr. Jose Rizal.

Nang naihiwalay ang Placer sa Cataingan at naging munisipyo noong 1948, ang
Esperanza ay naging baryo nito. Sa panunungkulan ni Pangulong Carlos P. Garcia,
ang Esperanza ay naging munisipyo ayon sa EO blg. 337 noong 7 Mayo 1959.

Ang mga unang naninirahan dito ay dumating sa pamamagitan ng bangka at tinawag
ito na Boro-barangay. Ang lugar ay umuunlad at naging bayan ng tabuan na mula sa
"Tabon" – isang ibon. Sa panahon ng Kastila, ang unang paring Katoliko sa baying
ito ay si Padre Fernando. Mabuti siyang pari at nang siya ay pumanaw, ang pook
ay pinangalang San Fernando. Pagsasaka at pangingisda ang pinakamahalagang
hanapbuhay ng mga tao.

Noong 1609, ilang muslim ang naninirahan sa bayan ng San Jacinto. Nang dumating
ang mga Ingles, tinanong nila ang mga pangalan ng pook. Isang matanda ang
nagbabayo ng "Tigao–tigao", isang halaman na ginagamit sa paglalason ng isda.
Nang tanungin siya kung ano ang pangalan ng pook na iyon ang sagot niya ay
“Tigao”. Nang ang Nueva Caceres ay ginawang bishopric ng ambus Camarines, ang
Tigao ay sumailalim sa pamamahala nito. Ang isla ay pinangalanang Tigao-tigao at
ang sityo ay San Jacinto, mula sa Kastilang pari.

Nakuha ang Uson ang pangalan sa "Uson-uson" na ang ibig sabihin ay mga lupain na
hinugis ng alimango. Ito ay naging munisipyo sa bisang EO blg. 81 noong 1
Nobyembre 1911 kasabay ng Dimasalang. Pagkatapos ng pangalawang digmaan, ito ay
naging munisipyo muli noong 18 Agosto 1949.



https://tl.wikipedia.org/wiki/Bacoor

Ang Lungsod ng Bacoor (o Bacoor) ay isang ika-1 klaseng bahaging lungsod sa
lalawigan ng Kabite, Pilipinas. Ito ay solong distritong pambatas ng Cavite. Ang
lungsod ay may sukat na 52.4 kilometro kwadrado, na nasa timog silangangan
baybayin ng Look ng Maynila, at nasa hilagang kanluran ng lalawigan.

Ang lokasyon nito, sa timog kanluran ng Kalakhang Maynila ay naging mahalaga
para sa Bakoor para maging daan patungong Kalakhang Maynila. Ang Bakoor ay isa
sa mga lungsod sa Kabite na mabilis ang pag-unlad, kasabay ng Imus at
Dasmariñas, dahil na rin sa kanilang lokasyon. Dalawang mall ng SM ang naitayo
sa Bakoor. Ang Bakoor din ang nagtala ng pinakamataas na kita para sa isa
mag-anak as Kabite noong 1997 at 2000. Mula sa dating agrikultural, ang Bakoor
ay nabuo na bilang isang lugar pang-komersyo at isang pangunahing bayang
pamahayan sa pinalawak na Mega Manila. Mayo 11 magkakaibang sangay ng mga bangko
na matatagpuan sa buong lungsod.

Nahahati ang Lungsod ng Bacoor sa 73 barangay na may dalawang lehislatibong
distrito na tinatawag na Kanlurang Bacoor at Silangang Bacoor, na kung saan ay
inirerepresenta ng konseho ng lungsod.



https://tl.wikipedia.org/wiki/Paruparo

Ang paruparo o paparo(tinatawag din minsang mariposa na mula sa Wikang Kastila)
ay isang lumilipad na insekto sa orden na Lepidoptera, at kabilang sa
superpamilya Hesperioidea o Papilionoidea. Ibinibilang din ng ibang mga may-akda
ang mga kasapi sa superpamilya Hedyloidea. Kung minsan, tinatawag ding paruparo
ang ilang mga gamu-gamo na may magagandang pakpak.

Ang paruparo ay isang uri ng insekto. Sila ay naninirahan sa mga "maiinit" na
rehiyon ng mundo . Sila ay may dalawang pares ng pakpak na ginagamit sa
paglipad. Ang kanilang mga pakpak ay makukulay at magaganda. Ginagamit ng mga
paruparo ang kanilang makukulay na pakpak bilang panakot sa mga kaaway.
Nagmumula sa maliliit na itlog ang mga higad o batang paruparo. Kadalasang
kinakain ng mga higad ang dahon na kinalalagyan ng mga itlog. Pagkatapos ng
ilang araw, binabalot nila ang sarili upang maging isang pupa o chrysalis.
Lalabas sa pinagbalutan ang paruparo na may mga malalapad at makukulay na
pakpak.

Ang lathalaing ito na tungkol sa Agham ay isang usbong. Makatutulong ka sa
Wikipedia sa pagpapalawig nito.



https://tl.wikipedia.org/wiki/Benigno_Aquino,_Jr.

Si Benigno Simeon "Ninoy" Aquino, Jr., mas kilala bilang Ninoy Aquino o Benigno
S. Aquino, Jr., ay isang Pilipinong senador na naging pangunahing kritiko ni
Pangulong Ferdinand Marcos. Pinatay siya sa Paliparang Pandaigdig ng Maynila (na
matapos ay ipinangalang Paliparang Pandaigdig ng Ninoy Aquino bilang parangal sa
kanya) pagkauwi niya mula sa Estados Unidos, kung saan siya pinadala kasama ang
kanyang pamilya upang ito ay ipagamot sa amerika. Ang kanyang pagkamatay ang
naging sanhi ng pagka-Pangulo ng kanyang maybahay, si Corazon Aquino, na pumalit
sa 20-taong rehimeng Marcos. Ayon sa mga testigo, ang mga sundalong nag hatid sa
kanya pababa ng eroplano ay may mga kinalaman sa kanyang pagkamatay. May mahigit
dalawang milyon na sumama sa prusisyon para ihatid si Aquino sa kanyang huling
hantungan. Ang mga naging sangkot sa kanyang pagkamatay ay napalaya na noong
2007 na tinutulan naman ng kanyang anak na si Noynoy Aquino. At siya ay isa rin
sa mga bayani ng Pilipinas. Ang kanyang bantayog ay makikita sa Lungsod ng
Makati.

Nang ideklara ang Batas Militar (Martial Law), si Ninoy ay dinakip at nakulong
ng maraming taon. Siya ay nagkaroon ng sakit sa puso at pinahintulutan naman na
maoperahan sa Estados Unidos. Dahil sa pagnanasang maglingkod sa bayan at
sambayanang Pilipino, bumalik si Ninoy sa Pilipinas. Subalit sa kanyang
pagbabalik ay hindi na niya naisakatuparan ang kanyang mga adhikain sapagkat
pagtuntong pa lang niya sa paliparan ng MIA, siya ay binaril. Ang kanyang
pagkamatay noong 21 Agosto 1983 ang siyang nagmulat at gumising sa natutulog na
damdamin ng taong-bayan.

Nag-alsa ang milyung-milyong Pilipino at ito ay tinaguriang "People Power."
Napatalsik ang dating Pangulong Ferdinand Marcos at iniluklok ang maybahay ni
Ninoy na si Corazon Aquino bilang pangulo ng bansa.

Si Ninoy ay ipinanganak noong 27 Nobyembre 1932. Siya ay anak ng dating
Assemblyman Benigno Aquino, Sr. at Aurora Aquino-Aquino ng Tarlac. Si Ninoy ay
17 taong gulang lamang ng matanyag sa pagiging isang korespondent ng digmaan sa
Korea. Naging pinakabatang nahalal na punong-bayan sa Concepcion, Tarlac. Siya
rin ay naging katidong teknikal ng mga pangulong sina Ramon Magsaysay at Carlos
P. Garcia. Noong panahon ng panunungkulan ni Diosdado Macapagal si Ninoy ay
umanib sa Partido Liberal. Siya ang naging pangkalahatang kalihim ng partido na
naging daan upang siya ay mahalal na pinakabatang senador noong 1967.

Si Ninoy Aquino ay kasapi ng Partido Liberal at naging pinakabatang gobernador
sa bansa at kalaunang pinakabatang senador sa Senado ng Pilipinas noong 1967.
Ang kanyang asawang si Corazon Aquino ay nanatiling isang may bahay sa buong
karera sa politika ng kanyang asawa. Si Ninoy ay naging isang nangungunang
kritiko ni Pangulong Ferdinand Marcos. Si Ninoy ay pinaniniwalang malakas na
kandidato laban kay Marcos sa halalan ng pagkapangulo noong 1973. Dahil
ipinagbabawal sa Saligang batas ng Pilipinas ang ikatlong termino para kay
Marcos, nagdeklara ng Martial Law sa Marcos noong 21 Setyembre 1972 at binuwag
ang Saligang Batas ng 1935 na nagpatagal sa kanyang pagluklok sa pagkapangulo.
Dahil sa Martial Law, si Ninoy ang isa sa mga bumabatikos na ipinabilanggo ni
Marcos at hinatulan ng kamatayan. Noong 1978, nagpasyang tumakbo si Ninoy sa
1978 halalan ng Batasang Pambansa. Noong 1980, dahil sa pamamagitan ni Pangulong
Jimmy Carter ng Estados Unidos, pinayagan ni Marcos si Ninoy na tumungo sa
Estados Unidos kung saan siya nagpagamot para sa kanyang karamdaman sa puso
habang nasa bilangguan. Ang pamilya Aquino ay tumira sa Boston. Noong 21 Agosto
1983, nagpasya si Ninoy na bumalik sa Pilipinas nang hindi kasama ang kanyang
pamilya.

Ang pagpaslang kay Ninoy Aquino noong 1983 ang kalaunang naging katalista na
humantong sa pagpapatalsik kay Marcos. Ang partidong oposisyon ay sumisi kay
Marcos ngunit ang iba ay sumisi sa militar at kay Imelda. Noong 21 Agosto 1983
pagkatapos ng isang tatlong taong pagkakatapon sa Estados Unidos, si Ninoy ay
pinaslang habang bumababa sa isang pangkalakalan (commercial) na paglipad sa
Manila International Airport na kalaunang pinangalanang Ninoy Aquino
International Airport bilang pagpaparangal kay Ninoy. Ang kanyang asasinasyon ay
nagpagulat at nagpagalit sa maraming mga Pilipino na nawalan ng pagtitiwala sa
administrasyon ni Marcos. Ang pangyayaring ito ay karagdagan pang humantong sa
mga pagsusupetsa sa pamahalaan na nagtulak sa hindi pakikipagtulungan ng mga
Pilipino na kalaunang humantong sa isang buong sibil na hindi pagsunod. Ito ay
nagpauga sa pamahalaan ni Marcos na lumalala na sa panahong ito dahil sa
papalalang kalusugan ni Marcos. Ang asasinasyon ni Ninoy Aquino ay nagsanhi sa
ekonomiya ng Pilipinas na karagdagang lumala at ang pamahalaan ng Pilipinas ay
karagdagang lumubog sa pagkakautang. Sa wakas ng 1983, ang bansa ay naging
bangkarote, ang piso ay dumanas ng debaluasyon ng 21% at ang ekonomiya ng
Pilipinas ay umurong ng 6.8% noong 1984 at muling umurong ng 3.8% noong 1985.

Noong 1984, si Marcos ay humirang ng isang komisyon na pinangunahan ni Chief
Justice Enrique Fernando upang maglunsad ng isang imbestigasyon sa pagpatay kay
Ninoy. Si Kardinal Sin ay inanyahan na sumali sa komisyon na ito ngunit tumanggi
at naghayag ng kanyang mga pagdududa sa bersiyon ng militar na si Rolando Galman
ang pumaslang at ang komisyong ito ay gumuho. Ang pamahalaan ni Marcos ay
lumikha ng isang reenactment video ng kanilang bersiyon ng pangyayari na
ipinalabas sa telebisyon na nagpapakitang si Galman ay nakatago sa ilalim ng
hagdan at bumaril kay Ninoy sa tarmac at pagkatapos ay binaril naman ng mga
sundalo si Galman.

Sumunod na hinirang ni Marcos ang kanyang kaibigan at retiradong hukom na si
Corazon Agrava upang mamuno sa isang may limang kasaping komisyon upang
mag-imbestiga sa asasinasyon. Ang komisyong ito ay naglabas ng isang malaki at
maliit na mga ulat noong Oktubre 1984. Ang parehong mga ulat ay umaayon na ang
asasinasyon ni Ninoy ay isang pakikipagsabwatang militar. Gayunpaman, ang mga
parehong mga ulat ay hindi umayon sa mga aktuwal na tao o mga bilang ng
nasasangkot dito. Ang maliit na ulat ay nagpapawalang sala kay General Fabian
Ver at nagpangalan lamang ng pitong mga kasangkot. Ang malaking ulat ay
nagpangalan ng 26 kasangkot kabilang si Heneral Ver. Ang malaking ulat ay
humantong sa mga pagkakaso sa mga pinangalanang kasabwat. Ang paglilitis ng mga
ito ay nagsimula noong 22 Pebrero 1985 ngunit naging maliwanag na pinili ng
tagapaglitis ng pamahalaan ni Marcos na hindi pansinin ang mga natuklasan ng
komisyon ni Agrava at nagpapatuloy ayon sa kuwento ng militar. Dahil dito, may
papalaking mga protesta at pagtawag sa pagbibitiw ni Marcos. Noong 2 Disyembre
1985, ang lahat ng mga nasakdal kabilang si Ver ay napawalang sala sa pagpatay
kay Ninoy. Noong 1990, ang isang bagong imbestigasyon ay binuksan at hinatulan
ng Sandiganbayan ang isang heneral at 15 pang mga sundalo sa pagpatay kay Ninoy
at Galman at hinatulan ng habang buhay na pagkabilanggo. Ang mga ito ay kabilang
sa mga 1000 sundalong nagbigay seguridad kay Ninoy sa kanyang pagdating sa
bansa. Batay sa mga testigong sina Rebecca Quijano, Jessie Barcelona at iba pa,
nakita nilang ang sundalong si C1C Rogelio Moreno na nasa likod ni Ninoy habang
bumaba sa hagdan ng eroplano si Ninoy ang bumaril sa batok ni Ninoy. Ito ay
umaayon sa autopsiya kay Ninoy na ang bala ay pumasok sa itaas ng mastoid ng
bungo at lumabas sa mababang panga na nagpapakitang ang pagbaril ay ginawang mas
mataas sa ulo ni Ninoy.

Ang tatlo sa mga nahatulan ay namatay sa bilangguan at ang dalawa pa ay naunang
napalaya. Noong 2007, pinatawad at pinalaya ni Gloria Macapagal-Arroyo si M/Sgt.
Pablo Martinez ng defunct Aviation Security Command. Noong Marso 2, 2009,
pinatawad at pinalaya ni Gloria Macapagal-Arroyo ang natitirang 10 ng mga
nahatulang sundalo: ex-Capt. Romeo Bautista, former 2nd Lt. Jesus Castro, former
Sergeants Ruben Aquino, Arnulfo de Mesa, Rodolfo Desolong, Arnulfo Artates,
Claro Lat, Ernesto Mateo and Filomeno Miranda at dating Constable 1st Class
Rogelio Moreno.

Isinaad ni Sen. Benigno Aquino III na ang pagpapatawad ni Arroyo sa mga
nahatulan ay inhustisya at isang politikal na vendetta ni Arroyo.



https://tl.wikipedia.org/wiki/Banaag_at_Sikat

Ang Banaag at Sikat ay isa sa mga isinaunang mahabang salaysaying pampanitikan
na isinulat ni Lope K. Santos sa wikang Tagalog noong 1906. Bilang isang aklat
na tinaguriang “bibliya ng mga manggagawang Pilipino”, umiinog ang mga dahon ng
nobelang ito sa buhay ni Delfin, sa kaniyang pag-ibig sa isang dalagang anak ng
mayamang nagmamay-ari ng lupa, habang tinatalakay din ni Lope K. Santos ang mga
paksang panlipunan: ang sosyalismo, kapitalismo, at mga gawain ng mga
nagkakaisang-samahan ng mga liping manggagawa., nasa wikang Ingles, Mga
Lathalain Hinggil sa Kalinangan at Sining, Tungkol sa Kalinangan at Sining,
nccang ang akdang ito ni Lope K. Santos ito ang “nagbigay-daan para maisulat ang
iba pang mga nobelang nasa wikang Tagalog” na may pinagsanib na mga paksang
hinggil sa pag-ibig, pangkabuhayan, at sa makatotohanan at gumagalaw na katayuan
ng lipunan. Bagaman isa ito sa pinakaunang mahabang salaysayin sa Pilipinas na
nakaantig ng damdamin ng lipunan, sinasabi na naging pamukaw-kasiglahan din ito
ng kilusang Hukbalahap o Hukbo ng Bayan Laban sa Hapon.

Hindi ito ang pinakaunang nobelang Tagalog, sapagkat nalimbag ang Banaag at
Sikat ni Lope K. Santos matapos ang Nena at Neneng (1905), ang itinuturing na
pinakaunang nobelang Tagalog na nilimbag bilang isang aklat, na isinulat ni
Valeriano Hernandez Peña. Subalit may mas nauna pang nobelang Tagalog, ang
Kababalaghan ni P. Brava ni Gabriel Beato Francisco, na lumabas sa paraang
hulugan sa mga pahina ng babasahing Kapatid ng Bayan noong 1899.

Ang salin sa Ingles ng pamagat na Banaag at Sikat ay kumakatawan sa katagang
“mula sa maagang pagbubukang-liwayway hanggang sa ganap na pagkalat ng liwanag”
ng araw (From Early Dawn to Full Light), na nagmula sa isang pagsusuri nina
Patricio N. Abinales at Donna J. Amoroso.

Hinggil sa mga buhay ng magkaibigang Delfin at Felipe ang nobelang Banaag at
Sikat ni Lope K. Santos:

Si Delfin ay isang sosyalista, samantalang si Felipe ay isang anarkista. Bilang
sosyalista, naniniwala at hinahangad ni Delfin na mapalaganap ang kaisipang
sosyalismo sa lipunan, kung saan ang mga mamamayan ang may higit na karapatan sa
lahat ng mga gawaing pangangalakal, mga pag-aari, at mga pagawaing pambansa.
Bagaman isang mahirap na nag-aaral ng abogasya at nagtatrabaho bilang manunulat
sa isang pahayagan, matindi ang paniniwala ni Delfin na matatamo lamang ang
isang lipunang makamaralita sa pamamagitan ng mapayapang pamamaraan, isang
pakikibakang hindi nababahiran ng pagdanak ng dugo.

Si Felipe naman - na may adhikaing anarkismo - ay naniniwala sa marahas na
pagbuwag sa mga namamayaning kapangyarian at kalupitan ng mga mayayamang
may-lupa. Ibig niyang pawiin ang mga abusadong maykapangyarihan na naghahari sa
lipunan. Bagaman anak ng isang mayamang pinuno ng isang bayan, kinamumuhinan ni
Felipe ang mga gawi at karahasan ng kaniyang ama. Mas mamarapatin niyang
magkaroon ng pagkakapantay ang lahat ng uri ng mga mamamayan: walang pagkakaiba
ang mga mahihirap at ang mga mayayaman.

Dahil nga sa pagkamuhi sa nakagisnang buhay bilang mayaman at anak ng isang
marahas na may-salapi, nilisan ni Felipe ang tahanan ng kaniyang ama para
mamuhay bilang kaisa ng mga maralita. Iniwan niya ang marangyang pamumuhay upang
makasama ang mga karaniwang uri ng mga mamamayan ng lipunan. Nakitira si Felipe
sa tahanan ng isang amain sa kumpil sa Maynila. Subalit kinamuhian din niya ang
amaing si Don Ramon dahil wala itong pinagkaiba sa kaniyang ama: mayaman din at
malupit sa mga tauhan nito. Umibig si Felipe kay Tentay, isang babaeng mahirap
subalit may dangal. Pinilit si Felipe ng kaniyang ama na magbalik sa kanilang
kabahayan sa bayan ng Silangan, ngunit napalayas lamang dahil sa pagtuturo ni
Felipe sa mga tauhang magbubukid at utusan sa bahay ng kanilang mga likas na
karapatan bilang tao.

May tatlong anak si Don Ramon, na amain ni Felipe, at inibig ni Delfin ang isa
sa mga ito. Nang magbunga at magdalang tao si Meni, itinakwil ito ni Don Ramon.
Sumama si Meni sa kasintahang si Delfin at namuhay bilang isang mahirap. Dahil
sa ginawang ito ni Meni, nilisan ni Don Ramon ang bansang Pilipinas, kasama ang
isang tinatangkilik at kinakasamang katulong sa bahay. Napatay si Don Ramon
habang nasa New York, kaya't binalik ang kaniyang bangkay sa Pilipinas. Si
Ruperto, ang dating nawawalang kapatid ni Tentay, ang nagbunyag ng dahilan kung
bakit pinaslang si Don Ramon: ang kalupitan nito sa kaniyang mga utusan.

Nagtapos ang nobela sa pagpapaiwan nina Felipe at Delfin sa may puntod ni Don
Ramon. Pinagusapan nila ang kanilang mga adhikain, paniniwala at paninindigang
panlipunan. Nilisan nila ang libingan na sinasalubong ang kadiliman at kalaliman
ng gabi.



https://tl.wikipedia.org/wiki/Venezuela

Ang Venezuela /ve·nes·we·la/, na opisyal na tinutukoy bilang Bolivarianong
Republika ng Venezuela ay ang pinakahilagang bansa sa Timog Amerika. Sinasakop
ng teritoryo ng Venezuela ang lawak na 916,445 km2 (353,841 sq mi) na may
tinatayang populasyon na 29,100,000. Itinuturing ang Venezuela na estado na may
napakataas na biodiversity, na may mga naninirahang hayop at halaman mula sa mga
kabundukan ng Andes sa kanluran hanggang sa mga kagubatan ng batis ng Amazon sa
timog, na dumadaan sa malawak na mga kapatagan ng llanos at baybayaing Karibe sa
gitna at sa Orinoco Delta sa silangan.

Napapaligiran ang bansa ng Dagat Karibe at Karagatang Atlantiko sa hilaga,
Guyana sa silangan, Brazil sa timog, at Colombia sa kanluran. Sa labas ng
pampang nito, matatagpuan ang mga estadong Karibe ng Aruba, ang Netherlands
Antilles at Trinidad at Tobago. Venezolano/Venezolana (Ingles: Venezuelan) ang
tawag sa mamamayan.

Ang teritoryong kilala ngayon bilang Venezuela ay sinakop ng Espanya noong 1522
sa gitna ng paglaban ng mga katutubo sa Venezuela. Noong 1811, isa ang bansa sa
unang mga kolonya ng Espanya sa Amerika na nagpahayag ng kasarinlan, na hindi
naging tuluyang matatag hanggang 1821, nang ang Venezuela ay isang kagawaran pa
ng republikang pederal ng Gran Colombia. Tuluyan nitong nakamit ang kasarinlan
bilang isang hiwalay na bansa noong 1830. Noong ika-19 na dantaon, nakaranas ang
Venezuela ng kaguluhang pampulitika at autokrasya, nanatiling pinangunahan ng
rehiyunal na mga caudillo (mga malalakas na tao sa militar) hanggang noong
kalagitnaan ng ika-20 dantaon. Mula noong 1958, naranasan ng bansa ang serye ng
mga pamahalaang demokratiko. Ang pagkagimbal sa ekonomiya noong mga dekada ng
1980 at 1990 ay nagdulot ng ilang mga krisis pampulitika, kasama ang mga
nakamamatay na gulo (riot) ng Caracazo noong 1989, ang dalawang tangkang kudeta
noong 1992, at ang pagtataluwalag (impeachment) ni Pangulong Carlos Andrés Pérez
dahil sa katiwalian sa kaban ng bayan noong 1993. Ang pagbagsak ng tiwala sa mga
umiiral na partido ang naghudyat sa pagkakaluklok noong halalan ng 1998 ng
opisyal na dating kasama sa kudeta na si Hugo Chávez at ang paglulunsad ng
Himagsikang Bolivariano, na sinimulan sa Asamblea sa Konstitusyon ng 1999 upang
magsulat ng bagong Saligang-Batas ng Venezuela.

Ang Venezuela ay isang pederal na republikang pampanguluhan na binubuo ng 23
estado, ang Distritong Kabisera ng Venezuela (Venezuelan Capital District) kung
saan kabilang dito ang Caracas, at ang mga federal dependencies ng Venezuela
kung saan kabilang ang mga pulóng nakahiwalay sa Venezuela. Inaangkin din ng
Venezuela ang lahat ng mga teritoryo ng Guyana sa kanluran ng Ilog Essequibo,
isang malawak na sukat (tract) na tinaguriang Guayana Esequiba o ang Zona en
Reclamación (ang sonang inaangkin).



https://tl.wikipedia.org/wiki/Teknolohiyang_pang-impormasyon

Ang teknolohiyang pangkabatiran, tinatawag ding teknolohiyang pang-impormasyon,
teknolohiya ng kabatiran, o teknolohiya ng impormasyon (Ingles: Information
Technology, na dinadaglat bilang IT) ay ang pagaaral, pagdidibuho, pagbubuo,
paglilingap o pangangasiwa ng mga sistemang pangkabatiran na nakabatay sa
kompyuter. Hinggil ito lalong-lalo na sa pag-gamit ng kompyuter at software
upang baguhin, tipunin, ingatan, iproseso, ipadala at tanggapin ang mga
kabatirang elektorniko sa pamamagitan ng matatag at siguradong pamamaraan.

Malawak ang saklaw ng teknolohiyang pangkabatiran kaya naman iba't-ibang
tungkulin ang maaaring gawin ng mga taong bihasa rito. Ang pangangasiwa ng mga
datos, pagsasaayos ng network, pagbubuo ng mga kompyuter, pagdidibuho ng
database at software at pati na rin ang pamamahala ng mga buong sistemang
pangkabatiran ay ilan lamang sa mga tungkuling ito.

Ang teknolohiya ng impormasyon ay nababagay sa mga makabagong teknolohiyang
gumagamit ng pagpoproseso sa de-kuryenteng paraan at bumabasa ng mga
impormasyong ang mga enkriptor (na sa Ingles ay encryptor) lamang ang makababasa
at makaiintindi, tulad ng mga kompyuter, cellphone, at iba pa. Sa kasalukuyan,
ginagamit ang mga salita sa pagtuturo sa mga kolehiyong nagtuturo ng mga bagay
na gumagamit ng de-kuryenteng pagpoproseso at sa iba't ibang kagamitang
gumagamit ng ganitong uri ng teknolohiya.

Ang lathalaing ito na tungkol sa Teknolohiya ay isang usbong. Makatutulong ka sa
Wikipedia sa pagpapalawig nito.



https://tl.wikipedia.org/wiki/Tangway_ng_Eskandinabya

Ang Tangway ng Eskandinabya ay isang heograpikong rehiyon sa hilagang Europa na
binubuo ng Noruwega, Suwesya at hilagang bahagi ng Pinlandiya. Ang pangalang
Eskandinabya ay hango sa ngalang Scanaia, isang rehiyon sa pinakatimog na bahagi
ng tangway. Ang tangway ng Scandinavia ay ang pinakamalaki sa Europa.

Ang tangway ng Eskandinabya ay ang pinakamalaking tangway sa Europa. Ito ay
humihigit kumulang na may 1,850 kilometro (1,150 milya) ang haba na may lawak na
may iba't-ibang kasukatan sa pagitan ng 370–805 km (230-500 mi).

Ang Bulubunduking Eskandinabo ay tiyak na tumutukoy sa hangganan ng dalawang
bansa. Ang tangway ay pinalilibutan ng ilang katawan ng tubig na kabilang sa mga
ito ang:

Ang nakaraang pinakamataas na bahagi ng lupa ay ang Glittertinden sa Noruwega na
may 2,740 m (8,104 talampakan) sa taas ng antas ng lupa ngunit nang bahagyang
nalusaw ang glacier sa tuktok nito, ang pinakamataas ngayon ay ang Galdhøpiggen
na may 2,469 m (8,101 talampakan) na matatagpuan din sa Noruwega. Ang mga bundok
na ito ay nagtataglay ng pinakamalaking glacier sa mainland ng kontinente ng
Europa, ang Jostedalsbreen. Halos ang ikaapat na bahagdan ng tangway ay
matatagpuan sa hilaga ng Bilog ng Artiko na ang pinakahilgang dulo ay ang Kabo
ng Nordkyn. Ang klima sa buong tangway ay nag-iiba mula tundra (Köppen: ET) at
subartiko (Dfc) sa hilaga na may malamig na klimang baybaying marinang kanluran
(Cfc) sa hilgang-kanlurang mga baybayin sa hilga lang ng Lofoten hanggang sa
mahalumigmig kontinental (Dfb) sa gitnang bahagi at hanggang sa baybaying
marinang kanluran (Cfb) sa timog at timog-kanluran. Ang rehiyon ay mayaman sa
troso, bakal, kopra na may pinamka-mabuting sakahan sa timog Suwesya.
Napakalaking petrolyo at mga deposito ng natural na gas ay nahanap sa malayo sa
baybayin ng Noruwega sa Dagat Hilaga at sa Karagatang Atlantiko.

Ang kalakihan ng populasyon ay naka-tipon sa timog na bahagi ng tangway: ang
Stockholm at Gothenburg sa Suwesya at Oslo sa Noruwega ay ang mga pinakamalaking
mga lungsod.



https://tl.wikipedia.org/wiki/Kapatid

Ang kapatid, mula sa salitang-ugat na patid, ay ang ugnayan sa pagitan ng mga
anak ng ama at ina (mga magulang) sa loob ng isang mag-anak o pamilya. Katumbas
ito ng atid, utol, katoto, manang o kapatid na babae, at manong o kapatid na
lalaki. Kapag lalaki ang kapatid, tinatawag din itong kaka, manoy, kuya (una o
panganay na kapatid na lalaki), diko (pangalawang kapatid na lalaki), sangko
(pangatlong kapatid na lalaki) Sa mas malawak na sakop ng kahulugan, tumataguri
rin ito sa isang malapit na kaibigan (lalaki man o babae), kaanak, kalipi,
kadugo, kasama sa kapatiran (kasama sa praternidad [kapatirang panlalaki] o
sororidad [kapatirang pambabae]). Sa ilang mga pahina ng Bibliya, may
pagkakataong ginagamit ang katagang kapatid bilang may ibig sabihing "pinsan",
ngunit maaari ring maging kasingkahulugan ng "kamag-anakan" at "kababayan",
partikular na sa paggamit sa wikang Hebreo at wikang Arameo. Gayundin, ang
pariralang "mga kapatid ni Hesus" sa Bibliya ay tumutukoy sa mga pinsan at
malalapit na mga kamag-anak ni Hesukristo; ang lahat ng mga kamag-anak o kaya
pati na mga kaibigian, sa ganitong diwa, ay "mga kapatid" ngunit hindi "mga
kapatid sa dugo". Tinatagurian namang ate ang panganay na kapatid na babae,
ditse ang pangalawang kapatid na babae, sanse (hindi siyanse na gamit sa
pagluluto) ang pangatlong kapatid na babae.

Hinggil sa iba pang mga kaugnay na salita: hipag ang tawag sa naging "kapatid"
na babae (sister-in-law sa Ingles o "kapatid sa batas" ng kasal) dahil sa
pagkakakasal nito sa talagang kapatid na lalaki; o inso na nangangahulugang
maybahay o asawa ng nakakatandang kapatid na lalaki. Natatawag ding kapatid
(kaugnay ng kapatiran) ang isang kasamang babae sa samahan ng mga
makapananampalatayang madre. Sa mga bagay, ginagamit ang salitang kapatid kung
nais ituring bilang isang babae ang isang bagay, katulad ng pagiging "kapatid na
lungsod" (sister city sa Ingles).

Tinatawag na magkapatid ang tambalan ng dalawang anak (maaaring lalaki at babae;
maaari ring dalawang lalaki; o kaya dalawang babae) na nagmula sa kanilang mga
magulang. Nagiging magkakapatid kung mas higit pa sa dalawa. Tumutukoy ang
kinakapatid sa lalaking kapatid sa ama o ina, at maging para sa babaeng kapatid
sa ama o ina. Ginagamit din ang tawag na kinakapatid para sa mga naging kapatid
dahil sa sakramento ng binyag, kumpil, o matrimonyo, katulad ng kapatid sa
binyag, kapatid sa kumpil, o kapatid sa kasal, dahil nagkakaroon ng pag-uugnay o
kaugnayan sa mga anak ng nagiging mga ninong at ninang.

Tinatawag namang kapatid sa ina o kapatid sa ama ang mga nagiging kapatid na
lalaki o kapatid na babae dahil sa nauna o sumunod na pag-aasawa ng isang ina o
ng isang ama. Kapatid na buo ang tawag kung magkapareho ang pinagmulang mga
magulang (ina at ama), sapagkat mayroon ngang magkakapatid na sa ama o kaya ina
lamang.



https://tl.wikipedia.org/wiki/Kanser_sa_suso

Ang Kanser sa suso (Ingles:Breast cancer) ay isang uri ng kanser na nagmumula sa
tisyu ng suso na pinaka-karaniwang mula sa panloob na paglilinya ng mga dukto ng
gatas o ang mga lobula(lobules) na nagsusuplay sa mga dukto ng gatas. Ang mga
kanser na nagmumula sa mga dukto ay kilala bilang mga duktal na carcinoma
samantalang ang mga nagmumula mula sa mga lobula ay tinatawag na mga lobular na
carcinoma. Ang kanser sa suso ay nangyayari sa mga tao at sa iba pang mga
mammalya. Bagaman ang labis na karamihan ng mga kaso sa tao ay nangyayari sa mga
babae, ang kanser sa suso sa lalake ay maaari ring mangyari.

Ang sukat, yugto, rate ng paglago at iba pang mga katangian ng kanser sa suso ay
tumutukoy sa mga uri ng paggamot. Ang paggamot ay maaaring kabilangan ng
siruhiya(surgery), mga droga(terapiyang hormonal), kemoterapiya, radiasyon at/o
immunoterapiya. Ang pag-aalis na surhikal ng tumor ang nagbibigay ng
pinakamalaking benepisyo na ang tanging siruhiya ang gumagamot sa maraming mga
kaso. Upang pataasin ang pagiging malamang ng paggamot, ang ilang mga rehimeng
kemoterapiya ay karaniwang ibinibigay bilang karagdagan sa siruhiya. Ang
radiasyon ay ginagamit pagkatapos ng siruhiyang nag-iingat sa suso at malaking
nagpapabuti ng lokal na mga rate ng pagbalik at sa maraming mga sirkunstansiya
ang kabuuang survival(pagpapatuloy na mabuhay) rin. Ang ilang mga kanser sa suso
ay sensitibo sa mga hormone gaya ng estrogen at/o progesterone na gumagawa
ritong posibleng magamot sa pamamagitan ng paghaharang ng mga epekto ng hormone
na ito. Sa buong mundo, ang kanser sa suso ay bumubuo ng 22.9% ng lahat ng mga
kanser(hindi kasama ang hindi-melanomang kanser sa balat) sa mga kababaihan.
Noong 2008, ang kanser sa suso ay nagsanhi ng 458,503 mga kamatayan sa buong
mundo (13.7% ng kamatayan sa kanser sa mga kababaihan). Ang kanser sa suso ay
higit sa 100 beses na mas karaniwang sa mga kababaihan kesa sa mga lalake
bagaman ang mga kalalakihan ay may kagawiang magkaroon ng mas masamang mga
kalalabasan sanhi ng mga pagkaantala sa diagnosis. Ang prognosis at mga rate ng
survival para sa kanser sa suso ay malaking iba iba batay sa uri ng kanser,
yugto, paggamot at lokasyong heograpikal na pasyente. Ang mga rate ng survival
sa mga Kanluraning bansa ay mataas. Halimbawa, ang higit sa 8 sa 10
kababaihan(84%) sa Inglater na na-diagnose ng kanser sa suso ay nabuhay ng hindi
bababa sa 5 taon. Sa mga umuunlad na bansa, ang mga rate ng survival ay mas
mababa.

Ang unang mapapansing sintomas ng kanser sa suso ay karaniwang bukol sa suso na
masasalat na iba sa iba pang mga tisyu ng suso. Ang higit sa 80% ng mga kaso ng
kanser sa suso ay natutuklasan kapag nasasalat ng babae ang isang bukol. The
earliest breast cancers are detected by a mammogram. Ang mga bukol na natagpuan
sa mga kulani na matatagpuan sa kili kili ay maari ring indikasyon ng kanser sa
suso. Ang mga indikasyon ng kanser bukod sa bukol ay maaaring kabilangan ng
pagkapal na iba sa iba pang mga tisyu ng suso na ang isang suso ay nagiging mas
malaki o mas mababa, pagbabago ng posisyon ng nipple o hugit nito o pagbaliktad
nito, pagbibiloy ng balat, isang rash sa o palibot ng nipple, mga paglalabas ng
pluido sa nipple, patuloy na sakit sa bahagi ng suso o kili kili at pamamaga sa
ilalim ng kili kili o sa palibot ng buto ng kabikula. Ang sakit("mastodynia") ay
isang hindi maasahang kasangkapan sa pagtukoy ng presensiya o kawalan ng kanser
sa suso ngunit maaari ring indikasyon ng iba pang isyu ng kalusugan sa suso.

Ang namamagang kanser sa suso ay isang partikular na uri ng kanser sa suso na
maaaring magdulot ng malaking hamong diagnostiko. Ang mga sintomas ay maaaring
katulad ng pamamaga ng suso at maaaring kabilangan ng pangangati, sakit,
pamamaga, pagbaliktad ng nipple, init at pagiging mula sa buong suso gayundi ang
isang tekstura ng balat ng kahel na tinatawag na peau d'orange. Ang kawalan ng
makikitang bukol ay nagpapaantala ng deteksiyon nito ng mapanganib. Ang isang
pang naiulat na kompleks na sintomas ng kanser sa suso ang sakit ni Paget ng
suso. Ang sindromang ito ay nagtatanghal ng mga pagbabago sa balat na eczematoid
gaya ng pamumula, pangangati, pagbabalat ng balat ng nipple. Habang ang sakit ni
Paget ay sumusulong, ang mga sintomas ay maaaring kabilangan ng pakiramdam ng
pagtutusok sa balat, pangangati, tumaas na sensitibidad, pag-aapoy at sakit.
Maaari ring may inilalabas na pluido sa nipple. Ang tinatayang kalahati ng mga
kababaihan na na-diagnose ng sakit ni paget ay mayroon ring bukol mula sa
nipple. Sa mga bihirang kaso, ang sa simulang lumilitaw na fibroadenoma(matigas
na magagalaw na bukol) ay maaaring isang tumor na phyllodes. Ang mga tumor na
phyllodes ay nabubuo sa loob ng stroma(konektibong tisyu) ng suso at naglalaman
ng glandular gayundin ng tisyung stromal. Ang mga tumor na phyllode ay hindi
nayuyugtuan sa karaniwang kahulugan. Ang mga ito ay inuuri sa basehan ng
kanilang hitsura sa ilalim ng mikroskopyo bilang benign(hindi kanseroso),
borderline o malignante. Minsan, ang kanser sa suso ay nagtatanghal bilang isang
sakit na metastatiko na ang ibig sabihin ay kanser na kumalat ng lagpas sa
orihinal na organo. Ang metastatikong kanser sa suso ay magsasanhi ng mga
sintomas na nakabatay sa lokasyon ng metastasis. Ang karaniwang mga lugar ay
kinabibilangan ng buto, atay, baga at utak. Ang hindi maipaliwanag na pagbagsak
ng timbang ay minsang naghuhudyat ng okultong kanser sa suso gaya ng mga
sintomas ng lagnat at panlalamig. ANg mga sakit sa buto o kasu-kasuan ay minsang
mga manipestasyon ng metastatikong kanser sa suso gaya ng jaundice at mga
sintomas na neurolohikal. Ang mga sintomas na ito ay tinatawag na hindi
spesipikong Ang karamihan ng mga diperensiya ng suso kabilang ang karamihan ng
mga bukol ay hindi kumakatawan na saligan ng kanser sa suso. Ang mababa sa 20%
ng bukol halimbaw ay kanser at ang mga sakit na benign sa suso gaya ng mastitis
at fibroadenoma ng suso ay mas karaniwang mga sanhi ng mga sintomas ng
diperensiya sa suso. Gayunpaman, ang paglitaw ng bagong sintomas ay dapat
seryosohin ng parehong mga pasyente ng parehong mga pasyente at mga doktor nito
dahil sa posibilidad ng nakakubling kanser sa suso sa halos anumang edad.

Ang kanser sa suso tulad ng ibang mga kanser ay nangyayari dahil sa interaksiyon
sa pagitan ng kapaligiran at isang depektibong gene. Ang mga normal na selula ay
naghahati ng maraming beses kung kinakailangan at humihinto. Ang mga ito ay
kumakabit sa iba pang mga selula at nanatili sa mga tisyu. Ang mga selula ay
nagiging kanseroso kapat ang mga mutasyon ay wumawasak sa kanilang kakayahan na
humintong maghati upang kumabit sa iba pang mga selula at manatili kung sila
nararapat. Ang mga normal na selula ay magpapatiwakal(apoptosis) kapag ang mga
ito ay hindi na kailangan. Hanggang sa panahong ito, ang mga ito ay
pinoprotektahan mula sa pagpapatiwakal ng selula ng ilang mga kumpol ng protina
at mga landas. Ang isang protektibong mga landas ang landas na PI3K/AKT. Ang isa
pa ang landas na RAS/MEK/ERK. Minsan, ang mga gene kasama ng mga protektibong
landas nito ay nag-mumutado sa paraang gumagawa sa mga itong permanenteng naka
bukas(on) na gumagawa sa selula na walang kakayahan ng pagpapatiwakal kung hindi
na ito kailangan. Ito ang isa sa mga hakbang na nagsasanhi ng kanser kasama ng
iba pang mga mutasyon. Sa normal na pangyayari, ang protinang PTEN ay nagsasara
ng landas na PI3K/AKT kapag ang selula ay handa na sa pagpapatiwakal. Sa ilang
mga kanser, ang gene para sa protinang PTEN ay nagmutado kaya ang landas na
PI3K/AKT ay hindi makaalis sa posisyong nakabukas(on) at ang selulang kanser ay
hindi makapagpatiwakal.

Ang mga mutasyong tumutungo sa kanser sa suso ay eksperimental na iniugnay sa
pagkakalantad sa estrogen. Ang abnormal na paghuhudyat ng paktor ng paglago sa
interaksiyon sa pagitan ng mga selulang stromal at mga selulang epithelial ay
maaaring tumulong sa paglago ng selulang malignante. Sa tisyung adiposo ng suso,
ang sobrang ekspresyon ng leptin ay tumutungo sa tumaas na pagdami ng selula at
kanser.

Sa Estados Unidos, ang 10 hanggang 20 porsiyente ng pasyente na may kanser sa
suso at mga pasyenteng may kanser sa obaryo ay may una o ikalawang digring
kamag-anak na may isa sa mga sakit na ito. Ang kagawian sa pamilya na bumuo ng
mga kanser na ito ay tinatawag na sindromang namamanang kanser sa suso-obaryo.
Ang pinakakilala sa mga ito na mutasyong BRCA ay nagkakaloob ng habang buhay na
panganib ng kanser sa obaryo sa pagitan ng 15 hanggang 40 porsiyento. Ang ilang
mga mutasyon na nauugnay sa kanser gaya ng p53, BRCA1 at BRCA2 ay nangyayari sa
mga mekanismo upang tuwirin ang mga pagkakamli sa DNA. Ang mga mutasyong ito ay
namamana o nakukuha pagkatapos ng kapanganakan. Ipinagpapalagay na ang mga ito
ay pumapayag sa karagdagang mga mutasyon na pumapayag sa hindi nakontrol na
paghahati, kawalan ng pagkakabit at metastasis sa malalayong mga organo.
Gayunpaman, may malakas na ebidensiya ng residual na uri ng panganib na
tumutungo ng lagpas sa mga mutasyon ng gene na BRCA sa pagitan ng mga
tagapagdalang mga pamilya. Ito ay sanhi ng mga hindi napagmamasdang mga paktor
ng panganib. Ito ay nagsasangkot sa pangkapaligiran at ibang mga sanhi bilang
tagapukaw ng mga kanser sa suso. Ang namanang mutasyon ng BRCA1 o BRCA2 ay
maaaring manghimasok sa pagkukumpuni ng mga ugnay na krus ng DNA at mga sirang
dobleng strando ng DNA(alam na mga tungkulin ng nagkokodigong protina). Ang mga
karsinohenong ito ay nagsasanhi ng pinsala sa DNA gaya ng mga ugnay na krus ng
DNA at mga sira sa dobleng strang na kadalasang nangangailangan ng pagkukumpuni
ng mga landas na naglalaman ng BRCA1 at BRCA2. Gayunpaman, ang mga mutasyon sa
mga gene na BRCA ay nagpapaliwanag para sa tanging 2 hanggang 3 porsiyento ng
lahat ng mga kanser sa suso. Ang mga kalahati ng mga sindromang namamanang
kanser ng sa suso-obaryo ay kinasasangkutan ng mga hindi alam na gene.

Ang pangunahing mga paktor ng panganib para sa kanser sa suso ang kasariang
babae at matandang edad. Ang ibang mga potensiyal na paktor ng panganib ay
kinabibilangan ng: kawalan ng panganganak o pagpapsuso, mas mataas na mga lebel
ng hormone, dieta at obesidad.

Ang paninigarilyo ng tabako ay lumilitaw na nagpapataas ng panganib ng kanser sa
suso na ang may malaking halaga ng sinagarilyo at sa mas maaga sa buhay na
nagsimula ng In those who are long term smokers the risk is increased 35% to
50%. A lack of physical activity has been linked to ~10% of cases.

Ang ugnayan sa pagitan ng pagpapasuso at kanser sa suso ay hindi maliwanag na
ntukoy na ang ilang mga pag-aaral ay nakakatuklas ng suporta sa ugnayang ito at
sa iba ay hindi. Noong mga 1980, ang hipotesis na aborsiyon-kanser sa suso ay
nagpalagay na ang pinukaw na aborsiyon ay nagpapataas ng panganib ng pagkakaron
ng kanser sa suso. Ang hipotesis na ito ay naging paksa ng malawak na
pagsusuring siyentipiko na nagbigay konklusyon na ang pagkalaglag ng sanggol o
ang aborsiyon ay hindi nauugnay sa kanser sa suso. May ugnayan sa pagitan ng
dieta at kanser sa suso kabilang ang tumaas na panganib sa isang mataas sa
tabang dieta, pag-inom ng alak, at obesidad. Ang kakulangan sa iodine ay maaari
ring gumampan ng isang papel sa kanser sa suso. Ang ibang mga paktor ng panganib
ay kinabibilangan ng radiasyon, at paglipat sa trabaho(shift-work). Ang ilang
mga kemikal ay naiigunay rin sa kanser sa suso kabilang ang:polychlorinated
biphenyls, polycyclic aromatic hydrocarbons, at organic solvents. Bagaman ang
radiasyon mula sa mammograpiya ay isang mababang dosis, tinatayang ang taunang
pag-iiskreen mula 40 hanggang 80 taong gulang ay magsasanhi ng tinatayang 225
mga kaso ng nakamamatay na kanser sa suso kada milyong kababaihan na na-iskreen.

Ang ilang suseptibilidad na henetiko ay malamang na gumagampan ng papel sa
maraming mg akaso. Gayunpaman, sa kabuuan, ang henetika ay pinaniniwalaang ang
sanhi ng 5-10% ng lahat ng mga kaso. Sa mga may sero, isa o dalawang apektadong
mga kamag-anak ng kanser sa suso, ang panganib ng kanser sa suso bago ang edad
na 80 ay 7.8%, 13.3%, at 21.1% na may kalaunang kamatayan mula sa sakit na ito
na resektibong 2.3%, 4.2%, at 7.6%. Sa mga may unang digring kamag-anak na may
kanser sa suso, ang panganib ng kanser sa suso sa pagitan ng edad na 40 at 50 ay
doble kesa ng pangkalahatang populasyon.

Sa mababa sa 5% ng mga kaso, ang henetika ay gumagampan ng mas mahalagang papel.
Ito ay kinabibilangan ng mga nagdadala ng mutasyon ng mga gene na BRCA1 at
BRCA2. Ang mga mutasyong ito ay nagpapaliwanag ng hanggang 90% ng kabuuang
impluwensiyang henetiko na may panganib sa kanser sa suso na 60-80% sa mga
apektado. Ang iba pang mga mahalagang mutasyon ay kinabibilangan ng: p53
(Li-Fraumeni syndrome), PTEN (Cowden syndrome), at STK11 (Peutz–Jeghers
syndrome), CHEK2, ATM, BRIP1, at PALB2.

Ang ilang mga pagbabago sa suso na atypical hyperplasia at lobular carcinoma in
situ na natagpuan sa mga kondisyong benign ng suso gaya ng mga kondisyong
fibrocystikong mga pagbabago sa suso breast changes ay korelado sa tumaas na
panganib ng kanser sa suso.



https://tl.wikipedia.org/wiki/Bundok_Pulag

Ang Bundok Pulag (o minsan na tinatawag na Bundok Pulog) ay ang
ikatlong-pinakamataas na bundok sa Pilipinas. Nagtatagpo ang mga hangganan ng
mga lalawigan ng Benguet, Ifugao, at Nueva Vizcaya sa tuktok nito.

Tropikal ang klima sa bundok na ito na may ulan sa malaking bahagi ng taon.
Karaniwang nasa 4,489 mm bawat taon ang presipitasyon kasama ang Agosto sa
pinakabasang buwan na may karaniwang presipitasyon na 1,135 mm.

Mayroon mga 528 na dinukumentong specie ng halaman ang bundok na ito. Dito ang
likas na tirahan ng endemikong duwendeng kawayan, (Yushania niitakayamensis) at
ang pinong Benguet (Pinus insularis). May mga 33 specie ng ibon ang matatagpuan
dito kasama ang ilang mga nanganganib na mga mamalya tulad Filipinong usa
(Philippine deer), malalaking mga daga at mahabang-buhok na paniki na kumakain
ng prutas.

Noong Pebreo 20, 1987, naging Pambansang Liwasan ang malaking bahagi ng bundok
sa bisa ng Proclamation No. 75. Nilalayon nito na panatilihin ang kapaligiran sa
paligid ng bundok laban sa mga panganib ng pagsulong ng lugar katulad ng mga
ginawang lupang sakahan, produksiyon ng batang (Filipino: troso), pangangaso at
turismo.

Ang lathalaing ito na tungkol sa Pilipinas ay isang usbong. Makatutulong ka sa
Wikipedia sa pagpapalawig nito.



https://tl.wikipedia.org/wiki/Teorya_ng_realismo

Ang teorya ng realismo ay ang paniniwala na ang karamihan ng mga cognitive bias
(kamalayang may kinikilingan) ay hindi pagkakamali, kundi lohikal at paaran ng
praktikal na pangangatwiran sa pakikitungo sa "tunay na mundo". Kasáma nito ang
pagpapalagay na ang mga bagay ay mayroon pang mas malawak na kaalaman kaysa sa
kung ano ang sinasabi ng mga cognitive experimenter (mga sumusubok sa
kamalayan).

Halimbawa, kapag ang isang siyentipikong sumasaliksik ay nag-alok sa isang nais
maging bahagi ng isang eksperimento ng ₱5,000 ngayon at ₱10,000 naman kung sa
susunod na taon pa mula ngayon, ang indibiduwal sa eksperimento ay hindi
nagdedesisyon sa pagitan ng halaga ng ₱5,000 at ₱10,000, kundi ang posibilidad
na ang mananaliksik, sa loob ng isang taon, ay maaaring mamatay, maghirap,
mag-iba ang isip, o kayâ naman nagsisinungaling lámang ito. Maaalala rin ng
indibiduwal sa eksperimento ang isang artikulong nabása niya sa Internet tungkol
sa paggamit ng salapi para makapanloko. Kung gayon, mas mainam na kunin na
lámang ang ₱5,000 ngayon, na mas magandang alok, kaysa sa ₱10,000.



https://tl.wikipedia.org/wiki/Piramide_ng_Ehipto

Ang mga piramide ng Ehipto ay sinaunang mga hugis-piramideng mga kayariang gawa
sa bato na nasa Ehipto. Mayroong 138 mga piramideng natagpuan sa Ehipto mula
noong 2008. Karamihan sa mga ito ang ginawa bilang mga libingan ng mga Paraon ng
bansa at ng kanilang mga konsorte noong mga panahon ng Luma at Gitnang Kaharian
ng Ehipto.

Ang pinakamaagang nakikilalang piramideng Ehipsiyo ay ang Piramide ni Djoser
(itinayo noong 2630 BKE–2611 BKE) na itinayo noong Pangatlong dinastiya ng
Ehipto. Ang piramideng ito at ang nakapaligid nitong kompleks ay dinisenyo ng
arkitektong si Imhotep, at pangkalahatang itinuturing bilang mga
pinakamatatandang mga kayariang pambantayog ng mundo na binuo sa pamamagitan ng
dinamitang masonriya o mga bato.

Pinakakilala sa mga Piramide ng Ehipto ang mga natagpuan sa Gisa, na nasa
paligid-ligid ng Cairo, Ehipto. Ilan sa mga piramide ng Gisa ang ibinibilang sa
pinakamalalaking mga istrukturang naitayo.

Ang Piramide ni Khufu sa Gisa ang pinakamalaking piramideng Ehipsiyo. Ito lamang
ang isa sa Pitong mga Hiwaga ng Sinaunang Mundo na umiiral pa.



https://tl.wikipedia.org/wiki/Paglilingkod_sa_pamayanan

Ang paglilingkod na pampamayanan o serbisyong pangkomunidad ay isang inaambag na
paglilingkod o gawain na isinasagawa ng isang tao o isang pangkat ng mga tao
para sa kapakanan ng madla o ng mga panimulaan o institusyon nito. Ang
pagboboluntaryo, pagpiprisinta o pagkukusang-loob ay kinasasangkutan ng mga
boluntir (volunteer) na maaaring magbigay ng paglilingkod na pampamayanan,
subalit hindi lahat ng mga taong nagbibigay ng serbisyong pampamayanan ay
tinatanaw bilang isang boluntir, dahil ilan sa mga taong nagbibigay ng
paglilingkod na pangkomunidad ay gumagawa nito dahil sa kanilang malayang
kagustuhan o pagpapasya; sila ay sapilitang nagsasagawa nito dahil sa:

Ang mga oras at/o mga proyektong paglilingkod ng kabataan ay kadalasang
kailangan para sa pagsulong, halimbawa na ang upang sumulong ang isang Iskawt
papunta sa susunod na ranggo o upang makapagtapos ng pag-aaral ang isang
estudyanteng nasa hayskul.

Ang lathalaing ito na tungkol sa Lipunan at Tao ay isang usbong. Makatutulong ka
sa Wikipedia sa pagpapalawig nito.



https://tl.wikipedia.org/wiki/Limang_Haligi_ng_Islam

Sa bawat Muslim ang kanyang pananampalataya ay aktibo sa lahat ng araw at
panahon ng kanyang buong buhay habang siya'y nabubuhay. Ito ay dahil sa limang
haligi ng kanyang pananampalataya, ang tinatawag na Limang Haligi ng Islam, na
dapat siyang isakatuparan sa pang-araw-araw, sa bawat taon o minsan man lamang
sa kanyang buong buhay. Dahil dito ang Muslim ay lagi nang may buhay na
pananampalataya upang kanyang maisakatuparan ang limang haligi ng Islam. Ito ay
ang mga sumusunod:

1.Ang Shahadatain (Ang Pagpapahayag ng Tunay na Pagsamba) Ang bagay na ito ay
nakapaloob sa "kalima" ng mga Muslim. Ito ay nangangahulugan na "Wala ng ibang
Diyos na karapat-dapat pag-ukulan ng pagsamba maliban sa Allah at si Muhammad ay
Kanyang Sugo." Ito ay nangangahulugan ng purong pagsamba sa Iisang Diyos at di
pagbibigay o pagsasama sa Kanyang kaisahan. Ano mang pananampalatayang
nangangahulugan ng pagsamba sa ibang bagay, pagdaragdag sa mga "dinidiyos",
pag-iidolo sa nga nilikha ng Diyos maging iyon man ay anghel, banal na espiritu,
banal na tao o propeta, mga buhay at patay na bagay ay nasa labas ng Islam. Sa
Islam, ang pagsamba ay tanging sa Allah lamang, tuwiran at walang sinuman ang
makapamamagitan sa Kanya. Dahil dito ang pagsamba sa mga inaakalang mga
tagapamagitan ng Diyos ay malayo sa pananampalatayang Islam. Gayundin naman ang
pagkilala sa pagkapropeta ni Muhammad (sumakanya nawa ang kapayapaan) at ang
pagsunod sa kanyang mga yapak bilang pamantayan ng isang makahulugang pamumuhay
sa lahat ng paraan ay isang tungkulin ng bawat Muslim. Nararapat na sundin ng
mga Muslim ang anumang bagay na itinuro ng Huling Propeta sapagkat ang Allah na
rin ang nagpahayag sa Qur’an ng:

5. Ang Hajj (Pagdalaw sa Makkah) Ang bawat Muslim, lalaki at babae, na may sapat
na gulang, mabuting kalusugan at kakayahang gumugol sa paglalakbay ay nararapat
na dumalaw sa banal na lugar ng Makkah, ang sentro ng Islam sa buong mundo,
minsan man lamang (o higit pa) sa kanyang buong buhay. Ito ay nagbabadya ng
pagkakaisa at pagkakabigkis-bigkis ng lahat ng mga Muslim at isang buong
pagkakapatiran na walang makakapantay sa sangkatauhan. Ang pagtitipon-tipon ng
lahat ng mga Muslim sa iisang lugar kahima't nanggaling pa sila sa silangan,
kanluran, timog at hilaga ay pinag-uugnay ng Hajj. Dito ay hindi kinikilala ang
anumang lahi, kulay ng balat, wika, kabuhayan at anumang bagay kundi ang
pagkakapantay-pantay ng lahat ng tao sa mata ng Allah. Ang lahat ng Muslim ay
nag-aalay ng kanyang sarili sa harapan ng Allah sa iisang payak na kasuutan at
sila ay gumagawa ng magkakatulad na gawang pagsamba. Ang pagpupuri sa Allah,
pagdarasal, pag-aalaala, pagmemeditasyon, pagdedebosyon at pagsamba ay
isinasagawa nang buong kaganapan. Dito ay mapagkikilala ang katapatan at hindi
ang kapalaluan, kababaang-loob at hindi pagmamataas. Dito ay nagaganap ang
pagtatagpo-tagpo ng buong sambahayan na kumikilala sa Allah at pagkakaroon ng
pagkakataon na mapagkilala ang bawat isa at makapagpalitan ng kaalaman tungkol
sa Islam. Ang Makkah ang siyang kauna-unahang bahay sambahan na itinatag sa
mundo sa panahon ni Abraham (sumakanya nawa ang kapayapaan) at pinagbagong bihis
ni Propeta Muhammad (sumakanya nawa ang kapayapaan), kaya naman ito ang lugar na
tagpuan ng mga Muslim. Ginugunita rin dito ang pagsasakripisyong ginawa ni
Propeta Abraham (sumakanya nawa ang kapayapaan) sa kanyang anak na si Ismail
(sumakanya nawa ang kapayapaan) bilang pagsunod sa Allah. Layunin din ng Hajj
ang mapagkilala ng mga Muslim ang kapaligirang ginalawan ni Propeta Muhammad
(sumakanya nawa ang kapayapaan). Dahil nga ang Hajj ay naglalayon para sa
pagsamba sa tanging Iisang Diyos, ang Allah, dito ay nakakamit ang debosyong
pang-ispirituwal at nagpapatatag ng moral, pagkakaroon ng interes sa relihiyon
at mga kaalaman. Ang pagtitipon-tipon ng mga Muslim sa banal na lugar na ito ay
nagpapagunita rin kung paano rin naman ang sambahayan ng mga Muslim ay
magtipon-tipon sa harapan ng Allah sa Huling Sandali—sa Araw ng Paghuhukom. Sa
pagdiriwang na yaon, tinatayang dalawang (2) milyong Muslim ang sa bawat taon ay
naglalakbay patungo roon mula sa lahat ng panig ng mundo. Anupa't ang Makkah ang
tanging lugar na sambahan sa buong mundo na kailanman ay di nawawalan ng tao sa
lahat ng sandali. Ang Allah ay nagpahayag sa banal na Qur’an:



https://tl.wikipedia.org/wiki/Kasaysayan_ng_Pilipinas_(900%E2%80%931521)

Ang maharlika ay isang salitang katutubo mula sa ibang lugar ng mundo ng
madyapahit, bidyaya, hindu o gitnang silangan na nakarating dito sa pulo ng
ginto maraming daang taon na ang nakaraan. Sila ay mga manlalakbay na tuluyang
nanirahan sa Luzon na may taglay na karangyaan sa pamumuhay na halos maitutulad
o kawangki ng mga maginoong Tagalog. Napagkamalan ng maraming dayuhan na ibilang
sila bilang mga katutubo rin ng ating mga pulo. Nag-ugat sila sa Indiya at mga
kahariang muslim sa gitnang silangan at nagtangkang magtatag ng sariling
kaharian sa pulong Tagalog sa pamamagitan ng kanilang mga datu, raha, sultan at
lakan, na hindi naman pinayagan ng mga naghaharing lipi at namamayaning lahi sa
Katagalugan na lubos pa ang pananalig at pananampalataya sa anito ng mga
maginoong pinga. Isang maharlikang lakan ang hinayaan ng mga katutubong
mandirigma na manirahan sa gilid ng ilog pasig malapit sa lawang maynilad na
kakambal ng lawang babaye. Ang mga dayuhang tinuran ay hinayaan na lamang sa
kanilang hangaring mamuhay ng payapa't tiwasay bilang paggalang sa kanilang
karapatan at angking katauhan. Ang mga mandirigma at timawa ang tunay na
katutubo ng katagalugan noong unang panahon sa ilalim ng taal na pangangasiwa ng
kanilang mga maginoo.



https://tl.wikipedia.org/wiki/Gabriela_Silang

Si Gabriela Silang (19 Marso 1731 – 20 Setyembre 1763) ay ang unang Pilipinong
babae na namuno sa isang paghihimagsik noong kolonisasyon ng mga Kastila sa
Pilipinas. Nang namatay ang asawa niyang si Diego Silang, ipinagpatuloy niya ang
pinaglalaban ng asawa.

Siya ay ipinanganak bilang Maria Josefa Gabriela Cariño Silang noong 19 Marso
1731 sa Caniogan, Ilocos Sur (Santa, Ilocos Sur). Siya ay nagpakasal laban sa
kanyang kagustuhan nang siya ay isa pa lamang menor de edad. Ang lahat ng mga
pangyayaring iyon ay pawang kagustuhan lamang ng kanyang ama. Natupad ang nais
ng ama ni Gabriela nang napunta kay Gabriela ang kayamanan ng kanyang asawa nang
ito ay namatay at siya ay maagang nabiyuda.

Lumipas ang ilang taon at napangasawa naman ni Gabriela si Diego Silang.
Magiting na lumaban si Diego sa mga Kastila at napalaya ang Vigan. Sila ay
nanirahan sa Vigan magmula noong Setyembre, 1762, hanggang sa mamatay si Diego
at muli nitong pagkabiyuda.

Ang naudlot na pakikipaglaban ni Diego Silang ay buong giting niyang
ipinagpatuloy. Subalit sa kasamaang palad, ang kanyang puwersa ay nawalang laban
sa libu-libong lakas ng mga Kastila at kawalan interes ng mga Ingles nang
nilagda ng kasunduan sa pagtatapos ng Pitong Taong Digmaan sa Paris noong
Pebrero 1763. Si Gabriela ay dinakip at binitay noong 20 Setyembre 1763. Siya ay
tinaguriang Unang Babaeng Heneral at Unang Babaing Martir dahil sa kanyang
katapangan at kagitingan para sa kapakanan ng bayan.

Ang kanyang katapangan ang naging inspirasyon ng pagtatag ng partido pampolitika
na GABRIELA.

Ang lathalaing ito na tungkol sa Pilipinas ay isang usbong. Makatutulong ka sa
Wikipedia sa pagpapalawig nito.



https://tl.wikipedia.org/wiki/Pamamaraang_parlamentaryo

Ang pamamaraang parlamentaryo ay kilala rin bilang parlamentarismo, ay
makikilala sa pamamagitan ng ehekutibong sangay ng pamahalaan na nakadepende sa
tuwiran o hindi tuwirang suporta ng parlamento, na karaniwang ipinararating sa
pamamagitan ng boto ng tiwala. Samakatuwid, walang tuwirang paghihiwalay ng
kapangyarihan sa pagitan ng mga tagapagpaganap at tagapagbatas na sangay
(lehislatibo), na naghahatid sa magkaibang pagtatakda sa paraan ng mga
paninimbang at pagsusuri sa pagpapatakbo ng pamahalaan, kung ihahambing sa mga
nakikita sa isang republikang may pangulo. Ang mga sistemang parlamentaryo ay
karaniwang may malinaw na batayan ng pagkakaiba sa pagitan ng pinuno ng
pamahalaan at ng pinuno ng estado, kung saan ang pinuno o pangulo ng pamahalaan
ay ang punong ministro o primero, samantalang ang pinuno ng estado ay kadalasang
ang hinalal (ng mga mamamayan o sa pamamagitan ng parlamento) na pangulo o
namamanang maharlika. Hinihirang ang pangulo ng estado bilang isang pangulo sa
titulo lamang na may maliit o sermonyal na kapangyarihan.

Ang kawalan ng malinaw na pagkakahiwalay ng kapangyarihan sa pagitan ng
tagapagpagnap at tagapagbatas na mga sangay ay nagdurulot ng kritisismo ng ilan
hinggil sa kakulangan ng pagsiyasat at pagtimbang na matatagpuan sa
pampanguluhan (presidential) na republika. Sa kabilang banda, may pumupuri rin
sa parlimentaryo, kaugnay ng presidensiyalismo, dahil sa madaling pagtugon nito
sa publiko at pagbabago. Pinupulaan din ito minsan dahil sa pangunguna ng mga
hindi matatag na pamahalaan, katulad ng Alemang Republikang Weimar at ang
Ikaapat na Republika ng Pransiya.

Hindi ibig sabihin ng salitang sistemang parlamentaryo na ang isang bansa ay
pinamumunuan ng iba't ibang mga partidong magkakasanib (koalisyon o alyansa).
Ang maramihang partidong kasunduan (multipartido) ay karaniwang produkto ng
isang pamamaraang panghalalan (sistemang elektoral) na kilala bilang matimbang
na pagkakaroon ng mga kinatawan (representasyong proporsyonal). Ang mga bansang
parlamentaryo na gumagamit ng "first past the post" (unang daan sa haligi) na
halalan ay kadalasang may mga pamahalaang binubuo lamang ng isang partido.
Subalit, ang sistemang parlamentaryo sa kontinente ng Europa ay sadya ngang
gumagamit ng representasyong proporsiyonal, at may pagkiling sa pagsasagawa ng
mga resulta ng eleksiyon na kung saan walang iisang partido lamang ang nakaupo
sa karamihan ng mga puwesto.

Ang mga parlamentarismo ay maaari ring gamitin para sa pamamahala ng mga lokal
na pamahalaan. Ang halimbawa nito ay ang lungsod ng Oslo, na mayroon isang
konsehong ehekutibo o tagapagpatupad na bahagi ng sistemang parlamentaryo. Ang
mga sistemang may tagapangasiwa ng konseho (council-manager system) ng mga
pamahalaang munisipal na ginagamit sa ilang lungsod ng Estados Unidos ay mayroon
pagkakatulad sa isang pamamaraang parlamentaryo.



