https://sc.wikipedia.org/wiki/Tenores_di_Bitti_%22Mialinu_Pira%22

Su Tenore de Vitzi "Mialinu Pira", este dedicatu a s'istudiosu e iscrittore
vitzichesu Michelangelo "Mialinu" Pira e naschiti in su 1995.

In su tenore cantana Omar Bandinu (bassu), Marco Serra (contra), Bachisio Pira
(oche e mesu oche) e Arcangelo Pittudu (oche e mesu oche), cust'urtimo este
intratu in su 2009 a su postu de Dino Ruiu. Achiata puru parte de su gruppu
Gianfranco Cossellu chi er mortu in su 2004 pro gurpa de unu ocu chin su cale
iti gherranne in Vitzi. Su tenore Mialinu Pira a giratu meta in Europa (Frantza,
Ispagna, Germània, Svizzera, Austria, Slovenia, Croazia, Bosnia, Albania,
Ungheria Olanda, Belgio, Lussemburgo, Danimarca, Irlanda e Vaticano), ma puru in
locos comente sa Tunisia, su Giappone, sos Emiratos Arabos e su Brasile. In su
2001 ana cantatu pro su Papa Juanne Paule II in su Vaticanu e vinzas in sa "Sala
Nervi" in parisi chin Randy Crawford, Dolores O'Riordan, Terence Trent D'Arby,
Hevia, Tiziano Ferro, Elisa, Edoardo Bennato e Massimo Ranieri. In su 2005 sa
partecipazione a sa trasmissione de Raiuno "Affari Tuoi" condotta dae Paolo
Bonolis, at fattu connnoschere su cantu "Mialia Vattu sa trotta" a livellu
nazionale, diventanne sa sigla de sa trasmissione e s'innu sardu chi sos
concorrentes si achiana ponnere pro inghere. Macari su tenore Mialinu Pira siat
naschitu comente gruppu de musica tradizionale orale, at sempes chircatu de
accurziare su cantu a tenore sardu a sas atteras musicas, provanne a 'nchè
occare carchi cosa de novu, collaboranne chin musicistas de atteras culturas e
vormazione musicale. De ammentare sono: sa collaborazione chin Hevia, unu
sonatore de cornamusa de sas Asturias connottu in su Concerto in Vaticano; chin
Tom Zè e s'orchestra Mediterranea de Santu Paule de Brasile (21 elementoso) chin
sos calese ana attu unu CD e unu DVD in su 2005; chin su compositore Loy
Wesselburg pro sa registrazione de una colonna sonora pro unu cinema tedescu in
sun 2007. Su 10 de Maiu de su 2009 ana cantatu in su Concertgebouw de Amsterdam,
unu de sos teatro prus connottos de su munnu; su 10 de Natale Natale in sa
Basilica de sa Naschita del Betlemme.



https://sc.wikipedia.org/wiki/Tauleddas_de_Tziricotu

Tauleddas de Tziricotu est su nòmene benit usadu pro inditare unas bator taulas
lantzitadas in brunzu de longària de 6,5 cm, base de 3,5 cm e grussària de 0,9
cm, agatadas in sa penisula de Sinnis, in territòriu de su comune de Crabas,
provìntzia de Aristanis.

Su 19 de làmpadas 1998, unu giòvanu massaju crabarissu, Andrea Porcu, daet a sa
Subraintendèntzia Archeològica de Casteddu e Aristanis una tauledda de brunzu,
dimandende chi su repertu bengiat in fatu postu in ammostu in su museu comunale
de Crabas.

S'ischit impertantu chi sas tauleddas diant èssere bator, ma de sas àteras tres
b'ant isceti fotografias, chi sunt tentas de duos professores de litzeu
aristanesos, Gigi Sanna e Gianni Atzori, chi in su 1996 aiant giai publicadu unu
lìburu, chi in cobertina tenet fotografia de una de sas tauleddas.

Su lìburu publicadu de Gigi Sanna e Gianni Atzori, a tìtulu Omines dal Neolitico
all' eta' Nuragica, faghet unu ammentu a su repertu, e chistionat de àteros
agatados cun sìmbulos simbillantes.

Concludit ipotizende chi sa tauledda potzat èssere unu sègliu reale funeràriu,
databile intre sos sèculos XIV e XII i.C. in ue sas incisuras regordant meda
s'iscritura cuneiforme de sa tzitade siriana de Ugarit, cun carateres
proto-sinaiticos, proto-palestinesos e fenìtzios, chi faghet creere chi sos
nuraghesos tennerent cuntatos cun sos populos orientales.

In sos annos a pustis sas retzercas de Gigi Sanna sunt sighidos ponende a
cumparantzia àteros repertos agatados semper in Sinnis, ma fentzamentzas in
àteras zonas de Sardigna, arribende a istùdios cun archeòlogos frantzesos, de
cumparàntzia cun sas Tauleddas de Glozel, agatadas in su 1924 in su Sud de sa
Frantza, custas puru lantzitadas cun simbulos chi no ant agatadu
interpretatzione tzerta.

Giai a unu primu annotu, sa tauledda dada a sa subraintendèntzia fiat
cunsiderada comente possìbile artifatu de Raimondo Zucca. Sas lantzitadas diant
pòdere fintzas èssere acontzos fatos in unu tempus afatante.

Non podende tènnere tzertesa de s'època e sende chi agatados simbillantes in
Sardigna non bi sunt istados, o prus a prestu sunt pagus meda e de difitzile
interpretatzione, s'àtera teoria non podet èssere cunsiderada creìbile.



https://sc.wikipedia.org/wiki/TV_Tropes

TV Tropes and Idioms est unu zassu in linia, a tipu wiki, chi pigat in analisi
tottus sos elementos chi torran semper in dontzi produtzione comente film,
fumetos, videojogos, webcomics e atteros traballos de custa zenia. Su zassu si
podet agattare in prus limbas e est pro unu publicu internatzionale, ma sa prus
parte de sas paginas est in inglesu. Fundadu in su 2004 cun sa punna de trattare
petzi de filmografia, su zassu est bennidu semper prus mannu e, como, tenet
atteru puru.

Su zassu est ammanizadu pro tenner paginas, chi sun dedicadas a sos elementos
chi sun in intro de cada traballu creativu; si poden agattare, peròe, peri
atteras cosas chi sun caratteristicas de su mundu fandom, comente sa tipica
faeddada in suspu.

Sos articulos sun iscrittos ind unu limbazu chi non sonat formale meda, dende a
s'ispissu immagines, aggantzos a YouTube e Wikipedia (nada the other Wiki,
s'attera Wiki), slang e atteras ispressiones chi podimus atzappare in s'allega
de cada die.

Sa wiki no est formale pro nudda, non petzi pro comente si presentat ma fintzas
pro comente funtzionat: si permittit, antzis est pretzisu a lu fagher, de
iscrier artigulos a pizu de argumentos chi pagu si connoschen e chi in Wikipedia
si dian cunsiderare comente pagu appropriados. Faghet puru a insertare
cunsideros personales: difattis no est cosa rara a bi atzappare, ind unu puntu
chi unu at iscrittu, un'atteru parrere chi ponet in duda s'argumentu de su primu
in chistione. Un'attera cosa ca Tv Tropes si assimizat a unu forum, est sa
presentzia de buttones pro cuare sos elementos de istoria (spoiler) a chie no
nde cheret legher. Comente chi tottu custu non bastaret, bi at peri unu forum
pro arresonare liberamente.



https://sc.wikipedia.org/wiki/Su_mortorzu_de_Lisandru_Froris

Su mortorzu de Lisandru Froris est unu fatu de cròniga niedda cun tela
terrorista acontèssidu su 26 de martzu de 1971 in Zènova, chi sa bìtima, unu
sardu naturale de Iscrèsias, fiat istada su trasportadore de fondos de
s’Istitutu Autònomu de sas Domos Sotziales logale, ochìidu in su barigare de
un’isrobatòriu de autofinantziamentu dae bandas de s’organizadura terrorista
Grupu XXII de Santugaìne.

Duos militadores de su grupu armadu XXII de Santugaìne aiant proadu su 26 de
martzu a isrobare a Froris, trasportadore de fondos de 31 annos, baghianu, chi
fiat trasportende una bussa chi cunteniat dinare, obetivu de sos isrobadores.
Traballaiat dae tres annos in s’IADS e fiat prepònnidu a s’iscorta in tempus de
s’intrega de sos soddos e sa tirada de sos balores.

Atacadu dae ambos òmines, su trasportafondos aiat aguantadu e aiat chircadu de
brocare sa fua de sos malufaghedores agarrende-si a su burtzeddu de unu de sos
duos in tempus de sa fua in lambreta. Sos isrobadores aiant reassionadu
ochiende-lu cun unu tiru de pistola càlibru 38.



https://sc.wikipedia.org/wiki/Su_mastru_de_biolinu

Su mastru de biolinu (tìtulu originale in italianu: il maestro di violino) est
una pellìcula de su 1976 aderetada dae Giovanni Fago.

Peruza, Cunservatòriu Morlacchi. Un'iscola chi bivet gràssias a sos cuntributos
de duos benefaghidores zenerosos: Gaudenzi s'industriale e Margherita de
Sansevero sa Contissa (Juliette Mayniel). In su Cunservatòriu imparat su biolinu
Giovanni Russo su mastru (Domenico Modugno), unu talentu de sensibilidade
musigale manna. A su puntu chi s'òmine est istimadu dae totus. L'ammirant sos
zòvanos, nde sunt inamoradas sas piseddas. E finas carchi mamma est còrfida dae
sos modales suos amàbiles e recatados. Intre sos dischentes de Russo, b'est
finas su fizu de Gaudenzi, Carlo Gaudenzi, e sa fiza de sa contissa de
Sansevero, sa contissita Laura (Rena Niehaus). Peroe a sa manu de su biolinista
aspirant finas Agnese sa seighiarza (Elisabetta Virgili), Luciana Taddei
s'imparadora de pranu e Margherita sa contissa etotu, zai dae tempus biuda. In
s'ìnteri chi Laura s'inamorat, su tempus coladu segredu de su mastru nch'essit a
pizu de aba in sos ambientes aristocràtigos chi l'ant acollozidu. S'iscòberit
chi Giovanni Russo est su fizu de un'immigradu a sos IAA, fuìdu dae s'Itàlia in
s'èpoga fassista, batende in fatu su pitzinnu chi non teniat galu chimbe annos.
Giovanni su minore est sa creadura crèschida musigarmente cun istima dae unu
biolinista zudeu. Peroe su tempus coladu cuat àtera tristura: difatis, est
istadu unu cuntzertista esitosu, cun su nùmene de Joe Russo. Peroe s'òbitu
primadiu de muzere sua Jene Anderson, segada dae s'abusu de àrculu, l'aiat fatu
abandonare sas issenas. apretadu dae sas fèminas nòbiles e infadadu dae unu
tempus coladu a ismentigare, Russo torrat a Londra. E cumintzat torra a fagher
cuntzertos. Peroe Laura, sa contissita zòvana inamorada, nche lu sizit e faghet
de totu pro no lu perder, a pustis de sa fua dae s'ambiente aristocràtigu chi
l'at repèllidu.

Sa pellìcula est istada rodada in tres nassiones: Itàlia (Peruza), Israele (Tel
Aviv e Zerusalemme) e Rennu Aunidu (Londra).



https://sc.wikipedia.org/wiki/Su_disacatu_abi%C3%A0tigu_de_sas_Atzoras

Su disacatu abiàtigu de sas Atzoras fiat istadu un'intzidente intervènnidu a unu
Boeing 707 chi teniat a bordu 137 passizeris italianos e 7 membros de echipazu
de nassionalidade istadunidesa. Non b'aiat àpidu perunu subrabìvidu.

Fiat s'una e deghe de merie de su mèrcuris 8 de frearzu de 1989 addaghi su bolu
1851, unu nolitadu de s'Independent Air Corporation, decolladu dae s'abioportu
de Bèrgamu e destinadu a Santu Domìnigu, aiat addobadu su montigru Pico Alto in
s'ìsula de Santa Maria, sa prus levantesa de s'archipèlagu de sas Atzoras, in ue
s'aparèchiu deviat realizare unu trànsitu programmadu.

Sas imbestigaduras, in realidade, gràssias a s'agatamentu de sa boeta niedda,
nch'aiant zutu a unu cuncruimentu meda prus banale e galu prus tràzigu a unu
tempus. B'aiat àpidu unu malintèndidu intre sos membros de s'echipazu e sa turre
de cuntrollu, cunforme a sos tènnigos chi aiant decodifigadu su grabadore de
boghe de sa cabina de pilotamentu, provocadu dae sa subraponidura de sas
comunicaduras chi si fiant dadas in sos minutos anteriores a su disacatu.

In cunseghèntzia de custu disacatu, comente ammiadu in antis, s'imprenta
italiana aiat aderetadu sas crìtigas suas chirru a sus turoperadores chi si
cunfiaiant a bolos nolitados prus baratos chi sos bolos de lìnia, peroe chi, a
bisu issoro, sutabaliaiant sas normas de seguràntzia pro minimare in manera
cussideràbile sos costos de zestione cun bolarzos antigados e pessonale no
califigadu e custrintu a bussardos tostos de traballu. In onzi modu, sas
imbestigaduras posterioras aiant ismèntidu su prus de sas acusas naradas, cando
chi no totus. Giorgio Santuz su ministru de sos trasportos de tando, s'in cras
de sa trazèdia, aiat suspèndidu tempuranamente s'autorizadura a bolare in sos
chelos italianos de s'Independent Air.



https://sc.wikipedia.org/wiki/Split

Split (in italianu Spalato; in dalmàticu Spalatro, in grecu antigu Ασπάλαθος,
Aspálathos), est una tzitade de unos 178.200 bividores de sa Croàtzia, cabulogu
de sa regione Split-Dalmàtzia e tzentru printzipale de sa Dalmàtzia.

Su nùmene dependet de sa mategusa ispinosa, mata meda comune in sa regione, chi
in grecu antigu fiat narada Aspálathos (Aσπάλαθος). Suta de s'Impèriu Romanu
teniat nùmene de "Spalatum" e in s'Edade de Mesu de "Spalatro" in limba
dalmàtica.

Split est istada poderiu de sa Repùblica de Venetzia pro unos bator sèculos, a
sa ruta de chi fiat dominada de Frantza e Impèriu Austro-Ungheresu, intames de
is otomanos chi non sunt mai resissidos a dda cunchistare.

Sa rasta latina de sa Repùblica de Venètzia sighit galu a caraterizare
s'architetura, e pro meda tempus su venetu e s'italianu sunt istadas limbas de
is istudiados, is croatos fiant intames bilìnguos e su croatu faeddadu in ie
contaiat una metade de su vocabulàriu de imprèstidu venetu.

In su de 18 sèculos, is italianos rapresentaiant pagu mancu de una metade de is
bividores e punnaiant a s'annessione de sa tzitade a s'Itàlia de pagu
costituida. Politicamente fiant però minoria.

Is italianos fiant de su restu abbaidados che una minetza de is
austrìacu-ungheresos, chi incoragiant is croatos a pigare cuscèntzia de
s'identidade issoro, a tales chi is infrusadas irredentistas de is italianos no
agatarent cumprimentu.

Comente chi siat, is italianos ant a pagu a pagu pèrdidu resartu polìticu, a sa
nàschida de sa Jugoslàvia totu is iscolas in limba italiana fiant fatas a bellu
a bellu serrare e manna parte de issos fiat pois mòvida a manu de Itàlia. A
s'acabu de sa segunda gherra mundiale is pagus italianos chi fiant abarrados
fiant obligados a disterrare.



https://sc.wikipedia.org/wiki/Shoah

S'olocàustu (de su grecu ὁλόκαυστος, holókaustos: hólos, "totu" e kaustós,
"abrusiadu") connotu fintzas Shoah (ebreu: השואה, HaShoah, "sa catàstrofe"), est
istadu unu genotzìdiu de aprossimadamente 6 milliones de ebreos (1 millione de
chie pipios), bochidos de su regime nazista e autoridades collaboradoras in is
territòrios ocupados de sa Germània durante sa segunda gherra mundiale. In
azunta a issos, si carculat chi unos àteros 5 milliones de non-ebreos siant
istodos vìtimas de is bochiduras de massa nazistas, cun totale de unos 11
milliones, bochidos intre 1941 e 1945.

Mètidas e tempos de s'annichilamentu fiant pranificados segundu unu sistema
burocràticu organizadu chi perotocaiat totu is brancos de s'aparatu burocràticu
de su Reich de Tres. Est fintzas a causa de custu fatu chi s'olocàustu est
comunemente cunsideradu su genotzìdiu prus mannu e grae de s'istòria moderna.

Ebreos e àteros grupos ètnicos e polìticos fiant sistemàticamente assogados,
deportados e bochidos cun metidas diferentes segundu su campu de presonia in ue
fiant istugiados. Grupos vìtimas de is crìmenes nazistas non ebreos fiant
zìngaros, polonesos, comunistas, omosessuales, presoneris de gherra sovieticos e
pessones mentalmente e fisicamente màrturas.

Pro nde permitere s'assètiu, s'istagiada e sa bochidura, is nazistas aiant
organizadu una retza de unos 42.000 cumplessos de presonia ispainados in totu is
territòrios de Germània e de ocupatzione tedesca, ocupende unos 100-500.000
pessones chi traballaiant pro nd'assegurare s'atòliu.

Sa persighida e su genotzìdiu fiant realizados in fases. A primìtziu su guvernu
tedescu aiat aprovadu leges pro escludere is ebreos de sa sotziedade tzivile,
mescamente cun is Leges de Nurnberg de su 1935. Is primos campos de presonia
fiant fraigados a partire de su 1933 e is ghettos istabilidos de s'iscòpiu de sa
segunda gherra mundiale in su 1939.

In su 1941, comente sa Germània aiat cunchistadu territòrios noos in s'Europa
orientale, unidades paramilitares naradas Einsatzgruppen fiant impitadas pro
bochire ebreos e partisanos, fatuvatu in isparadòrgios de massa.

De s'acabu de su 1942, is vìtimas fiant regularmente carradas in autotrenos a
campos de istermìniu in ue, chi fiant subrabìvidos a su viàgiu, fiant luegus
betidos a is càmbaras a gasu, in trumas mannas pro nde pòdere bochire medas in
una borta sola aurrande risursas econòmicas. Custa mètida at sighidu a èssere
posta in atu fintzas a sa fine de sa gherra, in s'abrile-maju 1945.

Is ebreos aiant impertantu opostu fatuvatu resistèntzia. Unu de is esempros a
chi prus deghet fentomu est sa rebellia de su ghetto de Varsàvia de su
ghennàrgiu 1943, cando millis pessones armadas de pagu cosas fiant resissidas a
rebusare is tropas de is SS pro unas bator chidas intregas. Unu nùmeru carculadu
intre 20-30.000 partisanos ebreos ant cumbàtidu ativamente is nazistas in
s'Europa de s'estu. Is ebreos frantzesos sunt istados ateretante ativos in sa
resistèntzia frantzesa, chi faghiat oposidura a su regime de Vichy. In totale si
contant prus de 1.000 rebellias armadas ghiadas de ebreos.



https://sc.wikipedia.org/wiki/Seu_de_Orvieto

Seu de Orvieto. Subra unu montiju sa tzitade de Orvieto, antiga e chi at unu
monumentu de importantzia manna, su Duomo. Sa prima pedra est istada posta in su
1290, s'architettu chi l'at comintzadu Lorenzo Maitani (1270-1330). In sa
fatzada 4 pilastros chi finint cun una “guglia”. Bellu su portale printzipale e
puru unu bellu rosone in sa parte alta. A poi de Maitani s'obera est istada
continuada da Andrea Pisano, Orcagna e ateros. A parte 'e intro, sa cappella de
su Corporale, a sinistra de su transetto, in unu relichiariu in argentu, oro e
ismaltos chi ammentat sa fatzada de sa seu, e fattu po cunservare sa testimonia
de “su meraculu sa Bolsena”. Sa cappella est istada affriscada dae Ugolino di
Prete Ilario, chi at puru affriscadu s'abside de sa seu. Sa cappella a destra de
su transetto, Sa Cappella Noa; a s'incomintzu est istada affriscada dae Beato
Anglico chi at decoradu solu sa crociera subra s'altare. 50 a poi, su tribagliu
est istadu continuadu dae Luca Signorelli (1445-1523) cun iscenas de su
Giuditziu Universale, e iscenas cun su tema de sa Morte. Un'obera grandiosa, cun
immagines potentes : unu capolavoro.



https://sc.wikipedia.org/wiki/Sardu_aristanesu_(variedade_de_su_sardu)

Su sardu aristanesu est una variedade de su sardu campidanesu, faeddada in sa
provìntzia de aristanis. S'isparghidura e is caraterìsticas de custu grupu de
dialetos resurtat pagu omogènea e allindàbile, ma su chi ddu sèberat dae is
àteras variedades est sa cumpresèntzia de fenòmenos tìpicos de su sardu
logudoresu, subra una base essentzialmente campidanesa, chi si manifestat in
manera mudangiosa dae una bidda a s'àtera. Si podet nàrrere ca, in manera
bastante prevedìbile, is aspetos intermèdios intre sa macro-variedade
campidanesa e logudoresa de sa limba sarda si faghent prus marcados movende dae
sud fache a norte e de ovest fache a est.

In lìnia prus generale su sardu aristanesu est insertàbile in su grupu de is
variedades de mesania, un'àrea linguìstica murra e cun tremenes pagu pretzìsos,
a mesu intre campidanesu e logudoresu, in ue coesìstent fenòmenos de
cumpromissu, chi in s'impare formant sa de tres variedades (o de bator
cunsiderende su nugoresu che unu grupu autònomu) de su sardu. In sensu ladu,
nd'est inclùdida in intro totu s'àrea tzentrale de s'ìsula, tochende dae su
Campidanu de Aristanis e su Montiferru, fintzas a s'Ogiastra, passende atraessu
Guilcer, Barigadu, Mandrolisai, Sarcidanu e Barbàgia de Seulu.

Sa variedade aristanesa de su campidanesu pigat is caràteres prus ischetos in is
biddas chi s'agatant a pena prus a su norte de Aristanis, fintzas a is chi
s'agatant a làcana cun su Montiferru (in ue franca Narabuia chi est solu tzentru
de allega campidanesa, in totu is biddas est faeddada una carchi forma de
logudoresu) e in totu su Barigadu, subregione chi s'agatat a s'est e pagu prus a
norte de Aristanis. Chircare de ddi trassare tremenes pretzisos no est comente
chi siat possìbile.

In s'àrea de Campidanu s'agatant in antis de totu caraterìsticas pròpias a sa
zona, intre is prus innovadoras de sa variedade campidanesa, comente s'elisione
de sa -l- intre cunsonantes (soli>soi, sali>sai, colori>caori) o meda prus
raramente su passàgiu a sa -b- (soli>sobi, sai>sabi, colori>cabori), s'elisione
de sa -n- intervocàlica (pani>pãi, manu>mãu, binu>biũ), s'elisione de sa -r- in
is faeddos cun -rt- (portu>potu, ortu>otu, borta>bota/'ota) e una tendèntzia
forte a s'inversione de is cunsonantes (chircare>cricai, cabra>craba,
birdi>bridi/bidri). A custos s'azunghent fenomenos tìpicos de su logudoresu, chi
si manifèstant in manera vària dae una bidda a s'àtera. In totu s'àrea e fintzas
prus a giosso, ispronghende a sa Marmidda setentrionale e a manu de Campidanu de
Mesu est comunu nàrrere limba in logu de lingua, comente fintzas sambiri in logu
de sanguini, o s'impitu faeddos de derivatzione logudoresa prus chi non
campidanesa, comente zai/giai in logu de donai (meda raru s'impitu de
cust'ùrtimu faeddu, chi pigat fatuvatu fintzas significados unu pagu
diferentes).

A s'imbesse de su campidanesu, sa prima persona a su tempus passadu no tenet
desinèntzia in -amu/-emu, ma -aiu/a o -iu, paris a s'àrea tzentru-setentrionale
de Sardigna (esempru: non deu andamu, ma deu andaiu/a o incurtzadu deu andau).

In s'àrea de su Barigadu sa punna a s'elisione de is cunsantes s'ispèrdet, ma
aguantat s'inversione de cunsonantes, in manera però prus pagu marcada.

Su seneghesu, mancari uffitzialmente insertadu in sa variedade logudoresa, tenet
caraterìsticas numerosas chi nche dd'acostant a custu grupu. A costadu de
trassas tipicamente logudoresas comente faeddos chi agabbant in -e/-os,
artìculos deminatìvos plurales sas/sos in logu de is, bi si podent seberare
fenòmenos annovadores de su campidanesu, a esempru fatuvatu s'elisione de sa -n-
intervocàlica (pane>paē).



https://sc.wikipedia.org/wiki/Sardinja

Sa Sardigna est sa segunda ìsula prus manna de su Mare Mediterràneu. Est posta a
otzidente a unos 200 km a ovest de sa penìsula italiana, unos 300 km de sa
Liguria, 500 de s' Ispagna e a sud a unos 184 km. dae sa Tunisia. Sa terra prus
a probe est sa Còrsica o Còssiga, petzi 11 km. Sa Sardigna est una Regione
Autònoma (Regione Autònoma de sa Sardigna) pro reconnoschimentu de sa
Costitutzione Italiana e pro resones istòricas e linguìsticas.

Sa forma de s'ìsula est sa de una catzola, de unos 260km in diretzione NS e unos
120 in sa EO. S' ispuntone a N est sa bidda de Longone (Lungoni in galluresu),
sa de S su Cabu Teulada. Sos mares chi l'inghìriant sunt su Mare Tirrenu a E e
su Mare de Sardigna a O. S'àrea est de ca. 24.000km², s'oru de mare de unos
2400km.

Monte pro su 13,5 %, montigru po su 68 % e pranu po su 18,5 %. Su monte prus
artu tirat 1834m (Punta La Màrmora, nòmine in sardu: Pedra Cràpias), in sa serra
de su Gennargentu, in su mesu de s'ìsula.

Su tempus tirat a su sicu, in istiu e in ierru. Sa temperadura mèdia est de
14-18 °C, cun cambiamentos mannos intre pranu e monte, istiu e ierru: si podet
passare de is -2 o -3 a is 30 °C. Su bentu podet esser forte meda, màssimu su
bentu estu (de NO). Proet pagu, 400-600mm a s'annu, cun diferèntzias mannas
intre monte e pranu, oru de mare e terra aintru.

Bi at finas unu lagu naturale, su lagu Baratz,cun unos 60 ètaros de tirada, in
su NO de s'ìsula, acanta de Tàtari e de S'Alighera (l'Alguer in catalanu). Sos
rios (cursos de àbba semper prenos) sunt pagos: de N a S su Coghinas, su Mannu
(de Tàtari), su Temu, su Cedrinu, su Tirsu, su Frumindosa, su Mannu e su
Cixerri. Sos àteros sunt rios, sicos in parte de s'annu. Su frùmene prus longu
est su Tirsu, chi tirat 159km e essit in su Mare de Sardinna a pustis de àere
tocadu sa titade de Aristanis.

S'istòria de sa Sardigna at raighinas chi partint dae su Paleolìticu. Sos òmines
bivent peroe in s'ìsula solu dae su Neolìticu. De cuddu perìodu est
s'isfrutamentu de s'ossidiana, unu materiale in cussu tempus raru e pretziosu,
de su Monte Arci,. Dae su neolìticu a s'edade de su brunzu (XIX - XIII sèculos
innantis de Cristos) est nàschida tzivilizatzione "prenuraghesa", caraterizzada
dae sos putos sacros, sas "tumbas de sos gigantes"). Su perìodu nuràgicu at bidu
su cumparrer in Sardigna de una tzivilidade distinta dae construtziones
megalìticas, sos nuraghes.

Ma si podet esser seguros chi su mare est istadu sa bia printzipale chi at
muntesu sa Sardigna a tzentru de sa tzivilidade mediterrànea. Podet èssere chi
sos chi biviant in Sardigna fint issos sa "gente de su mare" chi timiant sos
egitzianos antigos. Ma est seguru chi, dae su mare, appet comintzadu a bènnere
gente chi chircaiat ràmine, prumu, trigu, e àteras cosas pro faghere commerciu.
Innantis a tottus sos fenitzios, chi arribant in ue oe b'est Casteddu, 1500
annos innantis de Cristu. Appustis ant fraigadu ateras tzitades: Tharros, Nora,
Bithia, Sulci, Sant'Antiogu. Sas urtimas fint mannas meda, ca inie bi aiat su
minerale chi ddi serviat. Non s'ischit meda de comente fin sas cosas cun chie
biviat in Sardigna e custos fenitzios, ma issos abbarraiant accanta de su mare e
chircaiant de istare in accordu con sa zente autoctona. Sunt bistados sos
fenitzios a iscriere a primmu su nòmine Sardigna, ind una preda chi est in su
museu archeològicu de su Castrum de Casteddu, si podet narrere chi issos non
impreaiant sas bocales cando iscriìant. Paret chi, comente s'est passadu dae sos
fenitzios de su Libanu a cussos chi bivende in Africa sunt nados Punicos, carchi
cosa siat cambiada, ca custos fint peus e cheriant fàghere sos meres. In custu
tempus sa Sardigna fit puru una base milidare de sos punicos, ca sas naves
issoro, dae Cartàgine e su portu de Capu Malfatanu, accanta de Teulada,
serraiant ind una morsa su Mare Mediterraneu e nemos podiat passare. A pustis de
sa segunda gherra pùnica arribant sos romanos, e po sèculos meda sa Sardigna
abbarrat romana. E diventat sa "domu 'e trigu" de Roma, sas tzittades accanta e
su mare sunt semper prus mannas, ma est seguru chi sos romanos non bi l'apant
fatta a "romanitzare" sa Barbàgia. Sunt arribados a Fordongiani (Forum Traiani),
Austis (Augustus) ma inie sunt abbarrados. Cando Roma est rutta sunt arribados
sos Vàndalos, chi teniant puru sa parte de Africa chi est acanta acanta a sa
Sardigna: Ippona (chi oe si narat Annaba, in Algeria) est sempre istada prus
acanta a Casteddu de ontzi tzitade de sa penisula italiana. In carchi manera sos
romanos de oriente, sos bizantinos (in sardu Aregos) nde giàgarant sos vàndalos
e pro chimbichentos annos abbarrant in Sardigna. A sa fine si nde andant, ma
lassant famìllias nobiles, chi sunt sas chi ant a andare a cummandare in su
perìodu de is Giuigados. De sos Aregos abbarrant sos santos e sos lùmenes:
Costantinu, Bachis, Chìrigu, pro narrere. De ammentare chi sos Aregos, comente
sos atteros romanos, no bi la apant fatta a intrare in Barbagia, e comente sos
àteros ponent su "Dux militaris" in Fordongiani, pro chircare de firmare sas
bardanas de chie biviat in sos montes.

In s'annu 1324, sos Aragonesos conchistant manu militari Casteddu cun s'agiudu
de su Rennu de Arbarea, boghendeche a fora sos Pisanos. Est sa nàschida de su
Rennu de Sardigna. Dae su 1354 a su 1420, cun fases diversas, addurat sa gherra
intro de su rennu aragonesu e su arbaresu, s'ùrtimu abarradu de sos bàttor
rennos sardos antigos. Persones de importu de cussu perìodu de gherra e
pestilèntzias sunt su Giùighe arbaresu Marian IV e sa fìgia sua Eleonora. In su
1420 s'ùrtimu giùighe, Guillermu de Narbona, bendet su tìtulu giuigale a su re
de Aragona pro chentumìgia fiorinos de oro. Abarrat unu rennu solu, in s'ìsula,
su Rennu de Sardigna, prima cadelanu e a pustis ispannolu. Cun sos cadelanos e
sos ispannolos sa Sardigna connoschet su feudalismu.

In su 1720 sa corona colat in conca a sos ducas de Savoia, chi in custa manera
si faghent reis.

De importu, suta sos Piemontesos, su perìodu "revolutzionàriu" de sos annos
1793-1796, cun unu protagonista mannu: Juanne Maria Angioy. Su Rennu de Sardigna
addurat cun totas sas prerogativas suas fintzas a su 1847, cando su re Càralu
Albertu cuntzedit sa "Fusione Perfetta" cun sos istados continentales de su
rennu. In su 1861, a pustis de sas duas primas gherras de indipendèntzia
italiana e de sas conchistas garibaldinas, mudat nòmine in Rennu de Itàlia.

In su sèculu de binti sunt de ammentare sos fatos de sa Brigata Tàtari in sa
Prima Gherra Mundiale, dae chi s'est ischidada torra s'identidade e su
natzionalismu sardu. De su 1921 est sa nàschida de su Partidu Sardu de Atzione,
fundadu, cun àteros, dae Emìliu Lussu.

Su fascismu at tènnidu dificultate meda a s'instaurare in Sardigna. In su 1924
Benito Mussolini mandaiat in Sardigna su generale Gandolfo pro isperrare su
Partidu Sardu de Atzione (chi teniat tando su 30-40% de sos votos): naschet
s'esperièntzia de su "sardu-fascismu", est a nàrrere sa gestione de su PNF in
Sardigna dae sa dereta de su PSdA, ghiada dae Paolo Pili. In càmbiu, Mussolini
finàntziat sa Lei de su Milliardu, ma comintzat un'òbera de italianitzatzione
fortzada de Sardigna, colonitzende cun vènetos is paules a intre Terraba e
Aristanis, e atachende s'impreu de sa limba sarda, "natzionalitzende a
s'italiana" sas massas sardas puru.

In sa II Gherra, Casteddu fit casi deruta de is bombardamentos anglo-americanos,
ei sos nazi-fascistas aiant operadu una ritirada istratègica dae s'Isula. In sos
annos chi sighiant, in Casteddu si fit acodrada una Consulta pro iscrìere
un'Istatudu de Autonomia, chi fit aprovadu, in formas moderadas e partzialmente
autolesionistas pro sa Sardigna, in s'ùrtima sètzida de sa Corona costitudora in
su 28 de freàrgiu de 1948: est sa nàschida de sa Regione Autònoma de Sardigna,
isperu e disisperu de sos annos postbèllicos.

In sos annos '50 ant picadu comintzu fatos noos. Est istada bogada sa malària,
gràtzias a su dinare de sa fundatzione Rockefeller, e custu est istadu unu fatu
bonu pro sas populatziones de sas marinas e su turismu. In su matessi tempus ant
impostu però sa tzerachia militare: unu muntone de ètaros leados a sas
atividades econòmicas e postos in suta de sa cumpetèntzia militare de sa Nato e
de sos americanos: Su 60% de totus sas tzerachias milidares italianas sunt, a
die de oe, in Sardigna. De sos annos '60 imbetzes est su "Pranu de Rinàschida",
una leze de s'istadu italianu chi cuntzediat finanziamentos agevolados pro
fagher a naschere industrias mannas in Sardigna. Gai sunt nàschidos sos polos
chìmicos Portu Turre e sas rafinerias in Sarroch. In sos annos '70 pro sa legge
contra a su banditismu in Sardigna fit istada finanziada s'industria de Otzana.
Ma, a pustis de tantos annos, si podet narrer chi in parte est istadu unu
faddimentu, pro sos dannos ambientales e pro cussos economicos massimu in su
casu de Ottana. S'industrialitzazione at creadu puru grandes cambiamentos
sotziales. Ma in su matessi tempus ant fraigadu in cussos annos diversas
infrastrutturas chi ant mezoradu meda su livellu istrutturale e economicu de
s'isula.

Sa Sardigna est una de sas 5 regiones autònomas a istatutu ispeciale de Itàlia.
Sa Sardigna est s'ùnica Regione de Itàlia (imparis cun su Veneto) chi sa zente
sua at de manera ufitziale su nùmene de «popolo» dadu dae su Parlamentu
italianu.

Assentada in sa Costitutzione de sa Repùbrica Italiana, est nàschida in su 1948.
Sas primas eletziones bi sunt istadas in su 1949.

Bae puru a biere : sardu, galluresu, tataresu, catalanu aligheresu, tabarchinu,
italianu.

Sos sardos impare a s'italianu faeddant su sardu, limba nou-latina reconnota
comente ufitziale paris cun sa de istadu in su 1997, a pustis de medas peleas
chi punnaiant a cust'iscopu, ma puru ateras limbas chi sardas no sunt e
costituint minorias, comente a su galluresu, cunsideradu dae unos cantos che unu
limbazu autònomu, o unu cossu simile a cussu de sa tzidade 'e Sartene, o isulas
linguisticas a sese, che a s'aligheresu, una variante de su catalanu orientale,
su venetu in Fertilia, Maristella, Arborea e Tanca Marchesa (bell'iscumpartu,
peroe). Sicund'e un'istudiu reghente de sa regione, su sardu lu diant
connoschere unos 1.495.000 pessones e faeddare unos 1.000.000, a fronte de su 3%
ebbia chi naraiat de no lu connoschere, de no lu cumprender e de no lu cherrer a
imparare. Ant sinnaladu chi, peroe, b'at s'arriscu chi su sardu diat poder
andare intre pagu tempus ind unu protzessu de estintzione, si no si ponet
remèdiu, ca no b'est galu su bilinguismu, bistu chi b'at unu stigma assotziadu a
custa limba e in sos ufìtzios pùblicos no s'impreat a favore, oje, de s'italianu
ebbia: sa majoria de sardos est oe in die italianitzada.

S'ìsula est fentomada pro sas localidades turisticas suas, e intra custas
podimus ammentare sa Costa Smeralda, sas isulas de Madalena e Cabrera, sa
tzitade de S'Alighera, pro sas calas ispantosas de s'Ogiastra incastradas in sas
falèsias calcàreas artas: Cala Goloritzè, Cala Luna, Cala Gonone e puru pro
s'internu sou, e in particulare su Gennargentu. In sos ùrtimos annos in su Sud
ant fraigadu paritzas locandas e sìtios turìsticos (a SE Crabonaxa e Murera a SO
Santa Margarida e Guàrdia de is Morus de Pula, Chia). Interessantes pro su
turismu, s'archeologia de sas Ìsulas de s'Arcipèlagu sulcitanu (Santu Antiogu e
San Pietro): in custu arcipèlagu in su perìodu Maju - Làmpadas faghent oe galu
sa pisca de su Tunnu Ruju (Tunnus Tynnus) cun sos brancos de tunnos chi benint
dae s'Atlànticu, in fase riprodutiva.



https://sc.wikipedia.org/wiki/Sarda

Sa Sardigna est sa segunda ìsula prus manna de su Mare Mediterràneu. Est posta a
otzidente a unos 200 km a ovest de sa penìsula italiana, unos 300 km de sa
Liguria, 500 de s' Ispagna e a sud a unos 184 km. dae sa Tunisia. Sa terra prus
a probe est sa Còrsica o Còssiga, petzi 11 km. Sa Sardigna est una Regione
Autònoma (Regione Autònoma de sa Sardigna) pro reconnoschimentu de sa
Costitutzione Italiana e pro resones istòricas e linguìsticas.

Sa forma de s'ìsula est sa de una catzola, de unos 260km in diretzione NS e unos
120 in sa EO. S' ispuntone a N est sa bidda de Longone (Lungoni in galluresu),
sa de S su Cabu Teulada. Sos mares chi l'inghìriant sunt su Mare Tirrenu a E e
su Mare de Sardigna a O. S'àrea est de ca. 24.000km², s'oru de mare de unos
2400km.

Monte pro su 13,5 %, montigru po su 68 % e pranu po su 18,5 %. Su monte prus
artu tirat 1834m (Punta La Màrmora, nòmine in sardu: Pedra Cràpias), in sa serra
de su Gennargentu, in su mesu de s'ìsula.

Su tempus tirat a su sicu, in istiu e in ierru. Sa temperadura mèdia est de
14-18 °C, cun cambiamentos mannos intre pranu e monte, istiu e ierru: si podet
passare de is -2 o -3 a is 30 °C. Su bentu podet esser forte meda, màssimu su
bentu estu (de NO). Proet pagu, 400-600mm a s'annu, cun diferèntzias mannas
intre monte e pranu, oru de mare e terra aintru.

Bi at finas unu lagu naturale, su lagu Baratz,cun unos 60 ètaros de tirada, in
su NO de s'ìsula, acanta de Tàtari e de S'Alighera (l'Alguer in catalanu). Sos
rios (cursos de àbba semper prenos) sunt pagos: de N a S su Coghinas, su Mannu
(de Tàtari), su Temu, su Cedrinu, su Tirsu, su Frumindosa, su Mannu e su
Cixerri. Sos àteros sunt rios, sicos in parte de s'annu. Su frùmene prus longu
est su Tirsu, chi tirat 159km e essit in su Mare de Sardinna a pustis de àere
tocadu sa titade de Aristanis.

S'istòria de sa Sardigna at raighinas chi partint dae su Paleolìticu. Sos òmines
bivent peroe in s'ìsula solu dae su Neolìticu. De cuddu perìodu est
s'isfrutamentu de s'ossidiana, unu materiale in cussu tempus raru e pretziosu,
de su Monte Arci,. Dae su neolìticu a s'edade de su brunzu (XIX - XIII sèculos
innantis de Cristos) est nàschida tzivilizatzione "prenuraghesa", caraterizzada
dae sos putos sacros, sas "tumbas de sos gigantes"). Su perìodu nuràgicu at bidu
su cumparrer in Sardigna de una tzivilidade distinta dae construtziones
megalìticas, sos nuraghes.

Ma si podet esser seguros chi su mare est istadu sa bia printzipale chi at
muntesu sa Sardigna a tzentru de sa tzivilidade mediterrànea. Podet èssere chi
sos chi biviant in Sardigna fint issos sa "gente de su mare" chi timiant sos
egitzianos antigos. Ma est seguru chi, dae su mare, appet comintzadu a bènnere
gente chi chircaiat ràmine, prumu, trigu, e àteras cosas pro faghere commerciu.
Innantis a tottus sos fenitzios, chi arribant in ue oe b'est Casteddu, 1500
annos innantis de Cristu. Appustis ant fraigadu ateras tzitades: Tharros, Nora,
Bithia, Sulci, Sant'Antiogu. Sas urtimas fint mannas meda, ca inie bi aiat su
minerale chi ddi serviat. Non s'ischit meda de comente fin sas cosas cun chie
biviat in Sardigna e custos fenitzios, ma issos abbarraiant accanta de su mare e
chircaiant de istare in accordu con sa zente autoctona. Sunt bistados sos
fenitzios a iscriere a primmu su nòmine Sardigna, ind una preda chi est in su
museu archeològicu de su Castrum de Casteddu, si podet narrere chi issos non
impreaiant sas bocales cando iscriìant. Paret chi, comente s'est passadu dae sos
fenitzios de su Libanu a cussos chi bivende in Africa sunt nados Punicos, carchi
cosa siat cambiada, ca custos fint peus e cheriant fàghere sos meres. In custu
tempus sa Sardigna fit puru una base milidare de sos punicos, ca sas naves
issoro, dae Cartàgine e su portu de Capu Malfatanu, accanta de Teulada,
serraiant ind una morsa su Mare Mediterraneu e nemos podiat passare. A pustis de
sa segunda gherra pùnica arribant sos romanos, e po sèculos meda sa Sardigna
abbarrat romana. E diventat sa "domu 'e trigu" de Roma, sas tzittades accanta e
su mare sunt semper prus mannas, ma est seguru chi sos romanos non bi l'apant
fatta a "romanitzare" sa Barbàgia. Sunt arribados a Fordongiani (Forum Traiani),
Austis (Augustus) ma inie sunt abbarrados. Cando Roma est rutta sunt arribados
sos Vàndalos, chi teniant puru sa parte de Africa chi est acanta acanta a sa
Sardigna: Ippona (chi oe si narat Annaba, in Algeria) est sempre istada prus
acanta a Casteddu de ontzi tzitade de sa penisula italiana. In carchi manera sos
romanos de oriente, sos bizantinos (in sardu Aregos) nde giàgarant sos vàndalos
e pro chimbichentos annos abbarrant in Sardigna. A sa fine si nde andant, ma
lassant famìllias nobiles, chi sunt sas chi ant a andare a cummandare in su
perìodu de is Giuigados. De sos Aregos abbarrant sos santos e sos lùmenes:
Costantinu, Bachis, Chìrigu, pro narrere. De ammentare chi sos Aregos, comente
sos atteros romanos, no bi la apant fatta a intrare in Barbagia, e comente sos
àteros ponent su "Dux militaris" in Fordongiani, pro chircare de firmare sas
bardanas de chie biviat in sos montes.

In s'annu 1324, sos Aragonesos conchistant manu militari Casteddu cun s'agiudu
de su Rennu de Arbarea, boghendeche a fora sos Pisanos. Est sa nàschida de su
Rennu de Sardigna. Dae su 1354 a su 1420, cun fases diversas, addurat sa gherra
intro de su rennu aragonesu e su arbaresu, s'ùrtimu abarradu de sos bàttor
rennos sardos antigos. Persones de importu de cussu perìodu de gherra e
pestilèntzias sunt su Giùighe arbaresu Marian IV e sa fìgia sua Eleonora. In su
1420 s'ùrtimu giùighe, Guillermu de Narbona, bendet su tìtulu giuigale a su re
de Aragona pro chentumìgia fiorinos de oro. Abarrat unu rennu solu, in s'ìsula,
su Rennu de Sardigna, prima cadelanu e a pustis ispannolu. Cun sos cadelanos e
sos ispannolos sa Sardigna connoschet su feudalismu.

In su 1720 sa corona colat in conca a sos ducas de Savoia, chi in custa manera
si faghent reis.

De importu, suta sos Piemontesos, su perìodu "revolutzionàriu" de sos annos
1793-1796, cun unu protagonista mannu: Juanne Maria Angioy. Su Rennu de Sardigna
addurat cun totas sas prerogativas suas fintzas a su 1847, cando su re Càralu
Albertu cuntzedit sa "Fusione Perfetta" cun sos istados continentales de su
rennu. In su 1861, a pustis de sas duas primas gherras de indipendèntzia
italiana e de sas conchistas garibaldinas, mudat nòmine in Rennu de Itàlia.

In su sèculu de binti sunt de ammentare sos fatos de sa Brigata Tàtari in sa
Prima Gherra Mundiale, dae chi s'est ischidada torra s'identidade e su
natzionalismu sardu. De su 1921 est sa nàschida de su Partidu Sardu de Atzione,
fundadu, cun àteros, dae Emìliu Lussu.

Su fascismu at tènnidu dificultate meda a s'instaurare in Sardigna. In su 1924
Benito Mussolini mandaiat in Sardigna su generale Gandolfo pro isperrare su
Partidu Sardu de Atzione (chi teniat tando su 30-40% de sos votos): naschet
s'esperièntzia de su "sardu-fascismu", est a nàrrere sa gestione de su PNF in
Sardigna dae sa dereta de su PSdA, ghiada dae Paolo Pili. In càmbiu, Mussolini
finàntziat sa Lei de su Milliardu, ma comintzat un'òbera de italianitzatzione
fortzada de Sardigna, colonitzende cun vènetos is paules a intre Terraba e
Aristanis, e atachende s'impreu de sa limba sarda, "natzionalitzende a
s'italiana" sas massas sardas puru.

In sa II Gherra, Casteddu fit casi deruta de is bombardamentos anglo-americanos,
ei sos nazi-fascistas aiant operadu una ritirada istratègica dae s'Isula. In sos
annos chi sighiant, in Casteddu si fit acodrada una Consulta pro iscrìere
un'Istatudu de Autonomia, chi fit aprovadu, in formas moderadas e partzialmente
autolesionistas pro sa Sardigna, in s'ùrtima sètzida de sa Corona costitudora in
su 28 de freàrgiu de 1948: est sa nàschida de sa Regione Autònoma de Sardigna,
isperu e disisperu de sos annos postbèllicos.

In sos annos '50 ant picadu comintzu fatos noos. Est istada bogada sa malària,
gràtzias a su dinare de sa fundatzione Rockefeller, e custu est istadu unu fatu
bonu pro sas populatziones de sas marinas e su turismu. In su matessi tempus ant
impostu però sa tzerachia militare: unu muntone de ètaros leados a sas
atividades econòmicas e postos in suta de sa cumpetèntzia militare de sa Nato e
de sos americanos: Su 60% de totus sas tzerachias milidares italianas sunt, a
die de oe, in Sardigna. De sos annos '60 imbetzes est su "Pranu de Rinàschida",
una leze de s'istadu italianu chi cuntzediat finanziamentos agevolados pro
fagher a naschere industrias mannas in Sardigna. Gai sunt nàschidos sos polos
chìmicos Portu Turre e sas rafinerias in Sarroch. In sos annos '70 pro sa legge
contra a su banditismu in Sardigna fit istada finanziada s'industria de Otzana.
Ma, a pustis de tantos annos, si podet narrer chi in parte est istadu unu
faddimentu, pro sos dannos ambientales e pro cussos economicos massimu in su
casu de Ottana. S'industrialitzazione at creadu puru grandes cambiamentos
sotziales. Ma in su matessi tempus ant fraigadu in cussos annos diversas
infrastrutturas chi ant mezoradu meda su livellu istrutturale e economicu de
s'isula.

Sa Sardigna est una de sas 5 regiones autònomas a istatutu ispeciale de Itàlia.
Sa Sardigna est s'ùnica Regione de Itàlia (imparis cun su Veneto) chi sa zente
sua at de manera ufitziale su nùmene de «popolo» dadu dae su Parlamentu
italianu.

Assentada in sa Costitutzione de sa Repùbrica Italiana, est nàschida in su 1948.
Sas primas eletziones bi sunt istadas in su 1949.

Bae puru a biere : sardu, galluresu, tataresu, catalanu aligheresu, tabarchinu,
italianu.

Sos sardos impare a s'italianu faeddant su sardu, limba nou-latina reconnota
comente ufitziale paris cun sa de istadu in su 1997, a pustis de medas peleas
chi punnaiant a cust'iscopu, ma puru ateras limbas chi sardas no sunt e
costituint minorias, comente a su galluresu, cunsideradu dae unos cantos che unu
limbazu autònomu, o unu cossu simile a cussu de sa tzidade 'e Sartene, o isulas
linguisticas a sese, che a s'aligheresu, una variante de su catalanu orientale,
su venetu in Fertilia, Maristella, Arborea e Tanca Marchesa (bell'iscumpartu,
peroe). Sicund'e un'istudiu reghente de sa regione, su sardu lu diant
connoschere unos 1.495.000 pessones e faeddare unos 1.000.000, a fronte de su 3%
ebbia chi naraiat de no lu connoschere, de no lu cumprender e de no lu cherrer a
imparare. Ant sinnaladu chi, peroe, b'at s'arriscu chi su sardu diat poder
andare intre pagu tempus ind unu protzessu de estintzione, si no si ponet
remèdiu, ca no b'est galu su bilinguismu, bistu chi b'at unu stigma assotziadu a
custa limba e in sos ufìtzios pùblicos no s'impreat a favore, oje, de s'italianu
ebbia: sa majoria de sardos est oe in die italianitzada.

S'ìsula est fentomada pro sas localidades turisticas suas, e intra custas
podimus ammentare sa Costa Smeralda, sas isulas de Madalena e Cabrera, sa
tzitade de S'Alighera, pro sas calas ispantosas de s'Ogiastra incastradas in sas
falèsias calcàreas artas: Cala Goloritzè, Cala Luna, Cala Gonone e puru pro
s'internu sou, e in particulare su Gennargentu. In sos ùrtimos annos in su Sud
ant fraigadu paritzas locandas e sìtios turìsticos (a SE Crabonaxa e Murera a SO
Santa Margarida e Guàrdia de is Morus de Pula, Chia). Interessantes pro su
turismu, s'archeologia de sas Ìsulas de s'Arcipèlagu sulcitanu (Santu Antiogu e
San Pietro): in custu arcipèlagu in su perìodu Maju - Làmpadas faghent oe galu
sa pisca de su Tunnu Ruju (Tunnus Tynnus) cun sos brancos de tunnos chi benint
dae s'Atlànticu, in fase riprodutiva.



https://sc.wikipedia.org/wiki/Santu_Srabadoi

Coordinatas: 39°55′14.9″N 8°27′06.27″E﻿ / ﻿39.920806°N 8.451742°E39.920806;
8.451742

Santu Srabadoi de Sinnis est una biddighedda de sa provìntzia de Aristanis posta
a intru de su territòriu de su comuni de Crabas.

S'agatat in sa pati meridionalli de sa penìsua de su Sinnis a mesu caminu intra
de s'istàniu de Crabas e sa laguna de Mistras. Po ddu arribai si sighit po 8,5
kilometrus s'istrada chi de Crabas betit a Sant'Uanni de Sinnis. Sa bidda est
populada iscetis fachi a sa primu chida de su mesi de cabudanni, po sa festa de
su santu chi ddi giait nòmini. Po su restu de s'annu no est bìvida de nemus.

In is annus 60 de su '900 Santu Srabadoi est istètiu fatuvatu su set de cinimas
spaghetti-western, intra de custus su prus famadu est Giarrettiera Colt. Fentzas
a is annus '80, s'architetura de sa bidda sighiat a tenni medas de is mudàntzias
giadas po ddus girai. Intra de custas sa prus nodìa fiat su saloon, unu tzilleri
in istili western, chi est andau abruxau a primìtziu de is annus 90. Oi sa bidda
est istètia restaurada e tòrrat a tenni is tratus originallis suus.

In su 2003 su cumplessu Meganoidi d'at isceberada po nchi girai su video de unu
sìngulu insoru: Zeta Reticoli.



https://sc.wikipedia.org/wiki/Santu_Gavinu

Gavinu in sardu finas Bainzu, Bingiu fit unu soldadu edd'est istadu martirizzadu
umpare a Protu e Zuniari, duos cristianos, po sa fide issoro, sunt istados
decollados in Portu Turre, in Sardigna durante sa persecutzione de Diocletzianu.
Sa vicenda de sos tres martires sardos est connotta pro via de Antonio Cano chi
aiat cumpostu sa prima òpera literària in limba sarda chi si connoscat: Sa vitta
et sa morte, et passione de sanctu Gavinu, Prothu et Jaunariu. Gavinu est finas
mentuadu in una littera iscritta dae su paba Gregoriu su Mannu in su 599 a su
piscamu de Cagliari( inue si mentuada unu monasteriu de Santu Gavinu). Su nòmene
Gavinu ( ateras boltas su nomene cumparidi comente Bainzu, Aìne) s'agatada medas
boltas in su Condaghe de Silki (sec. Xi-XIII). Su nomene de sos tres martires
umpare s'agatada in d'unu martirologiu de su sec.VI-VII. In su seculu VI est
istada fraigada una basilica, minoredda, in Portu Turre in onore de sos tre
martires. In su seculu XI est istada fraigada sa basilica , paret suta su regnu
de Gonariu Comita e Barisone I, chi s'agatada ancora oe.

Subra santu Gavinu oltre a su poema fentomadu de A.Cano (sec. XV), bind'ada
un'ateru de Zirominu Araolla, canonigu de sa cattedrale de Bosa, sec.XVI. Sa
festa de sos tres santos si celebrat su 25 de santuaine.



https://sc.wikipedia.org/wiki/Santu%20Lussurzu

Santu Lussurzu est una bidda de 2.578 tzitadinos, colloada in su versante
orientale 'e su Montiferru, in sa Provìntzia de Aristanis.

Su territoriu 'e sa 'idda est in parte manna montagninu. Lompet a oriente
fintzas a s'altipianu 'e Abbasanta ibue suerzos e masones parent a intro'e una
pintura. Cun Culeri si partzit sas cimas prus altas de sa cadena 'e su
Montiferru. Buscos de castanza e de elighe, chi sunt istados amenetzados de su
fogu 'e su 1994 chi at postu in perigulu su Montiferru, faghent sentinella e
corona a sa'idda. In medas narìant chi sa 'idda s'isviluppàt a intro 'e unu
vulcanu. In beridade, totu su Montiferru paret de origine vulcanica ma non
s'ischit ibue siat su zassu zustu 'e su cratere.

Dae sa 'idda est possibile a leare caminos po escursiones chi in pagos
chilometros mustrant sas bellesas de su territoriu suu: istrampos,sas rocas
carateristicas de sos montes, sos rios e sos frumenes, sa flora e sa fauna. Si
podet visitare puru su riu 'e Bau 'e Mela, s'abba 'e su cale annat a finire a
s'istrampu 'e sos molinos, chi leat su lumen de sos molinos de s'epoca
pre-industriale. Ateros caminos lompent a sas lacanas de sas biddas a funnu,
comente Culeri e Iscanu.

Su burgu 'e Santu Nenaldu est bividu de paga zente in s'ierru ma si populat de
turistas e furisteris in s'istiu, in sa cale istaione, sas dominigas e sas dies
nodidas, si prenat de zente in crica 'e su friscu 'e sos montes suos. Est
naschidu propriu cun su fraigu 'e Sa Cresia romanica de su XII seculu e a
costazu s'antigu ispidale, sede de s'ordine de Santu 'Anne in Gerusalemme.In
cussu tempus Santu Lussurzu faghiat parte de su Giudicadu de Torres chi tra su
1127 e su 1182 fuit cumannadu de Gonario II chi ìat leadu parte a sa sigunna
Crociata. Su burgu est como famosu po sas sete funtanas (siete fuentes), s'abba
e sas cales, pura, cristallina e famosa in totu sa Sardigna po sas propriedades
salubres suas, alimentat unu riu chi calat fintzas a sa pian'e Abbasanta. Su
zassu est propriu a intro 'e unu buscu de elighes e suerzos. No est raru bier
albures seculares, in particulare a unu chi teniat prus de 200 annos est istada
posta una targa. Propriu in Santu Nenaldu oldinzant d'ogni annu sa Fiera
regionale 'e su caddu, chi attìrat totu sos amantes de sa cultura lussurzesa
ligada a su munnu 'e sos caddos.



https://sc.wikipedia.org/wiki/Sant%27Efis

Sant'Efis (Antiochia, 250? - Nora, 15 gennàrgiu 303) est unu Santu e Martiri de
sa crèsia Catòlica Apostolica Romana, est connotu me tota sa Sardigna.

De Sant' Efis esistit una "Passio" o contu de sa vida e de su martìriu suu, ki
s'agatat in Acta Sanctorum, una arregorta de contos subra de sa vida de Santos,
incumentzada in Bèlgiu; su 1643 da e J. Bollandus e atrus, gesuitas. Esistint
prus de 60 volumines e benit sighia fintzas a oe. Is noas (cun meda
interrogativos) parent custas: Efis fut orientali, fortzis originàriu de Efeso,
insandus in sa "magna Greghia" oi in Turchia. Fut unu militari a su tempus de
s'imperadori Diocletzianu (243-313 d.C.). Benit in Itàlia. Innoi si cunvertit a
sa fidi cristiana. Partit dae Gaeta cun soldaus e a cabu de una flotta de navis
e diretu a Tarros in Sardigna.Una tempesta manna at fatu fàghere naufràgiu a 15
naves; cun sas ateras est arribadu a Tharros, che fut su portu prus acanta a
Forum Traiani (Fordongianus) inui bi fut su cumandu po controllare su territòriu
dae sos barbaricinos. A poi Efis calat a Casteddu, fortzis a raportu de sos
superiores suos. A Casteddu si professat cristianu ananti a sos zuighes e benit
mandadu a Nora, tando tzitade importante po su portu. A Nora, si narat, Efis est
istadu scabitzau.

Sa Passio paret ki siat stètia iscrita in su seculu XI. In Casteddu esistit una
crèsia,in Stampaxe unu bixinau de Casteddu, dedicada a Santu Efis; un'atra in
Nora, e atras. In Casteddu dae su 1657, donni annu si tzelebrat sa Festa de
Santu Efis. Oi est una cosa manna meda. Su 1 de mayu, si tenit una processioni
cun sa stàtua de su santu ki essit dae sa crèsia de Stampaxi. A sa processioni
b'at zentoria meda: bi sunu sos gruppos in costumu (òminis, fèminas pitzinnos,
pitzinnas) de medas biddas de Sardigna, e cun carros, tragaus dae sos boes e
subra zente in costumene. Sas Autoridades andant a cuaddu.

Unu spetàculu mannu, e trasmìtidu dae sa televisioni, cun zente meda chi
assistit. Sa processioni durat paritzas oras, finsas a cando su santu essit
fora'e tzitade, po andare a Nora. Pagas dies a pustis, torrat in forma privada,
a sa crèsia de Stampaxe.



https://sc.wikipedia.org/wiki/S%C3%B2rgunu

Sòrgono est una bidda de sa Provìntzia de Nùgoro in su Mandrolisai, s'agatat a
700 metros subra su mare e jughet 1.761 bividores.

L'agatamus propriu in su centru geograficu de s'isula e podet essere cunsiderada
sa bidda sa prus importante de su Mandrolisai. Difatis b'est s'ispidale, sa
pretura, s'ufisciu de collocamentu, s'isetoria, e ateros servitzios de
riferimentu pro tota sa leada coment'e sas iscolas:

Sos nuraghes : Nurake Biru 'e Concas,Nurake Calamaèra , Nurake Costa 'e Feùrra,
Nurake Crastutòrro, Nurake Crebos, Nurake Crecos, Nurake Cungiau 'e su Crèccu,
Nurake Funtana Frida, Nurake Funtana Morta, Nurake Ghenna 'e Pranu, Nurake
Grùghe, Nurake Iscalas, Nurake Lò, Nurake Niu 'e Cròbu, Nurake Orrubiu, Nurake
Pastoreddu, Nurake Prànu, Nurake Santu Giàccu, Nurake Santu Perdu, Nurake Su
Angiu o Molimènta, Nurake Talalù, Nurake Talei, Nurake Tanca Sa Cresia, Nurake
Terriscana.

Zassos de 'idere Logu de mesania de sa Sardigna zassu Funtana de Meurra e
foresta Massanì, cheja fora de bidda de San Mauro chin sos “muristenes”, cheja
fora de bidda de santu Giagu, cheja fora de bidda Nostra Segnora de Itria,
foresta S.Loisu e-i s'oasi naturalistica in sa leada de Bardacolo (logu ue si
pesat su chervu sardu), foresta monte “Littu”, “Serra Longa”, funtana de “Perda
'e manza” .

Zassos culturales Museo de sa linna(in fase di allestimento), Istazione
ferroviaria de sa linea Casteddu-Sorgono (architettura de ingegneria ferroviaria
de sos urtimos 'e s'800 chi che colat in logos galanos e ispetaculares. Cantaru
Pisanu de su 1600 in su 'ighinadu “Funtana Lei”. B'at, pius de totu in su
'ighinadu “Forreddu”, paritzos esempios di architetura domestica aragonesa ;
Domo Carta 'e su 1600 propriedade Sias. Di istraordinaria bellesa sa cheja fora
'e bidda de S.Mauro chin su rosone de istile Pisanu pius mannu 'e tota s'Italia,
e-i sos "Muristenes" impitados sas dies de sa festa pro espositzione de sas
cosas fatas in su logu. Sa cheja 'e Santu Jagu, fata dae sos Romanos. La cheja
de s'Itria chi dae un'altaria dae pius a mancu de 1000 metres permitit una
panoramica istraordinaria.



https://sc.wikipedia.org/wiki/S%27Alighera

S'Alighèra (in saligheresu L'Alguer, in tàtaresu L'Aliera, in italianu Alghero)
est una tzitade situada in sa Provìntzia de Tàthari in sa Sardigna
nord-otzidentale. B'at 40.461 tzitadinos.

S'Alighera, tzitade in su nord ovest de sa Sardigna. S'Alighera est istada
fundada e suta de sos genovesos de sa famìlia de sos Doria (cun su numene
Alghero), imparentada cun familias de su Rennu de Torres. Est istada disputada
tra sos Genovesos, sos Pisanos e su Rennu de Arborea. In su 1354 est istada
conchistada dae Pedru IV de Aragona, tando sa populatzione originària sardòfona
ed in partis italianofona nd'est istada bogada e cambiada cun colonos arribende
dae sos Paisos cadalanos.

No si ischit inue sa populatzione originale siat finida, aderetura si narat in
Dèsulu. Dae carchi documentu agatadu dae pagu, paret imbece ind unu logu no
tropu acanta, né tropu atesu, ind una bidda noa (Biddanoa Monteleone?).

Oe puru s'aligheresu, resistente in sa boghe de sos mannos e pagu faeddadu dae
sos giovanos e pitzinnos, est de origine cadalana. S'aligheresu no s'est
isviluppadu sighinde s'evolutzione de su cadalanu de Catalogna, est finidu po
diventare unu cadalanu cun unu isviluppu sou, po su fatu de restare prus pagu
isoladu dae su restu, e cun influssos de su sardu e de s'italianu.

In s'Alighera esistint duas iscolas de pénsu: chie cheret cullegare s'aligheresu
a su cadelanu de Catalogna, ispinghinde a atzetare cambiamentos po lu fàghere
diventare su cadelanu de oe, e chie invece cheret cunservare s'aligheresu
comente est e si ch'est evolutu, preoccupadu prus de lu tènnere biu in sa
faeddada e iscritúra. Sa duas tendentzias però cherent favorire sos
cullegamentos culturales, turìsticos et economicos puru (gemellagios) cun
Barcellona e-i sa Catalogna.

In sa tzitade betza, si podet legere su nomene de sas carrelas in catalanu
(carrer, carrerò) e in italianu. In s'Alighera s'intendet puru faeddare in
sardu: sos chi dae sa biddas sunt andados a bivere in s'Alighera, puru a poi de
medas annos cun sos amigos o in domo sighint a lu faeddare.

Sa bìa nada "de sos duos mares" collegat sa tzidade cadalana cun Portu Turre. In
medas dae s'Alighera andaìant e andant a trabagliare a Portu Turre in su
petrolchimicu.

Caraterìsticos sunu sos burgos (Borgate) in sas campagnas de s'Alighera: Santa
Maria la Palma, Guardia Grande, Loretella, Sa Segada, Maristella. Fertilia, est
fundada in periodu fascista e abitada dae su 1948 dae istrianos.



https://sc.wikipedia.org/wiki/Repubrica_Ceca

Sa Repùblica Ceca (in cecu Česká republika), narada fintzas Cèchia (in
cecu Česko), est unu istadu de s'Europa tzentrale, chi faghet parte de s'Unione
Europea. Sa capitale e tzitade prus manna est Praga.

S'istadu tenet istèrrida de 78 866 km² e populatzione de prus de 10.500.000
bividores. Allàcanat in su norti-uestu e sud-uestu cun sa Germània, in su norti
cun sa Polonia, in s'estu e sud-estu cun s'Islovàchia, in su sud cun s'Àustria.
Non tenet bessida a mare.

Istoricamente contat tres regiones: Boèmia (uestu), Moràvia (estu) e Islèsia
(partzida cun sa Polònia).

Su territòriu est mescamente montosu e montigrosu. Totu sa làcana chi partzit sa
Boèmia cun sa Germània est dada dae sos montes Sudetos, mentras sa làcana de
s'Islèsia cun sa Polònia dae sos montes de sos Gigantes. Sa Moràvia tenet
intames aèrgiu sustotus montosu.

S'istadu Cecu fiat formadu a s'acabu de su de 9 sèculos comente Ducadu de
Boèmia, suta su Grandu impèriu Moravu. A fatu de sa ruta de s'impèriu in su 907,
su tzentru de su pòdere fiat tramudadu a Boèmia, suta sos Premislidos.

In su 1004 su ducadu fiat reconnotu formalmente che parte de s'Impèriu Romanu
Sagradu in ue diat tènnere unu votu in sas eletziones. Fiat fatu Rennu de Boèmia
in su 1212 e aiat azuntu istèrrida massima in su de 14 sèculos. Su rennu de
Boèmia non teniat domìniu isceti subra sa Boèmia, ma fintzas subra àteros
territòrios chi, impare formaiant sa Corona de Boèmia.

Durante su de 15 sèculos su rennu fiat imbestidu dae su movimentu reformista
religiosu, ghiadu de Jan Hus, chi si contraponiat a sa crèsia catòlica e aiat
dèpidu acarare medas derrotas dae sos printzipes catòlicos de s'Impèriu Romanu
Sagradu chi ddi aiant mòvidu gherras contra.

A pustis de sa batalla de Mohács in su 1526, sa Corona de Boèmia fiat a pagu a
pagu intregada in sa monarchia de sos Habsburgos, impare a Archiducadu de
Àustria e a su Rennu de Ungheria. Sa rebellia boema contra sos Habsburgos
catolicos, fata a s'inghitzu de su de 17 sèculos (1618-1620), aiat tentu a efetu
s'iscòpiu de sa gherra de sos trint'annos, a sa fine de chi sa monarchia diat
afortiare su poderiu e diat torrare a impònnere su catolitzèsimu. Fiat fintzas
adotada una polìtica de germanizatzione.

Cun s'iscontzu de s'Impèriu Romanu Sagradu de su 1806, su rennu de Boèmia fiat
fatu parte de s'Impèriu Austrìacu. In su de 19 sèculos, sa Cèchia fiat s'àrea
prus industrializada de s'impèriu.

Sa Cèchia diat balangiare indipendèntzia cun nùmene de repùblica de
Cecoslovàchia impare a s'Islovàchia a pustis de sa prima gherra mundiale, in su
1918, sende chi s'Impèriu Àustro-Ungheresu fiat istadu derrotadu e a
cusseguèntzia de custu fatu fiat collassadu.

In sos annos 30, sa Cecoslovàchia fiat su solu istadu de s'Europa tzentrale chi
si poderaret cun istitutziones democràticas. Sa Cèchia fiat su primu territòriu
chi sa Germània nazista diat ocupare. Fintzas a sa fine de sa segunda gherra
mundiale difatis, totu s'àrea de sos montes Sudetos fiat populada dae unos 3
milliones de bividores tedescos, chi in ie fiant etnia de majoria.

Sos nazistas, segundu sos acòrdios de München si fiant in antis annessionados su
territòriu de Sudetos in su 1938, a coa in su 1939, a gherra comintzada, totu sa
Cèchia. Sa Cecoslovàchia diat acabare de esìstere comente istadu pro totu sa
durada de sa gherra.

Sa Cecoslavàchia fiat liberada dae sas tropas sovièticas e dae sas fortzas
americanas in su 1945. Sa majoria de sos bividores tedescos fiant bogados a
pustis de sa gherra. In su 1946 su partidu comunista de Cecoslovàchia aiat
bìnchidu sas eletziones e a fatu de unu corpu de istadu de su 1948, fiat fatu
istadu comunista suta influèntzia soviètica.

In su 1968 su malcuntentu contra su regimene aiat betidu a unu movimentu de
reformas chi punnaiat a intrare istitutziones democràticas in intro de unu
istadu cun istrutura comunista, in sa chi diat pois pigare nùmene de Beranu de
Praga. Su tentativu diat però èssere ismurriadu cun s'invasione soviètica de
s'istadu. S'ocupatzione diat durare fintzas a su 1989, annu de sa Rivolutzione
de Velludu, cando su regìmene comunista fiat collassadu e fiat formada una
repùblica multipartìtica.

Su 1 de ghennàrgiu de su 1993 sa Cecoslovàchia fiat iscontzada in manera
paghiosa, betende a nàschida de sos duos istados de Islovàchia de de Repùblica
Ceca.

Dae su 2004, annu cando est diventada membru de s'Unione Europea, sa Repùblica
Ceca est parte de s'àrea de Schengen.

Sa majoria de sos bividores de sa Repùblica Ceca sunt de etnia ceca (63.7%),
sighint moravos (4.9%), islovacos (1.9%) islesianos, polonesos e tedescos. Unu
26% de sa populatzione no at ispetzificadu de apartènnere a una etnia in
particulare.



https://sc.wikipedia.org/wiki/Rep%C3%B9brica_Democratica_Tedesca

Sa Repùblica Democràtica Tedesca (RDT)(in tedescu Deutsche Demokratische
Republik, DDR), narada prus simpremente Germània Est, fiat unu istadu esistidu
de su 1949 a su 1990 in sa zona de chi oe est Germània chi cun s'agabu de sa II
Gherra Mundiale fiat assignadu a s'ocupatzione militare de is tropas Sovièticas.

Su territòriu de s'istadu cumprendiat cussos de is atuales Land de: (de nord a
sud) Mecklenburg Vorpommern, Brandenburg, sa parte est de su Stadtstaat de
Berlin, Sachsen-Anhalt e Freistaat Sachsen.

Allacanaiat a Est cun sa Polònia, a Sud cun sa Tzecoslovàchia, a Ovest cun sa
Repùbrica Federale Tedesca e a su Nord teniat bessida in su mare Balticu.

Sa proclamatzione de sa Repùblica Democràtica Tedesca acuntessiat su 7 de
santugaine 1949, comente resposta a sa proclamatzione unilaterale de sa
Repùblica Federale Tedesca (RFT) (prus nodia comente Germània Ovest) in is zonas
de ocupatzione militare de is tropas de Istados Unidos, Renniu Aunidu e Frantza.

Addiliat a su Patu de Warszawa in su 1957. Impare a sa RFT, beniat ammitida in
s'ONU isceti su 18 de capudanni 1973.

S'acostamentu cun sa Germania Ovest fiat incomintzadu cun s'eletzione a
presidente de Willy Brandt in sa RFT in su 1969 chi sighiat una polìtica
definida Ostpolitik (polìtica de s'est), e fiat sighida cun s'eletzione de Erich
Honecker in su 1976 a Est.

S'istadu at agabadu de esìstere a sa fine de su 1989. Difatis a primu, s'11 de
cabudanne 1989 s'Ungheria aiat abertu is fronteras cun s'Àustria, fatu chi
permitiat a is tedescos de s'Est de si·nche andare a s'Ovest, e pagus meses a
pustis, su 9 de onniasantu nde fiat isciarrocadu su Muru de Berlin, simbulu de
sa Gherra Frida.

In s'annu chi fiat sighidu is duas repùblicas tedescas si fiant aunidas e fiat
nàschida sa Germània de oe.

Is abitantes de sa Repùbrica Democràtica Tedesca fiant meda prus pagos de sos de
sa Repùbrica Federale, ma de su restu sa mannària de su territòriu fiat minore.
Is tzitades printzipales fiant Berlin-Est, Dresden e Leipzig. Àteras tzitades
fiant Halle, Jena, Rostock, Karl-Marx-Stadt.

Pro su chi pertocat sa religione, is tedescos de s'Est sunt a majoria
protestante luterana, ma s'istadu essende de ideologia communista professaiat
s'Ateismu. Is creidores non beniant persighidos ma teniat lìmites mannos in sa
possibilidade de carriera in su traballu.



https://sc.wikipedia.org/wiki/Rep%C3%B9brica_Democr%C3%A0tica_Tedesca

Sa Repùblica Democràtica Tedesca (RDT)(in tedescu Deutsche Demokratische
Republik, DDR), narada prus simpremente Germània Est, fiat unu istadu esistidu
de su 1949 a su 1990 in sa zona de chi oe est Germània chi cun s'agabu de sa II
Gherra Mundiale fiat assignadu a s'ocupatzione militare de is tropas Sovièticas.

Su territòriu de s'istadu cumprendiat cussos de is atuales Land de: (de nord a
sud) Mecklenburg Vorpommern, Brandenburg, sa parte est de su Stadtstaat de
Berlin, Sachsen-Anhalt e Freistaat Sachsen.

Allacanaiat a Est cun sa Polònia, a Sud cun sa Tzecoslovàchia, a Ovest cun sa
Repùbrica Federale Tedesca e a su Nord teniat bessida in su mare Balticu.

Sa proclamatzione de sa Repùblica Democràtica Tedesca acuntessiat su 7 de
santugaine 1949, comente resposta a sa proclamatzione unilaterale de sa
Repùblica Federale Tedesca (RFT) (prus nodia comente Germània Ovest) in is zonas
de ocupatzione militare de is tropas de Istados Unidos, Renniu Aunidu e Frantza.

Addiliat a su Patu de Warszawa in su 1957. Impare a sa RFT, beniat ammitida in
s'ONU isceti su 18 de capudanni 1973.

S'acostamentu cun sa Germania Ovest fiat incomintzadu cun s'eletzione a
presidente de Willy Brandt in sa RFT in su 1969 chi sighiat una polìtica
definida Ostpolitik (polìtica de s'est), e fiat sighida cun s'eletzione de Erich
Honecker in su 1976 a Est.

S'istadu at agabadu de esìstere a sa fine de su 1989. Difatis a primu, s'11 de
cabudanne 1989 s'Ungheria aiat abertu is fronteras cun s'Àustria, fatu chi
permitiat a is tedescos de s'Est de si·nche andare a s'Ovest, e pagus meses a
pustis, su 9 de onniasantu nde fiat isciarrocadu su Muru de Berlin, simbulu de
sa Gherra Frida.

In s'annu chi fiat sighidu is duas repùblicas tedescas si fiant aunidas e fiat
nàschida sa Germània de oe.

Is abitantes de sa Repùbrica Democràtica Tedesca fiant meda prus pagos de sos de
sa Repùbrica Federale, ma de su restu sa mannària de su territòriu fiat minore.
Is tzitades printzipales fiant Berlin-Est, Dresden e Leipzig. Àteras tzitades
fiant Halle, Jena, Rostock, Karl-Marx-Stadt.

Pro su chi pertocat sa religione, is tedescos de s'Est sunt a majoria
protestante luterana, ma s'istadu essende de ideologia communista professaiat
s'Ateismu. Is creidores non beniant persighidos ma teniat lìmites mannos in sa
possibilidade de carriera in su traballu.



https://sc.wikipedia.org/wiki/Rep%C3%B9blica_de_Santu_Marinu

Santu Marinu (in italianu: San Marino; in dialetu sanmarinesu San Marèin o San
Maroin), ufitzialmente Sa Prus Serena Repùblica de Santu Marinu (in italianu:
Serenissima Repubblica di San Marino), est unu micro-istadu enclave, inghiriadu
dae s'Itàlia e postu in sa penìsula italiana, in su chirru norte-est de sa
cadena montosa de is Apenninos. Tenet istèrrida de a penas 61,19 km² e
populatzione istimada a unos 33.000 bividores. Sa capitale est Tzitade de Santu
Marinu, sa bidda prus manna Dogana. Sa limba ufitziale est s'italianu. Santu
Marinu est su membru de su Cussìgiu Europeu cun prus pagos bividores.

Santu Marinu si bantat de èssere su prus antigu istadu soberanu cun
costitutzione republicana in su mundu, a resurtu ùrtimu de sa comunidade
monàstica fundada su 3 de cabudanni 301 dae su picapedreri Marinu de Arba.
Segundu sa legenda, Marinu fiat mòvidu de Rab - tando colònia romana de Arba -
in su 257, annu cando s'imperadore benidore Diocletzianu aiat postu decretu pro
torrare a fraigare sos muros de Rìmini, chi fiant istados isciarrocados dae sos
piratas liburnos.

Sa costitutzione de Santu Marinu (Leges Statutae Republicae Sancti Marini)
cunsistet in una sèrie de ses libros iscritos in latinu a manu de s'agabbu de su
de 16 sèculos, chi ditant su sistema polìticu de s'istadu, intre àteras
chistiones. Sunt is documentos de guvernu chi benint a èssere galu bàlidos
cunsiderados prus antigos de su mundu.



https://sc.wikipedia.org/wiki/Rennu_de_Sardinna

Su Rennu de Sardigna (nùmene uffitziale: Rennu de Sardigna, Cipru e Gerusalemme,
Ducadu de Savoja e Monferrato, Printzipadu de Piemonte) fiat su rennu chi de su
1720 fiat suta podèriu de sa dinastia Savoja, annu cando s'ìsula de Sardigna
fiat istada tzedida a su re Votòriu Amedeu II de Savoja, in cambiapare cun
s'Austria-Ungheria de sa SItzìlia. Sa Sardigna fiat difatis istada assignada a
custos ùrtimos in su tratadu de Utrecht (1713).

Su rennu fiat formadu foras de Sardigna de sa regione oe frantzesa de Savoja, de
su Piemonte, Nitza e de su 1815, annu de su cungressu de Vienna nde faghiat
parte fintzas sa Liguria e sa capitale sua Genova.

Durante sa prus parte de sos sèculos sa capitale polìtica e economica fiat
Torino, mancari ufitzialmente intre su 1326 e su 1847 esseret Casteddu.
Contrassempere a su nùmene, sa Sardigna aiat in realidade pagu importu in sas
detzisiones chi pertocaiant s'istadu.

In su 1860 su rennu aiat perdidu sos territòrios de Savoja e Nitza, tzèdidos a
sa Frantza che pagamentas pro s'azudu in sa gherra contra sos austrìacos.

Sa fine sua currespondet a sa nàschida de su Rennu de Itàlia, de chi est
cunsideradu legalmente istadu fundadore.

S'istitutzione de su tìtulu de Rennu de Sardigna e Còrsica (Regnum Sardiniae et
Corsicae) torrat a coa a su 1297 (o 1299). Su paba Bonifàtziu VIII, chi
pretendiat chi is ìsulas aparteneret a su pabadu, aiat dadu a su re aragonesu
Jacu II licentia invadendi, chi diat èssere su deretu de las invàdere e nde las
cunchistare.

In su 1297, addurande galu sa gherra de su Vespro tra Anzoinos e Aragonesos, su
papa Bonifaciu ottavu aiat cuntzedidu a sos Aragonesos sa corona de res de
Sardinna in cambiu de sa de su rennu de Sitzilia: una licentia invadendi in
beridade, ca sa Sardinna aiat zai sas istitutziones suas.

Infattis b'aiant sos Pisanos in Casteddu e Gaddura, sos Doria in su Capu de Susu
e supratottu su zuigadu de Arborea.

Sos Aragonesos aiant isettadu belle trint'annos, innantis de si movere. In su
1323, però, aiant astrintu una alleantzia cun su zuighe arbarichesu Ugone su
secundu e aiant movidu gherra contras a sos Pisanos de su Capu de Sutta. In su
1324 aiant conchistadu Casteddu e sas curadorias de cudda banda de s'isula. In
su 1326 aiant bogadu a fora pro semper sos Pisanos fintzas dae sa tzittade
fortificada de Casteddu.

Custa est sa naschida de su Rennu de Sardinna. De fattu, però, sa bida sua leat
caminu in s'annu 1421. A pustis de sa gherra longa cun su zuigadu de Arborea, in
su 1420 sos Aragonesos aiant ottennidu chi tottu s'isula esseret in sas manos
issoro. S'urtimu zuighe arbarichesu, Guillermu de Narbona, aiat bendidu a sa
corona aragonesa su titulu zuigale e sas terras chi galu teniat in s'isula pro
chentumiza fiorinos de oro. In su 1421, comente fiamus narende, leat cumintzu
s'istoria istitutzionale de su rennu sardu, cun sa prima remunida de su
Parlamentu, in Casteddu.

Sos fattos de importu de s'istoria sua sunt pagos, ca custu periodu est su prus
tristu de s'istoria sarda intrea. Sas conditziones de sa bida fiant feas, su
feudalesimu, battidu dae sos Cadalanos ind una terra chi non l'aiat mai connottu
innantis, destruiat sas istitutziones, sos usos e sa manera de bivere matessi de
sos sardos. In prus, mescamente a pustis de sa riforma protestante, sas
autoridades aiant fattu intrare in sardinna s'Incuisitzione ispannola, chi fiat
pejus de sa romana. Non fiant tantu sos ereticos luteranos o de atteras fides,
chi fiant pessighidos, ma sas maghiarjas, sos chi connoschiant sos secretos de
sas prantas e tottus cuddos chi sighiant credentzias diversas dae sa cattolica
apostolica decrarada in su Contziliu de Trentu. Custu cheret narrer chi belle
tottu sa populatzione fiat in periculu de rugher in sas manos de sos
incuisitores.

Cada deghe annos fiat reunidu su parlamentu. Fiat formadu dae tres bratzos (sos
"istamentos"), in sos cales sedeiant sos rapresentantes de sa nobilesa, de sa
cresia e de sas tzittades reales (Casteddu, Iglesias, Aristanis, Bosa, Alighera,
Tattari, Castedduaragonesu/Casteddusardu). In custa occasione fiat detzisu su
donativo, sa tassa chi sos sudditos deviant pacare a su re. Non b'at bisonzu de
narrer chi non fiant tzertu sos barones e sos ecclesiasticos a ponner manu a
butzaca.

Una bia, però, in su 1668, custu donativu non fiat istadu votadu dae su
parlamentu. B'aiat in cuddu periodu una forma de resistentzia de sos nobiles
sardos-cadalanos a sas pretesas de su re: cheriant aer pro issos sos titulos e
sas caricas uffitziales, in sas cales imbetzes b'aint semper ispannolos
numenados in terramanna. Non fiat una reberdia natzionale, però, ca su populu
fiat tennidu a largu dae calesisiat isseperu. In su mese de lampadas de cuddu
matesi 1668 tando fiat istadu bochidu in casteddu su vis-re matessi, su marchese
de Camarassa. Fiat una trampa preparada dae sos nobiles discuntentos e
s'iscandalu fiat istadu mannu a beru, finas in Madrid. Sos chi aiant fattu sa
trassa, in pagu tempus, mancari si nch'esserent fughidos in terramanna, ruttos
ind unu tranellu preparadu dae su vis-re nou, fiant finidos male: bochidos unu
pro unu, s'urtimu, su capu, in pratta, in Casteddu, che a unu bandidu.

In su 1720, a pustis de sa gherra de sutzessione ispannola, sa corona de
Sardinna colat in conca a sos printzipes Savoia. Non fiat unu isseperu issoro,
nen aggradeschiant de aer custu ligamene cund una "isula de bandidos", comente
la bidiant issos. Ma cheriant su titulu de res, tando, a mala gana, aiant leadu
su chi sa sorte lis aiat dadu.

In su 1760 aiant pessadu de fagher impreare s'italianu che a sa limba uffitziale
de s'istadu. Sos Piemontesos non lu faeddaiant, ca preferiant su frantzesu, e
sos sardos nemmancu, ca sas limbas de su rennu fiant istadas finas a tando su
sardu, su catalanu e s'ispannolu. Carchi istudiosu sardu aiat antzis artziadu
una polemica manna contras a custu decretu: sa limba de sos sardos deviat esser
su sardu e bia. S'italianu at pigadu pede in sos usos uffitziales a sa fine de
su seculu de degheotto, ma galu pro meda tempus nemos l'at faeddadu.

De sos annos 1793-1796 sunt sos fattos fattos prus de importu de su seculu. sas
conditziones economicas de s'isula, mancari esserent mudadas a bellu a bellu in
sos urtimos annos, non fiant però bonas e nemmancu discretas. B'aiant problemas
mannos chi su guvernu tzegu e prepotente de sos Piemontesos aiat fattu
creschere, antzis chi los acabare. cando sos Frantzesos si tuccant pro invadere
s'isula, sos Piemontesos s'abarrant firmos, sena faghere unu isseperu. Sos
barones e sos ecclesiasticos, timende de perdere sas richesas e sos privilezios,
ca sos Frantzesos pro issos fiant tottus zacobinos periculosos, aiant organizadu
sa difesa. Sos sardos, male armados e pagu prontos, aiant ghettadu in dae segus
sos invasores. A cuddu puntu, su guvernu piemontesu deviat a su mancu narrer
grassias a sos sudditos e a sos chi los aiant ghiados in sa difesa de s'isula.
Su parlamentu aiat imviadu chimbe dimandas a su re Savoia, pro chi esserent
reconnottos sos meritos de sos barones sardos.

Su re, imbetzes, aiat rispostu de mala manera e cun pagu grabbu. In su 28 de
aprile de su 1794 sa populatzione de Casteddu, pesada contras a sos
funtzionarios istranzos dae sos chi aiant ghiadu sa resistentzia contras a sos
frantzesos, aiant duncas bogadu a fora de sa tzittade e de s'isula tottus sos
Piemontesos.

Dae tottu custu, essit a campu sa figura manna de Giovanni Maria Angioy, abocadu
de Bono. Imbiadu in Tattari cun sa carica de "alternos" (chi cheret narrer belle
de vis-re), antzis de facher acabare sas reberdias, si ponet a sa ghia de sa
rivolutzione, cun s'intedimentu de bortulare sas istitutziones feudales e de
decrarare sa repubrica.

In mentras chi issu e sos chi lu fiant sighinde falaiant armados dae su Capu de
Susu, sos barones e sos riccos chi l'aiant sustennidu finas a tando aiant
pessadu bene a du chi lis cunbeniat e l'aiant lassadu solu. Medas massajos e
belle tottus sos pastores, timende de perdere cun sa rivolutzione su chi aiant,
no aiant leadu parte peruna a su motu rivolutzionariu. A curtzu a Aristanis,
abarradu cun pagos cumpanzos male armados, Zommaria Anzoi devet rinuntziare a
s'atzione sua. Resessit a si fughire in Corsica e a pustis in Frantza, inue si
nche morit disterradu e poveru carchi annu prus a tardu.

Cando Napoleone intrat cun sas troppas suas in Piemonte, sos Savoia matessi
podent acatare amparu in Casteddu, chi pro carchi tempus est sa capitale unica
de su rennu.

Su Rennu de Sardinna addurat finas a su 1861, cando mudat numene, diventande
Rennu de Italia.



https://sc.wikipedia.org/wiki/Regnu_Unidu

Su Rennu Unidu de Britànnia Manna e Irlanda de su Nord o Rennu Unidu (in
inglesu: United Kingdom of Great Britain and Northern Ireland), mera bortas
nomenau sballiendi cun sa sineddoche Inghilterra, esti unu istadu de s'Europa
Occidentali. Sa capitale est Londra.

Esti stettiu formau de meras Attus de Unioni ki aunianta custas natzionis
costitutivas: Inghilterra, Galles, Scotzia e Irlanda de su Nord. sa parti prus
manna de s'Irlanda sinci bogaara a foras in su 1922 criendi di aicci sa
Repùbrica de s'Irlanda), sa parti chi nun si fiara bogara esti immoi parti de su
Rennu Unidu e esti narara Irlanda de su Nord e benit a essi sa manna parti de sa
regioni de s'Ulster.

Primu stadu a s'industrializai in su mundu, s'est dotadu de costitutzioni giai
in su de 18 sèculus , diventendi modellu po is sistèmas democràticus chi fiant
nàscius pagus a pustis in totu is stadus ocidentalis de s'Europa.

Po totu sa durada de su de 19 sèculus, su Rennu Unidu s'est impostu in su mundu
che sa potèntzia prus manna, solu istadu intra de is atras cosas a rennesci a
non si fai invadi ni de is tropas napoeònicas a primìtziu de s'800, ni de is
tropas nazistas in sa Segunda Gherra Mundiale. Is ispesas poderadas pro cumbati
is duas gherras mundialis, impari a su scònciu de s'impèriu coloniali, nd'ant
menguadu s'influèntzia in su mundu.

Cun tantu custu fatu, est in dii de oi sa de cincu potèntzias econòmicas
mundialis a fatu de Istadus Unius, Cina, Giaponi e Germània; est duncas su
segundu stadu prus potenti de Europa ( a fatu de sa Germània). Tenit fintzas unu
de is inditus de isvilupu prus artus de su mundu.

Est membru fundadori de s'ONU e de sa NATO, de su G8 e de su G7. Membru de
s'Unioni Europea dae su 1973, nd'est bessida a pustis de su 23 de làmpadas 2016,
data de su referendum in ui su pòpulu britànnicu at scioberau de nci bessiri dae
s'Unioni. Fintzas in sinu a s'Unione Europea, su Rennu Unidu, comenti chi siat,
fiat foras s'unioni econòmica monedària,e duncas at sempiri sighiu a impreai sa
sterlina in logu de s'euro.



https://sc.wikipedia.org/wiki/Referendum_online_pro_s%27indipendentzia_veneta_(2014)

Su referendum venetu pro s'indipendèntzia de su 2014 est istàu unu iscandàlliu
de carattere non uffitziale, non binculànte e ammanizàu privatamente in Venetu,
una rezòne italiana. Su bòtu, connòttu fìntzas comènte "prebiscìtu digitale" o
"Plebiscito.eu" lu at promòghiu Plebiscito 2013, unu assòtziu politicu venetìsta
chin Gianluca Busato, unu ex-militante de sa Lega Nord, sèndebi a ghìa. Su
referendum lu an tèntu in su mese de Màrtzu, dae su 16 a su 21.

In su referendum online, si an elèttu dèche "delegàos pro s'indipendentzia":
Busato fit su candidàu prefèrtu, chin 135,306 bòtos; sìchin Stefano Vescovi
(48,320), Selena Veronese (46,947), Silvia Gandin (43,025), Lodovico Pizzati
(25,731), Gianfranco Favaro (16,670), Raffaele Serafini (16,627), Manuel Carraro
(16,627), Gianluca Panto (16,321) and Paolo Bernardini (16,299). A s'accàbbu, a
sos chi an botàu lis pedìan de dàre su pàrrer issòro in supra de tres
"chistiònes de politica estera", pòstu chi su Venetu ottènzat s'indipendentzia:
s'adossiòne de s'Euro (appozàda dae su 51.4% de sos partetzipadòres), s'intràda
in s'Unione Europea (appozàda dae su 55.7% de sos partetzipadòres) e in sa NATO
(appozàda dae su 64.5% de sos partetzipadòres); de càda manèra, sa
partetzipassiòne pro custas tres chistiònes fit meda prus bassa
(rispettivamnente faveddànde, 24.6%, 22.3% e 19.8%).



https://sc.wikipedia.org/wiki/Raymond_Queneau

Raymond Queneau (Le Havre, 21 de freàlzu 1903 – Parigi, 25 de santuaine 1976)
est istada una iscrittore, poete e matematicu frantzesu.

Raymond Queneau fit creschidu ind'una familia de cummerciantes. Fit andadu a
Parigi pro istudiare sa filosofia a sa Sorbona e a s'École Pratique des Hautes
Études ue aiat sighidu sas letziones de Alexandre Kojève subra de Hegel. Issu
aiat frequentadu su grupu de sos surrealistas a su cale aiad aderidu in su 1924.
In su 1930, cando l'aiana esclusu dae su grupu, aiat partecipadu a iscriere su
pamphlet Un cadavre contra a de André Breton. Poi de aer lassadu su surrealismu
Raymond Queneau aiat trabagliadu a una Enciclopedia de iscientzias inesattas,
chi fit pero istada rifiutada dae sos editores. Fatende su servitziu militare in
Algerìa e in Marocco (1925-1927) aiat imparadu s'arabu.

In su 1947 aiat iscritu Exercices de style (esercìtzios de istilu), chi fit unu
contu muzzu racontadu in 99 maneras diversas. Custos Esercìtzios li fin istados
ipirados dae s'Arte de sa fuga de Johann Sebastian Bach, in su mentre fit
auscultende unu cunzertu.

Raymond Queneau fit unu lettore attentu e assiduu de s'obera de René Guénon, chi
issu aiat iscobertu legende s'Introduction générale à l'étude des doctrines
hindoues in su 1921. A partire dae cussa data e finas a sa fine de sos annos
'20, Queneau lege totu sas oberas e sos articulos de Guenon, e aiat appidu puru
una breve curripundentzia cun issu.



https://sc.wikipedia.org/wiki/Rafaele_Arzu

Naschet in Lanusè, peroe creschet in Tàlana, bidda in ue fiat istadu detènnidu
dae s’Agrupamentu Operativu Ispetziale de sos carabineris de Casteddu, cun sa
cullaboradura de s’Iscadrone de Carabineris Elitrasportadu “Cassadores de
Sardinna”, s’8 de nadale de 2008: fiat in sa lista de sos 30 bandidadores de
perigulosidade màssima formende parte de su “programma ispetziale de busca” de
su Ministèriu de sos Afares Internos.

Arzu, in sa tupa dae su 2002 a su 2009, est cussideradu responsàbile de
un’isrobatòriu realizadu in Aretzu in su 2002 e de unu tentativu de isrobatòriu
contra a unu furgone trasportadinares cun isparatòriu cumìtidu in Peruza. L’ant
acusadu finas de un’isrobatòriu zutu a cumprimentu a probe de Imola dae deghe
pessones. Fiat cussideradu su cabu de una banda de isrobadores ativa in s’Itàlia
intrea.

S’1 de martzu de 2012 cumintzat su protzessu in ue est acusadu de su mortorzu,
in cullaboradura cun àteras pessones, de Donato Fezzuoglio su carabineri,
posteriormente galardonadu cun sa medalla de oro pro sa balentia militare, in su
barigare de un’afrontu armadu biolentu acontèssidu in tempus de un’isrobatòriu
iscròmpidu contra a una fizale de banca deUmbertide, in su de Peruza, su 30 de
ghennarzu de 2006. Sas acusas sunt finas de tentativu de mortorzu, isrobatòriu e
possedimentu illìtzitu de armas de gherra.



https://sc.wikipedia.org/wiki/Quora

Quora est unu zassu internet totu dedicau a s'informatzione, in ube sa zente
podet pubblicare dimandas e respostas in pitzus de calesisiat argumentu. Quora
ponet a pare dimandas e respostas a secunda de s'argumentu, e permittit de
votare o azùngher cumentos. Ateros zassos in concurrentzia sun cussos chi fachen
sa matessi cosa, comente Yahoo! Answers, Answerbag e Answers.com.

Quora est unu zassu chi an fundau duos chi traballaban in Facebook, Adam
D'Angelo e Charlie Cheever. Lu an fattu in su mese de lampadas de 2009 in Palo
Alto, California, postu su zassu comente beta privada in su mese de Nadale de su
matessi annu e apertu a totus in su 21 de lampadas de su 2010. D'Angelo si at
dimìtiu dae CTO (Chief technical officer) de su social network de Mark
Zuckerberg in jannarju, pro dare luche a su prozettu, e at narau chi at fundau
Quora ca no bi aìat unu situ gai fattu bene, mancari bi nde sian chi fachen sa
matessi cosa.

In su mese de martzu de su 2010 Quora at collìu finantziamentos dae sa Benchmark
Capital, chi li at dau unu balore de unos 86 miliones de dollaros ma, tra sa
fine de s'annu 2010 e su cumintzu de cussu imbeniente, su zassu est creschiu
meda in presse, tantu de zirare male pro poder intrare in su situ.

In su 2011 contabat prus de 500.000 utentes. A cumintzare dae su mese de aprile
de su 2012, fachet a bi intrare fintzas dae s'Italia.



https://sc.wikipedia.org/wiki/Punta_Lizu

Punta Lìzu (in italianu Punta Giglio, in cadelànu Punta del Lliri) est unu
promontòriu de carchìna chi bi est in s'òru nord-otzidentale de sa Sardigna in
s'Alighera, chi impàre a s'atteru promontoriu (de nùmene Capu Catza) insèrrat su
golfu mannu de Portu Conte. De manèra impròpia si li nàrat "punta", ca in
realtàde tènet prusaprèstu sas caratteristicas de unu capu pro s'artèsa manna
sua sùbra de su libellu de su mare; su nùmene chi tènet, a dòntzi modu, pòdet
iscobiàre su fattu chi in cùe bi aìat unu numeru mannu de pràntas de lìzu
creschènde arèste. Punta Lìzu est in intro de su zàssu marinu protettu de Capu
Catza - Isula Piana. Dae su puntu prus artu si podet miràre tottu su paesàtzu
chi inghìriat sa punta. Pro mòre de su puntu istrategicu chi podìat dominare
tottu s'area, in sa segunda gherra mundiale s'esèrtzitu italianu e cussu tedescu
bi aìan fraigàdu una base antiaèrea: de cussa como bi abbàrrat galu una parìga
de casermas, chi si pòden agattàre pèri tottu sa zona e fìn fattas de carchìna
pro las pòder cuàre menzus a sos ogros de sos Alliàdos.



https://sc.wikipedia.org/wiki/Prov%C3%ACncia_de_Carb%C3%B2nia-Igr%C3%A8sias

Sa Provìncia de Carbònia-Igrèsias, su nòmini ufficiali est in italianu Provincia
di Carbonia-Iglesias (in tabarkinu Provinsa de Carbònia-Igréxi e in sardu
logudoresu Provìntzia de Carbònia-Igrèsias), podit essiri nomenada comenti
Contau de Carbònia-Igrèsias, o puru Meria de Carbònia-Igrèsias, est è una
provìncia italiana de sa Sardigna o Sardinia in su territòriu de sa Maurreddia o
Sulcis e s'Igresienti, e sa prus piticca comenti estensioni in sa Regioni Sarda.
Custa noa provìncia, fatta de pagu tempus (istituida in su 2001 e attivada da su
2005), tirat 1.494,95 km², hat 129.840 bividoris o habitantis residentis (in su
2010) e tenit 23 comunus o municìpius (cittadis e biddas), tiraus de su Contau
de Casteddu Mannu, o Provìntzia de Casteddu Mannu o Provìncia de Casteddu Mannu,
o puru Meria de Casteddu Mannu. Confinat cun sa Provincia de su Mesu Campidanu
(in italianu Provincia del Medio Campidano) a settentrioni, cun sa Provìncia de
Casteddu Mannu (in italianu Provincia di Cagliari) a orienti e a meridioni,
infini a occidenti is costas suas funt in su Mari de Sardigna o Mediterràneu,
aundi s'accattant puru is isulas de Sant'Antiogu e Santu Perdu (e attras isulas
minoris), chi fun parti de su territòriu provinciale. Cun un PIL pro capite
nominali pari a 14.346 € in su 2009 risultat essiri sa provincia prus pòbera de
s'Itàlia. No tenit po immoi una seu unica definida comenti capulogu provinciali,
ma is comunus o municìpius prus mannus, chi funt Crabònia e Igrèsias, funt is
seus: su primu de sa Giunta Provinciali e sa segundu de su Consìliu Provinciali.
Po custa rexioni Carbònia est considerada diaderu su capulogu provinciali.



https://sc.wikipedia.org/wiki/Po_cantu_Biddanoa

Po cantu Biddanòa est unu romantzu de Benvenuto Lobina, chi at prubicàu pro sa
prima bìa in su 1987 2D Editrice Mediterranea.

A s'accàbbu de sa prima ghèrra mundiale Luisìcu, unu sordàu de sa Brigata
Tataresa de Emilio Lussu, tòrrat a dòmmo. A lu isettàre b'èst Sara, s'ispòsa
sua, chi est a puntu de dare lùche a una criatùra. Luisicu at a fàcher sos
contos chin sa cundissiòne sua de ex-sordau a gherra accabbàda e chin tòttu su
chi at a bènner in su tèmpus tra sa prima e sa secunda gherra mundiale e de
comente lu bìet, peròe, una bìdda ispèrdia de pacas pessònas pòsta in su tzèntru
de sa Sardinna, Biddanoa appuntu.

Su romantzu est iscrìttu in sardu chind una bortàda in italianu a costàzu. In su
romantzu b'àt tres regìstros limbìsticos, chi currespùnden a chie est
faveddànde: sa limba de chie còntat s'istoria est unu campidanesu comùnu, sa
zente de bidda chistiònat su sarcidanèsu de Biddanoa Tulu e sos prus istudiàos
imbètzes unu campidanesu "tzivìle" chi a s'ispìssu bi tzàccat cultìsmos picàos
dae s'italianu.



https://sc.wikipedia.org/wiki/Pietro_Mennea

Pietro Paolo Mennea (Barletta, 28/06/1.952-Roma, 21/03/2.013) est istadu
un’atreta italianu, campione olìmpigu (1.980) e possedidore de su primadu
mundiale de sos 200 metros lissos (cun su tempus de 19”72, recordu europeu
atuale).

Mennea aiat cumintzadu sa carrera sua longa atrètiga internassionale in su
1.972, addaghi si fiat istrenadu in sos campionados europeos cun unu terzu logu
in su relevu 4x100 metros e unu sestu in sos 200 metros. Aiat tentu s’istrenu
suo olìmpigu in Mònagu de Bavària, in sos Zogos Olìmpigos istiales de su 1.972,
in ue nch’aiat sizidu sa finale de sos 200 m., sa medida in ue fiat prus forte.
Aiat zumbadu sa raja de arribada in su de tres logos, in palas de Valerij Borzov
su sobiètigu e a Larry Black s’ameriganu. A custa diant aer sighidu àteras tres
finales olìmpigas in sa matessi porfia.

In sos campionados europeos de su 1.974, Mennea aiat bintu sa medalla de oro in
sos 200 m. in dae in antis de su pùbrigu de domo de Roma, e fiat arribadu su de
duos in sos 100 m. (in palas de Borzov, su rivale suo istòrigu) e in su relevu
lestru. A pustis de unas cantas performansas desillusionadoras, in su 1.976
Mennea aiat detzìdidu de no leare parte a sos Zogos Olìmpigos, peroe su pùbrigu
italianu aiat protestadu e Mennea aiat mudadu de idea e fiat andadu a Montréal.
Fiat resèssidu a si califigare pro sa finale de sos 200 m., peroe aiat bidu
s’oro agabende a sas manos de Don Quarrie su zamaiganu, cando ch’isse no aiat
resèssidu a nch’artiare a su pòdiu, crassifighende-si in su de bator logos. Su
matessi resurtadu, disintzertende su brunzu pro pagu cosa, l’aiat logradu in su
relevu 4x100 metros. In su 1.978, in Praga, aiat defèndidu cun èsitu su tìtulu
suo europeu de sos 200 m., peroe aiat amustradu sas capatzidades suas finas in
sa distàntzia prus curta, binchende in ie puru. In cussu annu aiat otentu finas
s’oro in sos 400 metros lissos in s’europeu suta de cobertura.

In su 1.979, Mennea, istudante de sièntzias polìtigas, aiat leadu parte a sas
Universiadas, chi si disputaiant in sa pista de Tzidade de su Mèssigu. Su tempus
cun su cale aiat bìnchidu sos 200 metros lissos, 19”72, fiat su primadu nou de
su mundu: isse aiat resìstidu pro sa fiolera de 17 annos, peroe cheret tentu in
contu su fatu chi fiat istadu otentu currende a addae de duamiza metros de
artària, che su recordu anteriore a s’abarru, istabilidu dae Tommie Smith,
aguarmente in Tzidade de su Mèssigu (in onzi manera, cheret cussideradu chi
Mennea aiat bardadu finas su primadu mundiale a su livellu de su mare dae su
1.980 a su 1.983 cun 19”96, tempus realizadu in sa bidda sua de nàschida,
Barletta). Su recordu fiat istadu superadu dae Michael Johnson in sos trials
istadunidesos pro s’Olimpiada de su 1.996.

Sende possuidore de su primadu mundiale, Mennea fiat sempermai unu de sos
favoritos pro s’oro olìmpigu in Musca, finas pro neghe de su boicotazu
istadunidesu de sos Zogos Olìmpigos de 1.980. In sa finale de sos 200 m., Mennea
aiat afrontadu a Don Quarrie su campione essidore e a Allan Wells su campione de
sos 100. Wells paraiat lantzadu chirru a una bintòria profunda, peroe Mennea li
si fiat acurtziadu in su retilìniu e l’aiat superadu in sos ùrtimos metros,
logrende s’oro pro duos chentèsimos de segundu. Aiat bintu su brunzu puru cun su
relevu 4x400 metros.

Mennea, paranumenadu sa Fritza de su Suddu, in su 1.981 aiat annuntziadu sa
retirada sua cuntzedende-si prus tempus pro s’istùdiu. Posteriormente si fiat
rebidu e s’annu in fatu aiat partetzipadu a s’europeu, porfiende belle gasi
petzi in sa 4x100, in ue fiat arribadu su de bator.

Su 22 de martzu de 1.983 aiat istabilidu su primadu mundiale (manuale) de sos
150 metros lissos, cun 14”8 in sa pista de s’istàdiu de Cassino: custu primadu
sighit a esser insuperadu, ca su tempus de 14”35 istabilidu su 17 de maju de
2.009 dae Usain Bolt in Manchester no est istadu omologadu dae sa Federadura,
peri ca est istadu istabilidu in una pista retilìnia.

Posteriormente, aiat leadu parte a sa prima edissione de su mundiale, chi si
fiat isvilupadu in Helsinki, in ue aiat bintu sa medàllia de brunzu in sos 200 e
sa de prata cun su relevu 4x100. Un annu a pustis, nche fiat faladu a sa pista
in sa de bator finales suas olìmpigas cunsecutivas de sos 200 m., primu atreta
in su mundu a realizare s’impendimentu naradu. In cussa ocasione, mancari sende
campione essidore, fiat arribadu su de sètimu e, a s’agabu de s’istajone, si
fiat retiradu dae sas porfias pro sa de duas bias.

Galu una bia, Mennea aiat fatu sa recuida sua e aiat porfiadu in sa de chimbe
Olimpiadas suas de Seulu in su 1.998, aguarmente in sos 200 metros, in ue si
fiat retiradu a pustis de superare sa prima runda de sas baterias. In custa
edissione de sos Zogos, fiat istadu bandereri de s’echipa asula in tempus de sa
tzeremònia de abertura.

Dae su puntu de bista tènnigu Mennea (che Carl Lewis in fatu) teniat una moida
dae sos brochetes relativamente lena, peroe illestriat in manera progressiva
resessende a sizire belotzidades de cùcuru superiores a sas de cale si siat
àteru atreta. Sa moida lena naradu at penalizadu relativamente sas performansas
suas in sos 100 metros (in ue, in onzi casu, est istadu intre sos mezos a su
livellu europeu), cando chi sas porfias in sos 200 terminaiant fitianu cun
remontadas a làcanas de su prodizosu (che sa finale de sos Zogos Olìmpigos de
Musca). Aguarmente gràssias a sa belotzidade sua istraordinària de cùcuru, sos
ùrtimos rugros e sas remontadas relativas de Mennea in sa 4x100 (in ue moiat
lantzadu) fiant imprensadoras pro sa superioridade subra de sos àteros atretas.



https://sc.wikipedia.org/wiki/Pietro_Delitala

Pietro Delitala (Bosa, seculu de su XVI - 1613) est istau unu poete sardu, chi
si ammentat pro esser istau su primu (e finas s'unicu in epoca chi non siat sa
de oje) a iscrivere, in Sardigna, poesias in italianu.

Fit istau unu militare de s'Istamentu de sos Caballeris de su Parlamentu de su
Regnu de Sardigna, assumancu finas a su 1573. Su babbu Nicolò fit podestà de
Bosa in su 1556, mentras chi mama sua, sa nobile Sibilla Dessena, la ammentat su
poete Antoni Lo Frasso in su libru suo Los Diez Libros de Fortuna d'Amor de su
1575.

Su Delitala in su 1572 fit postu a presone, chin tottu probabilidade pro
disamistade, ma una cummissione parlamentare de su viceré Conte d'Elda in su
1573 lu aìat fattu assòrbere. In su 1583 su frade Agostino Angelo accudìat a su
Parlamentu Generale pro lu rappresentare, ma in su 1589 fit torra a presone,
custa borta in sutta de s'Incuisitzione chi li aìat postu un'ammenda de 5.600
francos. Che fit essìu dae presone in su 1590 gràssias a s'amicu (e consultore
de su Sant'Uffitziu) Giovanni Francesco Fara.

Aìat iscrittu unu libreddu de cantones chin su titulu de "Rime Diverse" prubicau
dae s'editore casteddaju Galcerino in su 1596. In su beranu e istìu de su 1594
fit che istranzu in Genova chin s'amicu de su marchesu Ambrogio Spinola e poi in
Mondovì, a chìrriu de su santuariu de Vicoforte in pilligrinàzu. In sas Rimas
suas, descrivet custu pilligrinazu, ma finas unu miraculu chi bi dìat àer dèpiu
in su mese de Nadale de su matessi annu, cando su capitanu de su nabìlliu
genovesu Pàtron Natteri aìat sarbau dae s'undadura de su Temu unu signore de
Codronzànos, chi si tentabat sa sorte attraessànde su ribu chin su caddu suo. Sa
poetica si depet bìere in su cuntestu de su filone petrarchista italianu de su
Chimbichèntos, chin influentzias de Torquato Tasso, ma finas de atteros poetes
sardos che Gerolamo Araolla, Gavino Sugner e atteros pacos chi aìan isseperàu de
iscrivere in italianu, ind un'isula chi fit tando meda ispanitzada.



https://sc.wikipedia.org/wiki/Pedru_Paulu_Birdis

Antoni Pedru Paulu Birdis (Tàtari, 26 làmpadas 1957) est unu fubaleri antigu
sardu, atacadore de rolu.

A pustis de zogare cun sa Juvenilia, s’istrenat in sa Sèrie D cun sa Nugoresa in
su 1.973-1.974. A sos 16 annos marcat 11 golos. A pustis, est tramudadu a su
Casteddu, in ue tenet s’istrenu suo in sa Sèrie A su 6 de santugaìne de 1.974
contra a su Lanerossi Bissèntzia a sos 17 annos. S’annu in fatu disputa 23
partidas marchende 6 golos, nostamis de sa falada de partzidura adelantada
largamente de sos rujubiaìtos, mescamente pro neghe de sa lesiada grae suferta
dae su zogadore prus rapresentativu de sos sardos, est a narrer Gigi Riva. In
custu tempus, cumponet in Casteddu cun Luisi Piras una croba de atacu
interamente sarda, cun probabilidade intre sas prus fortes in s’istòria de su
fùbalu isulanu.

Su primu annu in sa de duas partziduras custituit su de sa cunsagradura pro
s’atacadore sardu bintarzu, chi realizat sa fiolera de 18 golos, unu resurtadu
chi l’intrat a s’ameriadorzu de sa Juventus, in ue dìsputat tres campionados in
sos cales no agatat semper meda tretu. In su 1980, torrat a Sardinna pro
un’annu, posca faghet sa recuida sua a sos colores arbunieddos in 1981. A pustis
de un’istajone òtima cun sa formadura peemontesa, in su 1982 est tramudadu
s’Udinesa pro dassare su logu suo a Paolo Rossi, chi at cumpridu su tempus suo
de iscalifigadura e at triunfadu in su mundiale de su 1982. In Ùdine, Birdis
zogat pagu in sa prima istajone pro neghe de lesiadas infadosas, cando ch’in sa
de duas realizat 10 golos.

In su 1984, lu cuntratat su Milan, in ue abarrat finas a su 1989, afirmende-se
comente unu de sos atacadores italianos prus fortes. Sa mezus istajone sua est
sa 1986-1987, in ue est marcadore màssimu de sa Sèrie A cun 17 golos; in
s’istajone posteriora, sos golos suos ant a permiter a su Milan de recuperare
una distàntzia cussideràbile dae su Nàpule, superadu finas gràssias a unu
duprete detzisivu in Nàpule-Milan 2-3 de s’1 maju 1988, partida fundamentale pro
su logru de s’iscudete dae bandas de sos rujunieddos. S’annu in fatu otenet
finas sa Cupa de sos Campiones in Bartzellona, in ue, in sa finale contra a su
Steaua Bucarestu de su 24 maju 1989, intrat in parte a Ruud Gullit in su de 15’
de su segundu tempus.

In tempus de sa carrera sua, no at zogadu mai in sa prima internassionale, peroe
contat cun 8 presèntzias e unu golu in s’internassionale olìmpiga, in sa cale
aiat disputadu sos zogos de Seulu.

Cun posterioridade, at traballadu de cumentadore telebisencu e reghet una butega
de màndigos e binos fontomados in Milanu.



https://sc.wikipedia.org/wiki/Pattada

Patada est unu comune de 3.364 abitantes de sa Provintzia 'e Tathari (Regione
Agraria n.1: Montes de sa Costera e de Elà), in su Montacutu. Chin un'altària
chi andat dae 794 a 828 metros s.l.m. est sa bidda pius arta de sa Provintzia 'e
Tathari.

Posta suta 'e sas arturas de Pattada, colende in sa carrera chi andat a Oscheri,
b'est sa 'iddighedda de 'Antina (chi est suzeta a Pattada).

Pattada est connota e mentovada meda pro sos mastros frailarzos chi produint sas
"Resolzas", leppas chin sa maniga de corru 'e murone e-i sa fiama de atarzu a
fromma 'e foza de murta. Connota fiamentra pro sos violinos, su casu 'onu e-i
sos durches.

Dae Pattada a Bantina b'at naschidu maigantos poetes connotos in sas ateras
leadas e in tota sa Sardigna chi sunt: Padre Luca Cubeddu, Pesutzu, "Limbudu"
(improveru de Juanne Asara). Ateros poetes mentovados sunt: Sini Ogana, Coccera,
Cambone e Palitta Su cantu de su suore. De sos poetes bios no si podet no
mentovare a Monzita, poete chi at una capatzidade de descrier sa campagna, sos
logos, sos tribaglios, in manera unica.



https://sc.wikipedia.org/wiki/Pasquale_Paoli

Filippo Antonio Pasquale de Paoli, o Pascàle Paoli, (Stretta di Morosaglia, 6 de
aprìle de su 1725 – Londra, 5 de febràrju de su 1807) est istau unu politicu,
militare e generale còssu, tèntu dae medas natzionalistas corsicanos in
cunsìderu comènte u Babbu di a Patria.

Paoli fit nàschiu in Stretta di Morosaglia, fizu de Giacinto Paoli, chi aìat
ghiàu sos rebèrdes de Còssiga contr'a su domìniu genovesu. Pascale aìat tando
sichìu a babbu suo in distèrru in su 1738, gherrande in intro de s'esèrtzitu
napulitanu; torrande a falàre in Cossiga, in su 29 de aprile de su 1755, fit
bènniu a cumandante de sas fortzas reberdes, che "generale de sa Natzione
Còssa". In su mese de Sant'Andrìa de su matessi annu, fit proclamàda
s'indipendentzia de s'ìsula, chi a custu puntu si at fattu costitutzione,
amministratzione, sistema zudissiàriu e esertzitu. Chind una sèria de attaccos,
Pascale fit resèssiu a nde catzàre tottus sos genovesos dae s'isula, pòsta a
banda carchi tzittàde accùrtzu a su mare. Tando fit a su gubèrnu battìnde medas
riformas. At fravicàu in Corte, bidda posta in su tzentru de s'isula,
un'universidade (torràd'a apèrrer pètzi in sos annos '80 de su Novichèntos). In
su 1767 sìche aìat picàu s'ìsula de Capraia dae sos genovesos chi, oramài
dèbiles pro chistiònes finantziàrias e non prus capàssos de dare càra a sa
Còssiga, fin custrìntos a la dare a sa Frantza, chi tando aìat conchistàu
s'isula pro nde fàcher unu possedimèntu pessonàle de Luisi de XV.

Pro duos annos Paoli aìat gherràu chin sos invasòres novos, fìntzas a cando in
su 1769 lu aìan bìntu sas fortzas de su conte de Vaux e fit tando custrintu a
disterràre in Gran Bretagna. In su 1789 sìch'andàbat a Parigi chin su permissu
de s'Assemblea Costituente, e chin su gradu de generale lu aìan torrau a mandàre
in Cossiga. Ma Paoli, chi li fachìat àscamu su chi sa revolutzione frantzesa fit
benìnde a èsser, e chin sa Conventzione chi li nàbat de esser unu traitòre, aìat
cunvocàu in su 1793 in Corte un'assemblea, chin issu etòttu a fàcher de
presidente, e decrarànde s'indipendentzia dae sa Frantza aìat chircàu de
cuntzèder, de bàdas, s'isula a su gubernu britannicu. Ma, sicomente custu no nde
cherìat nemmancu s'intèsa, Paoli fit tòrra custrìntu a disterràre a Londra in su
1796, in ube sìche fit mòrtu ùndichi annos prus a tàrdu, e sa Còssiga torràbat a
esser unu dipartimentu frantzesu.



https://sc.wikipedia.org/wiki/Ostalgie

Ostalgie est unu faeddu tedescu impitadu pro inditare s'ispèddiu pro sa vida in
sos tempos de s'antiga Repùblica Democràtica Tedesca. Benit a èssere unu
acrònimu de Ost (estu) e de Nostalgie (ispèddiu, saudade).

Fatuvatu ostalgie est usadu pro fàghere riferimentu a s'ispèddiu pro sa vida in
su sìstema sotzialista fintzas in àteros istados de s'Europa orientale chi fiant
comunistas, susetotus alleghende de sa Polònia de de s'Unione Soviètica.

Su faeddu est istadu coniadu de s'artista de cabaret - originària de Germània
Esta - Uwe Steimle.

Intre s'isciarrocadura de su Muru de Berlin de su 1989 e su re-aunimentu de sa
Germània, acontessidu s'annu a sighire, sa prus parte de sas rastas de baranta
annos de sotzialismu fiant bogadas e in logu issoro fiant postos produtos de
s'Uestu pro intrare sos tzitadinos noos a su sìstema econòmicu e culturale
capitalista.

In pagu tempus però medas tedescos de s'ex Germània Esta bidende ca totu su
mundu in ue fiant bìvidos fintzas a pagu in antis si fiat isperdende in presse
chentza chi nde poderet abarrare nudda, aiant commentzadu a tènnere sentidos de
ispèddiu pro a su nessi unas cantas bisuras de sa vida durante s'època
sotzialista, mescamente sas culturales e fintzas totu sas chi pertocaiant sos
relatos intre sas pessones, sende chi a nàrrere de issos su sensu de comunidade
fiat meda prus forte tando.

Cando sa rebista famada Der Spiegel, faghende una inchiesta at pregontadu a ex
tzitadinos de RDT chi sa RTD "teniat prus bandas positivas chi non negativas" su
57% at respostu ca eja. A s'afirmadura de su giornalista ca "sos bividores de sa
RDT no teniant libertade de viagiare a manu de in ue cheriant" li ant intames
respostu ca "nimancu cun sa paga bàscia chi sos traballadores retzint oe in die
cudda libertade la tenent".

In realidade sunt medas sos tedescos de ambadus sos chirros partzidos de su muru
chi dennegant s'esistèntzia de divisione culturale peruna. Custa chistione no at
però postu pentzamentu a sos cummertzantes chi apubende luegus su potentziale
econòmicu chi custu movimentu podiat bàlere, ant comintzadu a bèndere produtos
de su regìmene antigu o chi a su nessi lis assimbìgiarent in cale chi siat
genia. A esempru, est possìbile comporare mandiares de marcas chi s'agataiant in
sa RDT, o vìdeos e DVD de programmas chi fiant trasmìtidos de sa televisione
pùblica sotzialista, fintzas si pòdent comporare màchinas de marcas Wartburg o
Trabant.



https://sc.wikipedia.org/wiki/Oroteddi

Oroteddi est una bidda de 2.314 abitantes de sa Provìntzia de Nùgoro, est posta
a 470 m.s.l.m.,in sa Barbagia de Ollolai. su tzentru de Oroteddi est naschidu
meda probabilmente in epoca romana, galu oe si poden bidere sos restos de duas
istradas romanas in s'essida de sa idda, chi fintzas a primos de su 900, innanti
de faghere sas istradas chi oe connoschimus fint sas unicas istradas de atzessu.
In d'unu de sos trettos prus artos de sa idda, b'est sa cresia de Santu Juanne
Battista, fraicada innanti de su 1139, (de tale data est sa prima attestatzione
de sa cresia), e ampliada in su 1966 chin sas duas navadas laterales. Sa cresia,
accontzada dae pacu, est particulare pro su campanile a vela, ue bi sunt galanos
artos rilievos, (unicos in Sardigna) in sa pratza de Santu Juanne b'est finzas
un'arcu, chi fit sa janna de su monasteru anticu. In sos campos de Oroteddi no
bi mancana sos nuraghes,comnte su de Calone e su de Aeddos (in sa serra de idda)
Sa idda si partit in duos riones mannos: Oroteddi e Mussinzua, atteros
bichinados anticos e noos sunt: S'iscaleddu, Iscattai, Ninillia, Puttu 'e
lendine, Molinu 'etzu, Santu Juanne, Parola, Su chercu 'e s'ospile, Santu
Antoni, Santa ruche, Riu 'e janna, Palatteddu, Sa cronta, Dionisi, Preda 'e
s'arzola, Su brasile, Puttu 'e loddo, Puttu 'e dona, Pedeadde, Ena longa, Su
palu, Roseddu, Diadoru, Santu Antinu, Sa murichessa, Sa ruche, S'angrone,
Jumpadu, Turre, Murreri, Su bangulieri, Su tremene, Sa 'e tziu lostia, Ortivai e
ateros pacos.Su sardu oroteddesu no est barbaricinu,ma in sa idda si faeddata su
logudoresu (su sardu uffitziale de sa sardignia). Un'atera cosa particulare de
Oroteddi est su monte Crastu 'e Jorzi. Sas mascheras de Oroteddi sunt: sos
Thurpos e sos Eritajos. Una tradizione particolare de Oroteddi est cussa de su
cantu a Cuncordu (Tenore) pro su modu de cantare chi est unicu in Sardinna,
mescamente pro su cantu "a sa seria" e a "traccheddu".



https://sc.wikipedia.org/wiki/Nuoro

Nùgoro est sa sea de sa Provìntzia de Nùgoro e est su tzentru prus mannu de sa
Barbàgia de Nùgoro, in sa Sardigna.

Posta a sos pedes de su Monte Orthobene, in unu tacu de granitu a unos 600
m.s.m., Nùgoro est crèschida comente tzentru aministrativu a cumintzare dae sa
segunda metade de s'800.

Inoghe sunt nàschidos Grazia Deledda, iscritora, binchidora de su prèmiu Nobel
pro sa Literatura in su 1926, e Salvatore Satta, autore de "Il Giorno del
Giudizio" e Francesco Ciusa iscultore c'ha fattu s'opera "La madre dell'ucciso"
fentomada bene puru a sa "Biennale di Venezia"

Sas primas evidèntzias de sa presèntzia de òmines in Nùgoro sunt de su II
millenniu a.C., sun sos restos de una biddichedda chi s'agatat a curtzu a su
nuraghe Tanca Manna. In su Monte Orthobene in sos tretos de "Sedda Ortai" b'at
tratzas de fortificatziones chi si pensat siant de s'edade 'e su Ramine. De
s'edade nuràgica bi sunt medas nuraghes (a su mancu trinta) chi istant a supra
de sos montes de sa tzitade.



https://sc.wikipedia.org/wiki/Non_compores_mercantzia_russa%21

"Non còmpores mercantzia russa!" (ucrainu: «Не купуй російське!») o "Boicotta
cosa russa!" (ucrainu: «Бойкотуй російське!») est una campagna de resistentzia
non biolenta pro andare contra su cummertziu russu in Ucraina. Sa protesta fit
cumintzada in su 14 de Agustu de su 2013, pro parare fronte a s'imbargu de
iscambiu cummertziale russu contra s'Ucraina. La an promòghia pro mediu de sa
retza sotziale, grassias a Vidsich. Sa campagna fit poi andada a innantis
cumpartinde a muntones bolantinos, poster e etichettas in prus de 45 tzittades e
biddas. Andande in abbassiada a su cumintzu de sas manifestadas EuroMaidan in su
mese de Sant'Andrìa de su 2013, est torrada a picare pede derettu a pustis chi
sa Russia fit intervènnia chin sos militares in terra ucraina.

In su 22 de Agustu de su 2013, sos attivistas an fattu una protesta a curtzu de
s'uffitziu de amministrassione presidentziale de s'Ucraina. Sa campagna at
sichiu cumpartinde bolatinos, poster e etichettas in prus de 45 tzittades e
biddas ucrainas. Si at fattu fintzas impreu de carrigaduras de matrioscas russas
pro sa campagna, chi at cumintzau a andare in abbassiada a su cumintzu de su gai
nàu "Euromaidan".

In su 2 de Martzu de su 2014, sos attivistas an cumintzau a impreare sos social
networks pro dare annuntziu chi torraban a annovare s'opera de boicottazu, a
disacatu de benes russos e serbitzios a costazu de siendas russas. Sa punna fit
de istesiare cantu prus si podiat su soddu ucrainu dae su tretu russu, chi in
cughe podian impreare pro dare amparu a sos militares russos. Su boicottazu fit
puru pro torrare imposta a sa crisi de Crimea e a s'interventu militare russu in
Ucraina.

In su mese de Martzu de 2014, sos attivistas an cumintzau a apparizare flash
mobs in supermercados pro ispingher a sa zente a non comporare cosas russas e a
boicottare istatziones de gas russu, bancas e cuntzertos. In su mese de Aprile
de su 2014, carchi tzinema in Kyiv, Lviv, e Odesa an cumintzau a non dare prus
film russos.

In istiu de su 2014, sos attivistas an peri apparizau flash mobs in restorantes
e tzilleris russos.

A s'acabbu de Agustu 2014, sa campagna at sichiu, custa borta contra film e
serias televisivas russas in sos media ucrainos.

In Aprile 2014, carchi produtore russu at cambiau su codiche a barras russu in
cussu ucrainu. Una applicassione pro Android, de lùmen Boycott Invaders, fit in
isvilupu pro indittare sos produtos russos, cumpresos cussos chi cubaban
s'orizine issoro.

A cumintzare dae su mese de Martzu 2014, s'opera de boicottazu la an cumpartida
fintzas atteros istados, de manera ispetziale in Lettonia, Lituania, Estonia,
Polonia, Georgia, USA e sa Repùblica Ceca.

Sa béndia de benes russos in Ucraina est falada de su 35-50% in beranu de su
2014. In mese de maju 2014, sos supermercados ucrainos an cumintzàu a acabbare
de si picare mercantzia russa. S'imbiu de benes russos fit falàu de unu de tres.

Dae su mese de jannarju a su mese de maju de su 2014, sicundu a sas
crassificaduras de Standard & Poor's , bancas chin capitale russu in Ucraina an
pèrdiu prus de su 50% de depositos.

S'economista Andriy Novak at nau chi s'opera de boicottazu, in su mese de Martzu
de su 2014, at fattu perder a s'economia de sa Federassione Russa non prus de
una zuzina de miliones de dollaros. A abbisu suo, bi at una manera menzus pro
facher dannu a s'economia russa, corfende unu puntu dolente - "Gazprom".

S'idea de boicottare cosa russa la aìat amparada Fozzy Group, grupu ucrainu de
cumpanzias chi tenet buttegas, ma non sos uffitzios rapresentativos ucrainos de
"Auchan" e "Metro Cash and Carry". Sa resone fit chi issos si naran apoliticos.

Andriy Dlihach, "Advanter Group" CEO, at ispintu non tantu a che catzare sos
produtos russos ma, prusaprestu, a si cuntzentrare in cussos ucrainos ebbìa.

Su blogger ucrainu de limba mama russa Danylo Vakhovskyi at nau chi est
impreande chin cussentzia sos serbitzios in linia e at a sichire gai, ca est una
manera pro amparare su "fravicamentu de un'ambiente favorevole a sos
impresarios" in Russia. Peròe, "no est una cosa de patriotu, ma pro amparare
impresarios "chin rubios", dare possibilidade a s'isvilupu de prozetos novos,
chi est a cambiare su mundu in menzus". Su blogger at fintzas presentau carchi
esempiu de custa zenìa de prozetos, chi sun zassos fortes e chi bi sun dae
tempus meda: QIWI, Ostrovok.ru and antivirus Kaspersky Anti-Virus.



https://sc.wikipedia.org/wiki/Nihonjinron

Su faveddu nihonjinron (日本人論) bolet nàrrer a sa litera "teorias a pizu de sos
giapponesos" e indittat una parica de istudios de sotziologia e psicologia,
prubicàos in Giappone dae su secundu pustigherra a oje in dìe, chin sa punna de
ispiegare sa particularidade de sa curtura, identitade e mentalidade giapponesa,
supratottu posta a cuffrontu chin atteras curturas chi giapponesas non sun,
mescamente europeas e istadounidensas. Custos istudios tenen a comunu una bidea
de su Giappone, bìdu comente terra de unu populu unicu cufforma tottus sos
atteros, e su faveddu nihonjinron podet fintzas esprìmer custa bisura. In custu
sentidu, si podet faveddare de nihonjinron fintzas pro liberos chi an iscrittu
autores non giapponesos, ma chi nde cumpartin sos printzipios de fundu.

Su traballu prus mannu de nihonjinron, fattu dae una otzidentale, est cussu de
Ruth Benedict, chi a s'acabbu de gherra descrivìat sa curtura giapponesa comente
"cussa de sa birgonza", in cuntrastu chin sa curtura otzidentale, chi est
imbetzes "de sa curpa".

Chin su miraculu economicu giapponesu de sos annos '60, sos giapponesos torran a
tenner istima de issos etottu e faveddan bene de sa curtura giapponesa e de sos
giapponesos, in particulare su fattu chi sa mentalidade issoro siat pro su
grustu e chi sa pessone partetzipet de manera emotiva meda a su chi si fachet in
su grupu. Doi Takeo at trattàu de unu cuntzetu tipicu giapponesu, su amae, chi
descrivet non unu fenomenu petzi giapponesu, ma unu fenomenu chi petzi sos
giapponesos nde tenen sa paragula. Custu est su sentidu de "amore" chi juchet a
sa dipendentzia de unu minore dae unu prus mannu in cantu a potestade.

S'Otzidente tenet bisonzu, comente a sos tempos de Ruth Benedict, de si
ispiegare comente mai su Giappone li podat facher concurrentzia cummertziale
tottu ind un'iscutta. Traballos meda, supratottu cussos de Doi Takeo, si
cumintzan a bortare in inglesu prochi su modellu giapponesu, sicunda a Ezra
Vogel, sìat a esempiu pro sos Istados Unidos, chi tando sufferìan sa secunda
crisi de s'ozu de preda chind un'inflatzione manna.

Fintzas dae foras bi at una critica manna, fintzas a arribare a su Japan
bashing. Dachi sos USA cherìan parare fronte a sa concurrentzia cummertziale
giapponesa, chi fit pacu sintzera e fit muttida Japan, Inc pro custa resone, si
critican fintzas sos autores de su nihonjinron. Peter Dale ponet su postulatu
printzipale de su movimentu curturale, chi descrivet sa singularidade e
s'a-istoritzidade de su Giappone cufforma su restu de su mundu, mirande a
isbentiare su mitu. Su nihonjinron, tando, si etichettat petzi comente opera de
"natzionalismu issientificu".



https://sc.wikipedia.org/wiki/Natzionalismu_sudtirolesu

Su natzionalismu sudtirolesu est una currente politica e sotziale chi pùnnat a
s'indipendèntzia dae s'Italia pro torràre a intràre in Àustria, chi li est a
làcana. A commo, b'at fìntzas grùstios chi sun a favore de un'istadu liberu de
su Tirolu de Zòsso reconnòttu comente natzione.

Su movimentu sudtirolesu de indipendentzia (in tedescu Südtirol
Unabhängigkeitsbewegungis) tènet sa resones suas ind un'identitade chi dae
seculos est sèmper istàda prus a cùrtzu a cussa tedesca e germanofona chi nono a
cussa italiana, mancàri chi s'Italia s'apat conchistàu sa regione a s'accàbbu de
sa prima gherra mundiale. Pro custu b'at àpiu tensiones chi sun iscopiàdas dae
cando su fascismu in sos annos de binti aìat cumintzàu chin su prozettu suo de
italianitzassione (Italianisierung), fachèndeche accudìre in su trettu italianos
a bella posta pro nche bocàre sa populassione de limba tedesca. A s'accabbu de
sa secunda gherra mundiale s'Italia aìat reconnottu che regione autonoma su
Tirolu de Zosso in su 1948, ma non fit galu bastànte: in sos annos '50
cumintzèit a si formare unu comitàu de liberassione militante sudtirolesa, su
BAS (Befreiungsausschuss Südtirol), chi nch'at fattu rùgher a sonu de bombas sas
infrastrutturas e munumentos pesàos a s'epoca fascista; una tzentrale elettrica
rughéit a terra in su notte chi si connoschet comente "Notte de Focos"
(Feuernacht). B'at nàschiu fìntzas numeru mannu de partidos natzionalistas de
cada zenìa, mancàri chi su chi tenet prus cunsensu siat s'autonomista SVP
(Südtiroler Volkspartei).



https://sc.wikipedia.org/wiki/NHK_ni_Y%C5%8Dkoso!

Benebènnios a sa NHK (NHKにようこそ! En Eichi Kei ni yōkoso!) est unu contu nàschiu a
su comintzu comente romanzu chi aiat iscrittu Tatsuhiko Takimoto e battìu a
pustis, abberguau su sutzessu, in manga e anime. S'istoria contat sa pelea
psicologica de unu zovanu hikikomori e NEET (Not in Education, Employment or
Training ovverosiat "pessone chi non tenet traballu e nemmancu nde chircat, in
prus a non istudiare") e su rapportu difficurtosu chi tenet chin atteros de
connoschentzia sua; est unu pacu autobiografica, ca s'autore etottu at viviu unu
periodu de hikikomori. Mancari chi trattet mascamente de su fenomenu hikikomori
e de cussu NEET, si colat fintzas pro atteras subcurturas de su Giappone,
comente a s' hotaku, lolicon, s' Offline meeting (vortada a sa littera "adobiu
offline", jocu de paragulas pro inditare sa pessona che unu computer e sa morte
pro manu sua comente s'"istudada" de sa vida sua), e goi sichinde.

In Giappone, sa sigla NHK est sa telebisura prubbica pacada chind unu canone e
cheret narrer Nihon Hōsō Kyōkai, nodia e fentomada pro tottus sos anime de
sutzessu mannu; In Welcome to the NHK diventat peroe s'acronimu de Nippon
Hikikomori Kyōkai "sòtziu de sos hikikomori giapponesos". A pustis de
un'allucinassione pro more de carchi droga legale, difattis, su protagonista
cumintzat a pessare chi s'istadu de hikikomori siat funtzionale in tottu e pro
tottu a sa retza televisiva, chi si nde ponet a criare semper de prus pro che
balanzare dae issos.

Pro esempiu, pro sa senpai de Sato, cheret narrer Nihon Hiyowa Kyōkai (sotziu
giapponesu de sa dèbile zente) e pro Misaki Nihon Hikan Kyōkai (sotziu
pessimista giapponesu).



https://sc.wikipedia.org/wiki/N%C3%A2z%C4%B1m_Hikmet

Nazım Hikmet Ran (Salonicco 20 de santandria 1901 – Mosca 3 de làmpadas 1963),
connotu comente Nazım Hikmet, est istadu unu poeta e iscritore turcu.

Est cunsideradu su primu e pius modernu poete turcu e in su mundu comente unu de
sos poetes pius mannos de su 20mu sèculu. Est descritu comente unu "comunista
romànticu" e "rivolutzionàriu romànticu", est bistadu arrestadu pro sas bideas
polìticas e at passadu carchi 17 annos in presone e àteros annos in s'esiliu.
Aiat definidu sa poesia sa pius insambenada de sas artes. Sos iscritos suos
contenian crìticas sotziales edd'est istadu su primu iscritore turcu a àere
faeddadu de su genocidiu de sos armenos. Sas poesias suas sun istadas tradùidas
in 50 limbas.

Nazım Hikmet naschet in Salonicco (chi como este in Grèghia). Su babbu, Nazım
Hikmet Bey fit un'altu funtziònariu e i sa mama Aisha Dshalila una pitrice. Issu
fit nebode de unu pascià otomanu. Aiat istudiadu in su liceo francofono
Galatasaray a Istanbul e aiat istudiadu puru in s'iscola navale turca, ma fit
istadu riformadu subitu poi de su primu imbarcu. In sa gherra de indipendèntzia
aiat sighidu a Atatürk in Anatolia. Aiat istudiadu sa sociologia in
s'universidade de Mosca (1921-1928) e in cussos annos fit istadu unu membru de
su partidu comunista turcu.<p\> In su 1928 torreidi in Turchia, chena visto, e
iscrieit artìculos pro giornales e periòdicos. Fit istadu cundennadu e
arrestadu, poi amministiadu in su 1935. In su 1938 fit istadu arrestadu un'àtera
orta e cundennadu a 28 annos e 4 meses de galera pro « atividades anti-nazistas
e anti-franchistas». At passadu àteros 12 annos in presone e in cussu tempus si
fit cojuadu cun Münevver Andaç.



https://sc.wikipedia.org/wiki/Mumbai

Mumbai (Marathi: मुंबई, Mumbaī), est s'antiga zittade de Bombay, est sa capitale
de s'istadu indianu de su Maharashtra e d'este sa capitale finanziaria de
s'India. Ada guasi 13 milliones de abitantes, e d'est una de sa zittades pius
populadas de su pianeta. Ma contende sos subúrbios de Navi Mumbai e Thane
arrividi a 19 milliones, chi est sa quinta area metropolitana pius populada de
su mundu.

Mumbai est in sa costa ovest de s'India, supra su Mare Arabicu e in su portu sou
passat oltre su 50% de su trafficu de sa merces via mare de sa natzione intrea.
Mumbai est su centru commerciale e de sos ispettaculos de s'India, ada su 25% de
sa produtzione industriale, su 40% de su cummerciu marittimu, e su 70% de sas
transaziones de s'economia indiana. Pro su flussu finantziariu custa tzitade est
in sos primos deghe centros de cummerciu mundiale, est sede de importantes
istitutziones finantziarias comente sa Reserve Bank of India, sa Borsa
printzipale de s'India jamada Bombay Stock Exchange, e sa sede printzipale meda
cumpagnias indianas e multinatzionales. In pius in sa tzitade b'est su centru
pius importante de s'Asia de produtziones cinematografigas e televisivas,
connottu comente Bollywood.



https://sc.wikipedia.org/wiki/Mississipi

Su Mississippi (/ˌmɪsɨˈsɪpi/) est unu istadu federadu de sos Istados Unidos de
America chi s'agatat in sa regione de is Istados Unidos de Sud. Sa capitale e
prus manna tzitade est Jackson, chi tenet unos 175.000 abitantes.

Su Mississippi pigat làcana a su Nord cun s'istadu federadu de Tennessee, a
s'Est cun su de Alabama, a s'Ovest e Sud-Ovest cun sa Louisiana, a s'Ovest peri
frùmene Mississippi cun s'Arkansas. In su sud tenet bessida a mare in su Gulfu
de Messicu.

Su nòmene de s'istadu benet de su frùmene Mississippi, chi bi colat in sa parte
de Ovest. Su faeddu Mississippi dependet de sa limba Ojibwe, in ue misi-ziibi
cheret nàrrere Grandu Frùmene.

Su Mississippi est s'istadu de 32 in istérrida e su de 31 pro populatzione in
sos USA. A suta de medas bisuras, comente sanidade, livellu de educatzione e
richesa produida s'agatat in fundu a sa classifica natzionale.

Fintzas a su 1930 sa majoria de is bividores in Mississippi fiat de etnia
afro-americana. In sa prima metade de su seculu XX manna parte de sa
populatzione niedda est emigrada in is istados de su Nord, in ue podiant tènnere
prus possibilidades. In die de oe su 37% de is abitantes est nieddu, ma sa
majoria de sa populatzione tenet antepassados chi fiant iscravos betidos de
s'Africa. B'at fintzas chi tenet orìgines de nativos americanos.



https://sc.wikipedia.org/wiki/Michele_Obino

Don Michele Obino (Santu Lussurzu, 19 de jannarju de su 1769 - Parigi, 6 de
jannarju de su 1839) est istau unu accademicu sardu de su Regnu de Sardigna, in
prus de esser istau unu de sos prus mannos protagonistas de sos motos
revolutzionarios sardos.

Nàschiu in Santu Lussurzu, si aìat distintu in sos istudios dae sende zovanu
arribande, in su mese de aprile de su 1794 a 25 annos, a tènner sa Cattedra de
Decretales in s'Universidade de Tàtari. Tenìat bideas illuministicas chi tando
fin fachende su ziru de su mundu connottu e, sende unu de sos protagonistas de
s'abbolottu contr'a su feudalesimu in Sardigna, aìat istranzàu a s'amicu
Giovanni Maria Angioy cando issu fit custrìntu a siche andare a pustis de su
faddìmentu de sa revolutzione populare. Aìat iscrittu libreddos, diffùndios de
manera clandestina, comente Achille della Sarda Liberazione e I sentimenti del
vero patriotta sardo che non adula Cagliari, li aìan fattu unu protzessu
accusandelu de àer ispintu pro chi s'abbolottu bi seret e de àer cumpartìu
libros rivolutzionarios. Fit custrintu a si cubare in sa màntza in sos padèntes
de su Montiferru, paris chin sos atteros protagonistas de sa rivolutzione sarda
chi accudìan in cughe dae Santu Lussurzu e chìrrios a curtzu, comente sa bidda
de Iscanu. A sa fine, siche fit tuccàu in Frantza in ube at colau sos urtimos
annos de bida in povertade, morindesìche in su 6 de jannariu de su 1839.

Est unu libreddu de carchi pazina zirau de manera clandestina, e cumpartìu in
Sardinna in s'abbolottu de su 1793-96; una copia la mantenet sa Biblioteca
Universitaria de Casteddu. Si ischìrriat in duos paragrafos: "Analisi della
sarda costituzione politica", "Politica machiavellica del Ministero", "Schiavitù
feudistica" e "Inimicizia piemontese", chin cadaunu chi tenet una breve fràsia
chi fachet su resùmu de sas bideas rivolutzionarias sardas, in prus de facher de
testimonia in supra de su ligàmine chi bi aìat chin s'ideologia frantzesa e prus
in generale europea de tando.



https://sc.wikipedia.org/wiki/Marianu_IV

Marianu IV est istadu giuighe de su Giuigadu de Arborea de su 1347 fintzas a su
1375. Benet consideradu su soberanu prus ispertu e sabiu de s'istoria de sos
giuigados. A issu si depet sa prima ragolta iscrita de sas leges chi diant dare
corpus a sa Carta de Logu

Naschiat in su 1317 in Aristanis, segundu figiu de su giuighe Ugone II Bas-Serra
e de Beneita. Teniat a frades in ordine de edade Pedru, Giuanne, Nicola e Maria.

Su babbu educaiat sos figios, e duncas Marianu, segundu sa manera cadelana e
ddis faghiat abbitare sa corte de Barcellona, chi a cussos tempos fiat acapiada
in manera istrinta cun su giuigadu, siat ca pro ite de unu cantone sos
aragonesos ndi cheriant faghere unu feudu de su rennu issoro a sighidu de sa
licentia invadendi permitida de su paba Bonifatziu VIII, siat pro ite sos
Arboreas si serbiant de sos aragonesos comente alleados pro nchi bogare sos
pisanos de sos territorios de sos giuigados de Calaris e de Gallura.

In su 1331 si trasferiat a bivere in Catalunia in ue cogiaiat sa nobile Timbora
de Roccabertì chi diat aere dadu tres figios, Ugone, Lionora e Beatrice, prus
unu bator mortu pagu a pustis de sa naschida. Sos aragonesos du nominaiant Conte
de Goceanu e Sennore de Marmidda. In su 1342 torraiat in Sardigna pro andare a
bivere impare a sa familia in su casteddu de su Goceanu.

In s'annu 1347 a sa morte de su frade, su giuighe Predu III, chi no teniat
figios, sutzediat issu. Moriat in su 1376 de pesta.



https://sc.wikipedia.org/wiki/Marchesadu_de_Aristanis

Su marchesadu de Aristanis fiat unu fèudu costituidu de sa corona
catalanu-aragonesa in su 1411, cun s'arruta de su giuigadu de Arborea e sa
cunchista de sa Sardigna. At tentu durada fintzas a derrota de is sardos in sa
batalla de Macumere de su 1478.

A sa morte de Marianu V in su 1407 (chi fiat fìgiu segundu de Elianora de
Arborea) fiat Guglielmu III de Narbona chi, pro deretu podiat pretendere de
èssere re. Est a issu chi si depet sa derrota de su 1409 in sa batalla de
Seddori e àteras sighidas in is annos afatantes.

In su 1420, sende chi fiat seguru de non resissire a mantènnere su poderiu subra
s'ìsula, aiat bèndidu is deretos suos comente soberanu pro 100.000 fiorinos de
oru a sa Corona de Aragona, chi aiat fatu de sa Sardigna territòriu suo, foras
pro una zona limitada in is intòrinos de Aristanis lassada in cuntzessione
comente fèudu.

S'assignamentu fiat dadu impare a sa contea de sa Costera a Lenardu Cubeddu, chi
fiat de iscratza dereta in lìnia mascra de su giuighe de Arbarea Ugone II
(1321-1336).

Su marchesadu fiat cumpostu de sa parte prus fèrtile e de importu de s'antigu
giuigadu, chi beniat a èssere sa de is Campidanos Majore (o de Crabas), de
Simaghis e de Milis, sa curadoria de Bonùrtzuli, sa contea de Costera (cun su
casteddu), e sa tzitade murada de Aristanis (28 turres, tres portales, 2,007 km
de rodeu e su palatzu giuigale chi aiat pois pigadu nòmine de de su marchesu),
su gulfu (cun is ìsulas de Malu 'Entu e Su Cadelanu e totu sa costera de su
Sinnis.

Su sambenadu Cubello - chi est istadu sardizadu in Cubeddu - est in die de oe
galu ispaniadu in sa Sardigna tzentru-setentrionale, ma si nd'agatat unu brancu
fintzas in Casteddu: diat dèpere dependere de su minguante de cuba (s'ischivedda
pro sa incubadura). Cubello, Cupello, Cubeddu: "cubeddu o cubedda", naradu
fintzas cubidìna, benit de cuba o cupa , chi benit de su latinu cupa. Cubone o
cupone" è su nòmine de sa cubidina manna o sa carrada cun unu fundu solu pro
s'incubadura se su mustu. Oe galu su sambenadu de Cubeddu s'agatat in 133
comunos italianos (de chi 56 in Sardigna e is àteros de orìgine sarda). Cubello,
imbetzes, non s'agatat prus in s'ìsula, ma in 33 comunos de àteras regiones. Is
Cubeddu sunt ammentuados in documentas sardas antigas de s'edade de mesu.

Costanza Cubello, fìgia de su nòbile ispagnolu Cubèl de Valencia e de
un'aristocràtica sarda de iscratza Deyana, aiat cojadu a manu de sa metade de su
1300, su donnikellu (tìtulu dadu a is prìntzipes de sa famìllia giuigale)
Sarbadore d'Arbarea, erederi de Nicola, cadetu de Ugone II d'Arbarea e de
Beneita, de chie aiat tentu tres fìgios, chi aiant assuntadu su patronìmicu de
is Cubeddos, intre chie Lenardu I, primu marchesu benidore de Aristanis, e
Niculina. Fintzas s'istòricu tataresu Giovanni Francesco Fara (1543-1591) aiat
regordadu Lenardu e su fìgiu Antoni in su "De rebus Sardois II".

Is Cubeddos sunt fentomados in is condaghes (documentas giuigales o registros
amministratìvos, iscritos in is monastèrios), custu cunfermat canto naradu subra
s'orìgine de su sambenadu. Cubeddu est sa versione sarda de Cubello, est
cumparsu in su 1388 intre de is firmatàrios de sa paghe de Elianora d'Arbarea:
Cupello Joanne, ville Terranova. Is Cubeddus si sunt ammortiados duncas, in su
1470, cun su marchesu Sarbadore: pro pesada de mama ant sighidu peri medas
fìgios de su nebode Lenardu de Alagon e de sa tziedda Niculina (Sa Trilla e De
Ribelles), movidos in Ispagna e, oe, solos biventes de pesada de is giuighes
d'Arborea.

Is Cubeddos aiant arrimadu s'istema issoro de orìgine pro adotare su de is
giuighes d'Arborea (s'àrbure irraighinadu), chi fiat de grandesa majore, aunidu
a is palos aragonesos e a is ses bòciuas de is Alagon, chi bi aiat fatu
azunghere Lenardu II.

Fiat nàschidu in Aristanis de Sarbadore de Serra-Bas, nebode de su giuighe de
Arbarea Marianu IV, e de Costantza Cubeddu, de una famìllia rica de su logu.
Aiat isceberadu pro issu e is fìgios de usare su sambenadu de sa mama e in su
1407 aiat pigadu s'incàrrigu de podestade de su cabulogu de su marchesadu.

Fiat su ligamine in lìnia màscrina prus custrintu a su soberanu arbaresu: fiat
cun issu etotu chi su re cadalanu Martine I de Aragona aiat acordadu pro agatare
determinu a sa gherra chi si fiat cumbatende. Ma is sardos aiant preferidu
Guglielmu III de Narbona, nebode de Beatritza de Arbarea, sorre de Elianora de
Arbarea.

Cuntantu de custu, a pustis de sa batalla chi fiat acuntèssida su 26 de làmpadas
1409 a curtzu de Seddori, su visconte de Narbona si fiat agatadu custrintu a si
nche torrare a retirare in terra frantzesa, de in ue beniat, lassende in
Aristanis Lenardu Cubeddu, che logutenente. Is aragonesos, però, non cheriant
ocupare Aristanis. Sa perrica aiat agatadu determinu su 29 de martzu 1411 in sa
crèsia de Santu Martine. Su tratadu istabiliat sa fine de su giuigadu de Arbarea
ma Aristanis, cun is curadorias de is campidanos (Majore, Milis e Simaghis) e sa
contea de Sa Costera, beniant assignados a Cubeddu chi assuntaiat tìtulu
ereditàriu de marchesu e conte, cun matessis mandos de is soberanos antigos,
impare a pagamentu de 30.000 fiorinos de oru e imposta pro annu de 800.

Guglielmu III de Narbona fiat pois torradu in Sardigna, ma aiat dèpidu
renuntziare a is deretos suos. Lenardu, fraitzosu, fiat abbaidadu de ogru bonu
de is res aragonesos Ferdinandu I e Alfonsu V su Mannànimu e, mancari tenneret
bàrios imputos de traitorias e bochiduras, aiat ammanniadu su territòriu de su
marchesadu e nde podiat godire bivende in su palatzu giuigale de Aristanis e in
su de Costera, cun sa mugere Chìriga Dejana e is fìgios Antoni, Sarbadore e
Beneita.

Fiat mortu a edade de 65 annos, su 9 de onniasantu 1427 e si podet pentzare chi
siat istadu interradu in sa seu de Aristanis, in sa capedda de Santu Bàrtolu,
segundu voluntade de testamentu de su nannai Ugone II de Arbarea.

In su 1411, annu de s'acòrdiu de Santu Martine (chi aboliat su tìtulu de giuighe
e a sa fine de su rennu), Antoni teniat petzi bindighi annos, ma a fiàntzia de
sa cumpridura de is òbligos impostos, diat dèpere partire a Bartzellona che
ostàgiu: tenende issu imbrùciu, fiat partidu in logu suo su frade minore
Sarbadore. Antoni, una borta sanadu, at a partire pagu tempus a pustis a manu de
sa tzitade, in ue at a cussighire formatzione bona a sa corte de Ferdinadu I,
faghende·sì amigu de su printzipe ereditàriu e soberanu benidore Alfonsu V su
mannànimu. In su 1451 su re dd'aiat fatu cojare cun Elianora Folch de Cardona,
de famìllia locale istimada.

Su marchesu aiat dimustradu de èssere fidadu pro sa corona aragonesa e aiat
collaboradu de gana in is perricas cun sa Sitzìlia e sa Repùblica de Genova:
Alfonsu V, chi ddi fiat reconnoschente, aiat tando permìtidu sa sutzessione de
su marchsadu fintzas pro sa lìnia feminina.

Sa situatzione de sa Sardigna fiat prus apaghiada a segus de sa bogada de is
Dòrias, ma aprofetande de s'ausèntzia de su re, is funtzionàrios règios
abusaiant de is pòderes chi teniant pro tassare su pobulu chi nde fiat apuridu.
Su marchesu si fiat duncas inditziadu a su soberanu e dd'aiat cumbintu a
ammonestare s'istamentu militare, e is cunditziones de is sùdditos fiat
ammelloradas deaderus.

Fiudu e chentza de fìgios, Antoni Cubeddu fiat mortu a s'edade de 59 annos in
Aristanis: prantu meda de su pobulu, ddi sutzediat su frade minore Sarbadore.

Sarbadore aiat retzidu educatzione in sa corte de Ferdinandu I de Aragona. Fiat
a coa istadu serbidore fedele, pro is iscòpos militares de su soberanu afatante
Alfonso V: aiat piagadu parte difatis a is campagnas contra sa Castìllia, sa
Sitzìlia e s'ìsula tunisina de Gerba. S'assìtiu de Gaeta e sa batalla navale de
Ponza (1435), fiant però costadas caras a issu e a su re, fatos presonieris de
Genova. Liberadu, Sarbadore fiat torradu in Sardigna pro si dedicare a is
affàrios de su marchesadu.

Fiat mortu chentza de erederis deretos a s'edade de 72 annos, mannu meda pro
cussos tempos, a pustis de àere nominadu che sutzessore (meda cuntierradu) su
nebode Lenardu de Alagon, fìgiu de sa sorre Beneita e de su connadu Artaldo.

Lenardu de Alagon fiat fìgiu de Beneita Cubeddu, sorre de is marchesos Antoni e
Sarbadore, e de Artaldo, sennore de is biddas aragonesas de Pina de Ebro e
Sástago. Isposaiat a 15 annos, su 22 de ghennàrgiu 1451, in Zaragoza, cun sa
nòbile Maria de Morillo i Lenan, de chie diat pois tènnere ses pipios.

Cun sa morte de su babu fiat sighidu issu a su cumandu de su fèudu cadalanu de
Almuniente. Sa vida sua fiat però mudada de bellu nou in su beranu de su 1470,
cun s'eredidade de su marchesadu de Aristanis e de sa contea de Costera de su
tzieddu Sarbadore Cubeddu, frade de sa mama e mortu chentza de fìgios.

Is Alagon fiant intre de is iscratzas prus antigas e fentomadas de Aragona e
fiant sa segunda prus fentomada iscratza de is oto Grandes Casas de su rennu, in
antis de issos petzi is Villahermosa-Ribagorza. I fìgios legìtimos de Lenardu e
de Maria fiant: Artaldo (+1478), Giuanne, Antoni, Sarbadore, Elianora e Maria:
de pesada issoro bènint is atuales esponentes de sa famillia e sa lìnia de
Biddesorris.

Sa sutzessione de Lenardu, chi teniat tando 34 annos, fiat cun totus is fortzas
cuntierrada de su visurrei de Sardigna, su parente suo Nicolau Carròs chi
punnaiat a tènnere su feudu pro issu etotu. Lenardu no aiat pèrmitidu pois a sa
fìgia Elianora de si cojare cun Dalmazo, rimpuddu de Nicolau: sa perrica intre
de is duos si fiat tando agrabiada fintzas de prus e Carròs aiat chircadu de
ocupare Aristanis, ma fiat derrotadu in sa batalla de Uras su 14 de abrile 1470.

Su re Giuanne II aiat tentadu de interbènnere pro favorèssere s'acabu de is
brigas recumandende a Carròs de non impedumare is imbassadores de Lenardu,
deretos a Bartzellona pro otènnere sa de su re is deretos feudales. Cuasta borta
fiat Alagon chi non cheriat sa paghe: aiat ocupadu is casteddos de Monreale e de
Seddori, aiat postu Casteddu suta de assìtiu e furriadu una perrica dinàstica
familliare in una gherra contra s'Aragona, pesende·si a defendidore de is
deretos de is sardos de torrare a tènnere s'indipendèntzia, pro faghere torrare
a bivere is iscioros de su giuigadu de Arborea. In su nadale 1472 su re
s'ammanitzaiat duncas a cumbàtere is rempellos e isceti s'intrusida de su re de
Napoli Ferdinandu I aiat permìtidu de agatare acòrdiu. A Lenardu fiant
reconnòschidos totu is deretos de is abos e su mandu de non si dèpere incurbare
a su visurrei.

Sa paghe non fiat però respetada, prus a totu de parte de Carròs, aiant torradu
duncas a comintzare is gherras. Su soberanu aiat invitadu is funtzionàrios a
acabare is cumbatimentos e Alagon a dare una summa abatada comente pagamenta
feudale. Is alagon no aiat però tzèdidu e su re aragonesu, in su 1477 ddos aiat
decrarados rempellos e cundennados a morte, iscecutende su fèudu e su
patrimòniu. Sa gherra aiat sighidu fintzas a su 19 de maju 1478, cando is
aragonesos aiant salargiadu is Alagon in sa batalla de Macumere.

Is rempellos si fiant pois imbaracados in una nave chi, a causa de una traitoria
ddos aiat ciùghidos a Bartzellona. De in ie fiat impresonados in su casteddu de
Valencia de Xàtiva.Lenardu fiat mortu, a s'edade de 58 annos, in sa fortalesa e
interradu in su campu santu de su logu.

Su tentativu de Lenardu de Alagon fiat s'ùrtimu chi diat pòdere torrare
s'indipendèntzia a sa Sardigna, chi fiat imbetzes abadinada pro 300 annos a
s'Ispagna, poi pro pagus tempus a s'Àustria e a coa a is Savoias.

In su 1478, cun sa derrota de Alagon, su tìtulu de marchesu e Aristanis fiat
assuntadu de Giuanne II d'Aragona. S'atuale re de Ispagna sighit a ddu
mantènnere.



https://sc.wikipedia.org/wiki/Manlio_Brigaglia

Manlio Brigaglia (Tempiu, 12 de bennarzu de su 1929) est unu istorigu,
accademicu e zornalista sardu.

Si at pigadu sa laurea in lìteras classicas in Casteddu, at fattu su dotzente
pro prus de binti annos in su litzeu Azuni e dae su 1971, in s'universidade de
Tàtari, at insinzadu "istoria de sos partidos e moimentos politigos", "istoria
de sa Sardigna contemporanea" e "istoria contemporanea", dirizende su
dipartimentu de istoria dae su 1983 a su 1985.

Si est interessadu subratottu de istoria sarda, de istoria de sos partidos
politigos europeos, de fascismu e antifascismu, de istoria de s'informatzione,
at traballadu in manera varia in sa deputatzione de istoria patria pro sa
Sardigna, in sa Fondatzione Antonio Segni, in s'Istitutu sardu pro s'Istoria de
sa Resistentzia e de s'Autonomia e in su Cunsortziu interuniversitariu de
Casteddu e Tàtari pro s'iscola de ispetzializassione de sos mastros 'e iscola
segundaria. At collidu in su 1997 su "Premiu de sa cultura" de sa Presidentzia
de su Cunsizu 'e sos Ministros e, in su 2003, sa medallia 'e oro de "Benemerente
de s'Iscola, Cultura e s'Arte - settore Universidade" dae su presidente italianu
Ciampi.

Autore mannu de sagios, volumenes e libros, entziclopedias, artigulos in fozu 'e
paperi sardos fintzas comente direttore. Cullaborat oe puru in zornales comente
"La Nuova Sardegna" e su "Corriere della Sera".



https://sc.wikipedia.org/wiki/Manfredo_Tafuri

Manfredo Tafuri (Roma, 1935 – Venezia, 1994) est istadu unu architeto e istoricu
de s'architetura italianu.

Allievu de Ludovico Quaroni, in su 1966 aiat binchidu sa cattedra de Storia
dell'Architettura a Roma. In su 1968 si fit trasferidu a s'Università IUAV di
Venezia inue fit poi diventadu su direttore de s'Istituto di Storia. Fit istadu
un attivista de su Partito Comunista Italiano. Ada insinzadu finas a s'annu de
sa morte in s'universidade veneziana.

Manfredo Tafuri istoricu de s'arte e academicu fidi unu de sos pius importantes
istoricos de s'architettura de su mundu de sos ultimos 50 annos. Issu fit notu
pro aer contrastadu sa "critiga operativa" de sos istoricos comente Bruno Zevi,
e pro aere ifidadu e rigiradu sa idea chi su Rinascimento fit un epoca de oro
comente fit istada interpretada in sos iscrittos de sos criticos autorevoles
comente Rudolf Wittkower e James S. Ackerman.

In sos annos 1970, Tafuri aiat publicadu importantes saggios in Oppositions, sa
rivista de architetura dirigida dae Peter Eisenman. Poi e sos 80, aiat
comintzadu a istudiare sas teorias e sas pratigas de s'architetura
rinascimentale, dende letturas noas de sos varios contestos sociales,
intelletuales e culturales. Issu aiat sintetizadu s'istoria de sas bideas e
progetos architetonicos cun discussiones subra sos grandes centros de inue si
fin ivulupadas sas innovatziones de s'architetura in Italia: (Firenze, Roma e
Venezia), chi fini sos puntos jae dae sa meidade de su 1400 a su comintzu de su
1500, e figuras fundamentales comente Leon Battista Alberti, Filippo
Brunelleschi, Francesco di Giorgio, Lorenzo de’ Medici, Bramante, Raffaello,
Baldassare Castiglione e Giulio Romano.



https://sc.wikipedia.org/wiki/MacOS_X

Mac OS X (ki si narat Mac Ou Es Ten) est su sistema obrativu bendidu dae sa
Apple Inc. po is computers suus etotu. Mac OS X bennet a pustis de s'originali
Mac OS, ma sa diferentzia de cussu, est ki tennet unu coru UNIX (BSD)i una
tecnologia adelantàda dae sa NeXT dae is annus 80 fintzas a su 1996, s'annu ki
sa Apple Inc. at comporau sa NeXT. Sa primu versioni de Mac OS X fiat bessia in
su 1999. Criau a cumentzu pro s'arkitetura PowerPC, in su 2005 su sistema est
istau portau a is processoris Intel. Sa tenta est sa de criai unu sistema
modernu, cun d-una bella cara grafiga i simpli meda de oberai, istudiau pro su
multimedia.

Sas carateristicas de Mac OS X variant a segunda de sa bersione impleàda. Una de
sas carateristicas comuna a totas sas bersiones est sa cara grafiga "Aqua GUI"
ki tennet funtziones comente s'Anti-Aliasing, unu motori grafigu OpenGL (nomenau
Quartz) et unu sistema de output de s'imagine ke PDF. Una de is carateristicas
prus famadas est su Dock, una barra transparenti in sa parti 'e basciu de su
Desktop ki cuntennit iconas amostadas peri efetus grafigus.



https://sc.wikipedia.org/wiki/Lovely_Complex

Lovely Complex (ラブ★コン Rabu Kon? Love Com) est unu manga chi sa mangaka Aya
Nakahara at iscrittu e disinnau. S'istoria l'an fintzas bortada ind unu film
chin su matessi titulu e ind un'anime (cartone giaponesu). In prus, in su 2006
b'an fattu unu videojocu pro sa PlayStation 2. In su 7 de aprile de su 2007 an
cumintzau a mandare in unda sa prima puntada de s'anime.

S'istoria contat s'amore istranu chi s'isvilupat a prenu tra duos cumpanzos de
iscola, chi a su cumintzu non si podìan bìer s'unu chin s'ateru tantu brigavan,
Risa Koizumi (小泉リサ Koizumi Risa) e Atsushi Otani (大谷敦士 Ōtani Atsushi), fentomàos
in s'iscola de Osaka issoro pro si facher bìer tantu comicos in sa briga, chi su
mastru etottu lis aìat postu su nomìnzu de All Hanshin Kyojin (una cropa reale
de comicos giaponesos, un'ispètzia de Stanlio e Ollio orientale). Risa est,
difatis, arta meda (172 chentìmetros) cufforma sa media feminìna giaponesa (chi
est imbètzes 158 chentimetros); Atsushi, a s'imbesse de Risa, est bassu meda
(156,2 chentimetros) cufforma a cussa mascrìna giaponesa (chi est imbetzes 172
chentimetros). Custa diferentzia de artesa (e su lùmen belle ironicu chi tenen:
cussu de s'una cheret nàrrer "cantàru minore", su de s'atteru "badde manna") los
fachet cumpressàos, prus de cantu non lu sian ja, ma custu est pètzi un'assimizu
ebìa ca tenen a cumòne fintzas interessos e carattere. Ambosduos, in prus,
cheren facher isperientzia de s'amore in sa zoventude issoro. E propriu cussu
b'at a falare in sa conca de Risa, chi li cumintzat a piachere Atsushi e si nde
innamorat puru a pùstis, ma issu est malu a cumprendere e issa, chind un'amore
refudàu (pro duas bortas) e non corrispostu, bi sufferit e pranghet meda. Pètzi
unu sentìdu de zelosìa tra Atsushi e unu professore de inglesu at a cambiare sas
cosas, ponendechèlos a pare e lassande a una banda sa timidèsa. Fachendebìla a
brincare (non chene dolores) impare medas difficurtades chi sa bida lis ponet
addaenantis, comente traitorìas e mascamente s'issèperu de su benidore issoro
chi los at a jùcher a istradas a divèssu, Otani e Koizumi s'an a promìttere de
si bòlere bene a pustis puru.



https://sc.wikipedia.org/wiki/Literatura_sarda

Est sa literatura iscrita in cale si siat bariante de sa limba sarda o de sas
limbas faeddadas in Sardigna, ma finas sos iscrittos de autores sardos in
atteras limbas.

Sos primos documentos inue sun presentes sas prima peraulas in sardu sunu
istados iscrittos in su Xmu seculu. Si trattat de sos attos de regalia fattos
dae sos Judikes a sos varios cunventos de i-su continente europeu e de i-sos
condaghes chi fini documentos amministrativos, cumpilados dae i-sos padres.

Unu de sos primos documentos pubbricos, iscrittu cumpletamente in sardu, est su
codice de sas Legges comunales de Tàtari (Statuti Sassaresi). Sas versiones pius
antigas sun duas, una iscritta in latinu, s'attera in sardu. In sa pergamena
iscritta in sardu b'est marcada sa data 1316. Custu documentu est de grande
valore pruite testimonzat de comente fit regulada sa cosa pubbrica in su comune
liberu de Tàtari. Custu codice est bistadu pois adottadu dae atteros comunes
sardos. Sempre in su XIVmu seculu Mariano IV haiad promulgadu sa Carta de Logu,
chi ateru no est si no su Codice de sas legges de s'Istadu de s'Arborea. Sa
carta est bistada poi modificada e aggiornada dae sa fiza de Mariano Eleonora.
Sa legges de Arborea sunu cunsideradas tra sas pius interessantes in su panorama
internatzionale de i-cussu tempus.



https://sc.wikipedia.org/wiki/Lingchi

Lingchi (凌 遲trad., 凌 迟sempl., líng chípinyin), bortadu comente protzessu chi
andat a bellu a bellu o morte de sas milli secaduras (殺 千 刀trad., 杀 千 刀sempl.),
fit una manera tzinesa pro bochire a unu cundannadu chi an impitadu a cumintzare
dae su 900 a.D fintzas a cando non la an abullida in su 1905. In custa
esecussione, su cundannadu lu bochìan impitande unu curteddu e faghende unu
muntone de dannos a carena pro tempus longu. Su faeddu língchí benit dae sa
descrissione de artziare a bellu a bellu in muntagna.

Su lingchi fit petzi pro sos crimines chi fin graes abberu, comente sa
traittoria o sa bocchidura de sos mannos proprios. Si faghiat ligande sa persone
chi fit cundennada a una palu de linna, e a custa lis segaìan sa carre a
cantigheddos a sigunda de comente piachìat a su butzinu, ca sa leze tzinesa non
naraìat meda in supra de su protzedimentu. A pustis, si daìat s'oppiu a su
cundannadu ca de gai li dolìat prus pagu, in su mentras, e duncas non
dismajaìat. Sa pena fit a tres libellos, su primu de umiliamentu, su segundu de
morte lenta e doloroda, su de tres pro castigare su cundannadu fintzas a pustis
chi sìnche fit mortu.



https://sc.wikipedia.org/wiki/Limbas_de_sa_Cina

Sas limbas de sa Tzìna sun sas limbas chi sos 56 grupos etnicos reconnòttos
faveddan in Tzina. In Tzina sa limba prus forte, chi si ischirriat in paritzos
limbazos diferentes, si connoschet chin su lùmen de Hanyu (tzinesu: 汉语; tzinesu
tradissionale: 漢語; pinyin: Hànyǔ) e s'istudiu suo est unu campu accademicu a
banda. Hanyu, o limba Han, tenet 8 dialetos in sinu suo: sas differentzias sun
goi mannas chi s'unu non si podet cumprender pro chie connoschet s'atteru. Sas
limbas chi tenen prus apozu e istudiu in Tzina sun su mongolu, su tibetanu,
Uyghur e Zhuang. Sicundu a Ethnologue, sa Tzina tenet 292 limbas galu vivas e
una limba morta (Jurchen).

Su tzinesu istandard, connottu in Tzina comente Putonghua, est una variedade de
su Mandarinu e in continente est sa limba nassionale e uffitziale: issu si
fundat in su Beijing e si faveddat péri tottu sa Tzina nord/sudotzidentale chind
una cantitade manna de dialettos. Sicomente fachet de limba franca in prus o
mancu parte manna de sa Tzina, bi at unu balanzu mannu sotziale, economicu e
péri praticu in s'uffitzialidade de su Putonghua.



https://sc.wikipedia.org/wiki/Limba_napuletana

Su napulitànu (napulitano) est un'idioma romanzu chi, paris chin s'italianu,
faveddan in tottu s'Italia de zòsso, in Campania, Basilicata, Calabria de sùsu,
Abrutzu, Molise, Puglia e sa parte de Latziu chi est a làcana chin sa Campania:
ovverosìat, tottus sas terras chi tando fachìan parte de su Regnu de sas Duas
Sitzìlias in sa banda de su faru de Messina, in ube sa limba natzionale fit
appuntu su napulitanu, mèntras chi prus a zosso bi fit su sitzilianu.

In su seculu de XVI re Ferdinando su Cattolicu aìat impostu su castiglianu che
nova limba uffitziale e su napolitanu, a libellu amministrativu, toppicabat in
sos uffitzios de dipromatzia e in sos funtzionarios prùbicos: su cardinale
Girolamo Seripando, in su 1554, aìat isseperàu de che bocare su napulitanu foras
dae cùghe puru, ponèndeche su toscanu. Pro seculos su napulitanu est istau unu
ponte tra su mundu classicu e cussu modernu, isparghinànde sa moda de s'<<amor
cortese>> in sa poesia otzidentale, su tragicomicu (Vaiasseide, Pulcinella); in
prus, in napulitanu b'an iscrittu pro sa prima bìa sos contos prus connottos de
sa curtura europea moderna e premoderna, comente Chisinèddula e sa Bella
Addormentada. Oje su napulitanu si connoschet pèri tottu su mundu pro sas
cantones folkloricas chi li ziran a tundu.



https://sc.wikipedia.org/wiki/Limba_istremegna

Castúo o dialetu istremegnu est su nòmine de is variedades de su Ispagnolu
faeddadas in Istremadura.

Su nòmine castuo est istada donada po su poeta istremegnu Luis Chamizo
Trigueros, de sa bidda de Guareña, provìntzia de Badajoz, cando in su 1921 at
pubricau su libru de poemas "El Miajón de los Castúos" in custa òpera at
intentadu cumprender sa faeddada rurale ki at definidu comente "tìpicu, faeddadu
a suba de totu de is traballadores de is terras".

Medas dischentes creent ki sa faeddada spagnola de su Chile est influentzada dae
su dialetu istremegnu po ita bi sunt a parrer meda cosas in s'intonatzione,
pronùntzia, espressiones ki assimìgiat. De su puntu de vista lògicu custa teoria
tenet fundamentu po ita is primos conchistadores de su Chile fuant originàrios
de s'Istremadura e, fintzas ki is arribos sutzessivu fuant de aterus logos de sa
penìsula, sa situatzione geogràfica de su Chile, assimìgiat meda a sa de
Istremadura po altitudine, clima e temperadura, prus s' isolamientu geogràficu
chilenu ant permìtidu a"sa manera istremegna" de aguantare unu muntone de
seculus pustis a s'arribada de is primas persones.



https://sc.wikipedia.org/wiki/Leonardo_Melis

Leonardo Melis Est connottu pro esser s'autore de ses libros de sos populos de
su mare. In su 2002 hat pubblicadu "Shardana: I Popoli del Mare" (chi in su 2007
est arribadu a sa de sette editzione) aende unu bonu successu hat fertu
conoscentzia a sa zente sos Shardana. In pagos annos hat tentu 100 conferentzias
de unu argomentu chi isse narat che "irbandonadu dae sa istoriografia
uffitziale". In su 2005 hat pubblicadu "Shardana: I principi di Dan" chi
chistionat de s'Esodu dae s'Egittu. Cun su matematigu Nicola di Pasquale hat
istudiadu una interpretatzione de sa pintadera (simbulu de su bancu de Sardigna)
o arroda de Tempus.

2002 - Shardana: I popoli del mare, PTM Editrice - Prima Tipografia Mogorese,
Mogoro, ISBN 8887393028 (8 edizioni) 2005 - Shardana: I principi di Dan, PTM
Editrice - Prima Tipografia Mogorese, Mogoro, ISBN 8887393214 2008 - Shardana: I
calcolatori del tempo, PTM Editrice - Prima Tipografia Mogorese, Mogoro, ISBN
8887393478 2008 - Shardana: I custodi del tempo, PTM Editrice - Prima Tipografia
Mogoree, Mogoro, ISBN 8887393516 2010 - Shardana: Jenesi degli Urim, PTM
Editrice - Prima Tipografia Mogorese, Mogoro, ISBN 978-88-87393-75-0



https://sc.wikipedia.org/wiki/Leonardo_David

Leonardo David (Gressoney-Saint-Jean, 27 cabudanni 1960 – Gressoney-La-Trinité,
26 frearzu 1985) est istadu un'ischiadore arpesu italianu.

Promissa manna de s'ischì arpesu de s'agabu de sos annos setanta, Leonardo David
fiat cussideradu dae medas s'antagonista possìbile de Ingemar Stenmark su cracu
isvedesu e s'erederi isportivu de Gustav Thöni.

Ispetzialista de sas dissiplinas tènnigas, mancari apat disputadu pagas porfias
in sa Cupa de su Mundu, fiat resèssidu a s'evidentziare zai dae su cumintzu,
arribende intre sos primos tres siat in s'islalom zigante (Schladming), siat in
s'ispetziale (Kranjska Gora e Jasna). Su 7 de frearzu de 1979, aiat bìnchidu
s'ùniga porfia sua, s'islalom de Osru, in dae in antis de Ingemar Stenmark e
Phil Mahre s'istadunidesu.

Sa carrera sua fiat istada segada in curtzu dae s'intzidente grae chi li fiat
intervènnidu in sa falada antisolìmpiga de Lake Placid su 3 de martzu de 1979,
in ue nche fiat rutu a probe de sa raja ocasionende-si unu traumatismu
carrotzale cun coma cunseghidore. Zai fiat rutu unas cantas chidas in antis, in
su barigare de una falada lìbera chi si fiat isvilupada in Cortina d'Ampezzo, e
in sas chidas posterioras “non resessiat a s'assussare nemancu in s'islalom
zigante, ca sas bivraduras zeneradas dae sos ischìs in s'astra li causaiant
dolore de conca”, comente at iscritu Paolo De Chiesa su cumpanzu suo de echipa.
Nostamis de custu, aiat leadu parte a sa falada de Lake Placid in ue, cun sa
raja a s'ograda, nche fiat rutu. Si fiat pesadu torra, aiat rugradu sa raja e
posca si fiat istrampadu intre sos bratzos de Piero Gros. Non diat aer releadu
mai prus su cunnoschimentu, malugradu s'internamentu a s'ispidale e cuidados
longos in Innsbruck.



https://sc.wikipedia.org/wiki/Lenardu_de_Alagon

Lenardu de Alagon (in catalanu Lleonard II d'Alagó i Arborea) (Aristanis, 1436 –
Xàtiva, 1494) est istadu s'ùrtimu marchesu de Aristanis.

Lenardu de Alagon fiat su primu de oto fìgios, nàschidos de Beneita Cubeddu de
Arbarea sorre de su marchesu de Aristanis Sarbadore Cubeddu (chi fiat de
s'iscratza de su giuighe Ugone II de Arbarea) e de su nòbile Artaldo Alagon i
Luna, sennore de Pina de Ebro, Sástago e àteras biddas.

Artaldo, chi fiat de iscratza de is primos ricos hombres aragonesos, si fiat
rebelladu a sa Corona: in su 1410, a cumandu de 4 naves impare a Cassiano Doria,
aiat cunchistadu Lungoni, chi fiat difèndida de is aragonesos.

Lenardu de Alagon isposaiat cun Maria Linan de Morillo, chi ddi aiat dadu bator
fìgios mascros e duas fèminas. Fiat nominadu marchesu de Aristanis in su 1469, a
sa morte de su tziu Sarbadore.

Sa nominadura a marchesu, sende chi giai su babu aiat tentu cumportamentu
rebellu, non fiat castiada de ogru bonu, e aiat agatadu luegus s'opositzione
militare de su visurrei de Sardigna Nicolau Carròs (o Carroz in castellanu) de
Arborea, sennore de Mandas e de Terranoa Pausània. Issu punnaiat a su possessu
de su territòriu iscampiosu de su marchesadu, afirmende chi su testamentu de su
tziu non podiat tènnere bàlida peruna, sende chi su re aiat detzìdidu in tempus
cabudianu chi a sa morte de Cubeddu, su marchesadu e sa contea de Costera diant
èssere acorpados a sa Corona de Aragona.

Su primu iscontròriu aiat tentu acuntèssida su 14 de abrile 1470, in intòrinos
de Uras, in ue Alagon aiat prevalèssidu, intames de Carròs chi si fiat dèpidu
retirare a Casteddu.

In su 1474, cun su tratadu de paghe de Urgell, su re Giuanne II de Aragona
(naradu Su Grandu), aiat reconnotu a Lenardu de Alagon su deretu de sutzessione,
ma sa conduta intzulladora de Carròs aiat torradu a pesare sa gherra. Su
visurrei custa borta no si fiat atrìvidu a acarare Alagon in logu abertu cun
cumbatimentos, ma fiat andadu in Bartzellona e aiat cumbìntu su soberanu a
sighire contra su marchesu, cun s'imputu de lesiada magestade, fellonia,
cussighente cufiscadura de is fèudos e cundenna a morte.

Cun decretu de su 1477 su re aiat istèrridu duncas sa cundenna a sa famìllia
Alagon intrega.

Sa gherra si fiat ispainada fintzas a is zonas setentrionales, de in ue a Alagon
is genovesos e su duca de Milano aiant promìtidu agiudos, chi però non fiant mai
arribados, contrassempere a Carròs chi aiat otentu tropas armadas bene de
Sitzìlia e Napoli.

Su 19 de maju 1478 s'esèrtzitu aristanesu fiat derrotadu definitivamente in sa
batalla de Macumere. In antis de sa derrota, Lenardu aiat abandonadu su campu e,
cun frades, fìgios e su visconte de Seddori si nche fiat fuidu a Bosa de in ue
si fiat imbarcadu cun iscopu de lòmpere a sa Còrsica (chi fiat a su tempus
poderiu de Genova).

A causa de una traitoria sa nave aiat però invèrtidu banda a manu de sa
Sitzìlia, in ue fiant intregados a s'ammirallu Villamarin chi, intames de ddos
dare a su visurrei de Sitzìlia ddos aiat ciùghidos a Bartzellona.

In tempus afatante fiant postos in presone in su casteddu de Xàtiva, in ue
Lenardu e Giuanne de Sena, visconte de Seddori, diant mòrrere in su 1494.
Segundu s'iscritore Pietro Carboni, sa morte issoro fiat causada de s'amargura e
de s'addolimentu morale mannu pro is acuntèssidas bìvidas: fiant interrados in
su campu santu suta de terra de sa fortalesa de Xàtiva.

Is parentes de su marchesu fiant imbetzes liberados pro òrdine de su re, ma non
podiant torrare a Sardigna. De su 1481 su marchesadu fiat passadu a sa Corona e
fiat guvernadu de unu funtzionàriu règiu.

Unu de is fìgios de Lenardu, Sarbadore, fiat resissidu noantamas a torrare a
s'ìsula e pro mèdiu de sa coja cun Isabella Bejora Sivilleri, a balangiare rangu
de conte de Biddesorris: s'aràntzia de pesada sua at a tènnere tìtulu de
marchesos. Sa domo-fortalesa de is Alagon, sighit a èssere in die de oe su
monumentu de interèssiu majore in Biddesorris. De su frade de Lenardu,
Frantziscu, ant a sighire medas inzènneros.

Sa sutzessione sua rapresentaiat unu elementu de continuidade cun su giuigadu de
Arborea, cosa chi no agradaiat a sa corona de Aragona. Segundu su cronista
cadalanu Geronimo Zurita difatis, su re aragonesu no aprobaiat chi a sa morte de
su marchesu Sarbadore Cubeddu, chentza de erederis, ddi sutzediat su nebode,
cunsideradu duncas responsabile de is gherras chi fiat cussighidas.

Su tìtulu de marchesu de Aristanis fiat assuntadu de is res de Aragona e in fatu
a issos a is de Ispagna (chi sighint a ddu mantènnere).



https://sc.wikipedia.org/wiki/Lat%C3%B9mene

Su latùmene est unu produtu pischencu tìpigu sardu e sitzilianu, impreadu in sa
coghina logale.

Est istadu recunnotu ufissiarmente e intradu a sa lista de sos produtos
agroalimentàrios tradissionales italianos (P.A.T.) dae su Ministèriu de sas
Polìtigas Agrìculas, Alimentàrias e Padentales (Mipaap). Isse si lograt dae sa
traballadura de sa bussa de sa sèmena de sos isemprales masculinos de sa tunnina
o de s'eritola.

In Sardinna s'agatat mescamente in sa costera ponentesa de su Cabu de Zosso
(Caraluforte est cunnotu in manera ispetziale pro su latùmene suo), cando ch'in
Sitzìlia est tìpigu prus chi totu de sas zonas de Tràbani, Palermu e Siragusa.
Est su tantu masculinu de sa butàriga, dae sa cale si diferèntziat pro su
colore, chi est rosa carrencu, cando chi sa butàriga est in colore de arantzu.

Est un'amaniadura rara e de arta gastronomia. Podet esser impreadu pro cunfetare
macarrones o insaladas, o tando si podet cunsumire deretamente frissu. In sa
coghina trabaniesa s'utilizat finas suta de sale.



https://sc.wikipedia.org/wiki/La_Palmavera

La Palmavera fit su primu assotziu cadelanista fundadu in S'Alighera in su 1906
dae su primu nucreu de cadelanistas s'aligaresos (Josep Frank, Joan Pais i
Melis, Carmen Dore, Antoni Ciuffo e Joan Palomba, F .Liperi, Salvador Corbia,
Ciprià Cipriani e una pariga de atteros) a pustis de s'attobiu in sa tzittade
sarda de su cadelanu Eduard Toda i Güell. Sos attivistas fin in cuntattu cun sos
renaixentistes bartzellonesos e an fintzas mandadu una delegassione issoro a su
Primu Cungressu de sa Limba Cadelana de su 1906.

Su pensamentu elitista issoro non lis at permittidu de sighire a mantènner sos
cuntattos cando fit iscumpartu Ciuffo in su 1910, e su grustu sìche est mortu a
s'aggabu de sa prima gherra mundiale. A sa fine de su 1915 ja fit ruttu meda in
decadentzia, siat po su cambiu de residentzia de calchi assotziadu siat po
brigas internas de natura personale.

S'innu de s'assotziu fit Esperança, cumpostu dae su secretariu Carmen Dore
(archivista munitzipale) e bortada a musica dae Pais. Mancari chi sìat mortu
luego, su grustu fit petzi su cumintzu de su moimentu cadelanista de S'Alighera.
Sos assotziados an sighidu a tènner cuntattos cun sos intellettuales de
Bartzellona a titulu personale (subratottu cun Francesc Matheu e Antoni Maria
Alcover). La Palmavera fit torrada a nàscher in su 1950 dae Antoni Ballero de
Càndia e atteros iscrittores cun assotzios noos.



https://sc.wikipedia.org/wiki/Judicadu_sardu

Sos Judicados sardos fiant entidades istalaes autònomas chi s'agataiant in
Sardigna durante sa manna parte s'Edade Mèdia, dae su de 8-9 sèculos a su de 15
sèculos. Sa cretzione issoro no est tzerta, sa perta de s'indipendèntzia fiat
acontèssida in manera progressiva intre su 1258 (conchista pisana de su Judicadu
de Calaris) e su 1420 (ruta de su Judicadu de Arbarea).

S'organizatzione amministrativa issoro fiat meda diferente dae sos sistemas
istatales feudales chi caraterizaiant su restu de s'Europa medievale, essende
pius prossima a sa de s'Impèriu Bizantinu, a chi sa Sardigna aparteniat in antis
de si fàghere indipendente. Sos judigados aiant difatis istitutos zurìdicos
romanu-bizantinos, mancari cun peculiaridades locales chi unos cantos istudiosos
cunsìderant de presumida derivatzione nuraghesa .

In su cuntestu internatzionale de s'Edade Mèdia, sos judigados fiant istados
modernos postos a pare cun sos canteapares rennos feudales-barbàricos
traditzionales, iscasi ca non fiant propiedade de su soberanu, ma
"super-individuales", duncas de su pòpulu, chi podiat espressare soberania peri
formas de guvernu semi-democràticas comente sas Coronas de curatorias, sas cales
eleghiant issas etotu rapresentantes pròpios pro s'assisi parlamentare majore,
narada Corona de Logu.

Su re, o judike, guvernaiat subra sa base de unu patu cun su pòpulu (naradu
bannus-consensus) su cale, chi èsseret a l'iscontzare, lezitimaiat su pòpulu
etotu a ghetare su judighe dae su tronu, e fintzas a lu ochire, chene
cumpromìtere sa remissa ereditària de su tìtulu in intro de sa dinastia a su
rennu. Culturalmente sos judigados fiant mudados in manera sustantziale in su
cursu de sos sèculos, bantzighende intre unu sistema de trassa feudale e unu
sistema zurìdicu chi abbaidaiat a su progressivu isfrancamentu de sas
populatziones rurales.

Si connoschet finas unu de chimbe judigados, su Judicadu de Agulliastra nàschidu
a cara de s'annu 1015, e currespondente a s'Ozastra. Issu si diat a pustis
èssere ispèrdiu in su de 13 sèculos, surbidu in su Judicadu de Calaris de chi
fiat fatu curadoria. Semper in su Judicadu de Calaris si connoschent àteras
curadorias chi in s'istòria aiant tentu tìtulu de judigados, comente Chirra e
Golostrai, ma non s'ischit a ite si deviat custu tìtulu.

Finas a su de 8 sèculos sa Sardigna fiat una provìntzia de s'Impèriu Bizantinu,
torrada a conchistare dae Giustinianu e Belisàriu a sos Vàndalos in su 535. Dae
su 705 sos àrabos, aproliende dae s'Àfrica de su norte aiant comintzadu a
atacare sas costeras sardas, chene agatare oposidura efetiva de s'esèrtzitu
bizantinu.

In su 807, 810/812 e 821/822 sos àrabos de Ispagna e de Africa de su Norte aiant
chircadu de invàdere s'ìsula ma sos sardos aiant resìstidu a atacos medas, a su
puntu ca su paba Lione IV in una litera de su 851 aiant dimandadu azudu a su
Iudex Provinciae (su zuighe de sa Provìntzia) de Sardgina, cussorzadu in
Calaris, pro difendere Roma.

A primìtziu de su de 9 sèculos sos ligàmenes intre Sardgina e s'Impèriu
Bizantinu si fiant impertantu segados, a pustis de sa ruta de s'Esarcadu de
Africa e de sa conchista àraba de sa Sitzìlia de su 827, chi impeigaiat duncas
donzi cuntatu. Isulada, sa Sardgina si depiat a mala oza fàghere economicamente
e militarmente indipendente.

Non agatende fonte istòrica peruna, non b'at seguresa de comente siat
acontèssidu su passazu dae un'autoridade tzentrale bizantina a s'auto-guvernu.
Si crèet ca sos funtzionàrios imperiales derivantes dae s'antigu istitutu
bizantinu de su vicarius, naradu fintzas lociservator (literalmente
logutenente), de gradu parìvile a su praeses (una zenia de prefetu imperiale),
si fiant in antis fatos cabos de guvernu e a coa, cun reconnòschida e
lezitimatzione manna, aiant assuntadu nòmene e pòdere de Iudex, afirmende
soberania indipendente e ereditària.

Unu innetu de s'autonomia dae Bisàntziu si podet annoditzare dae sa nova de una
missione ghiada in autonomia dae sos sardos impare a Ludovicu su Piu (814-840),
sighidore de Càrolu su Mannu, che coalitzione anti-àraba cun sos Francos sos
cales, in cuss'època, teniant sa Còrsica. Sos legatos aiant istabilidu relatos
de bighinadu bonu e de collaboratzione a sa defensa de sas costeras de sas duas
ìsulas. Cando in su 828 su conte Bonifàtziu II de Tùscia, guvernadore francu de
Còrsica fiat passadu a manu de Sardgina cun punna de afracare sas costeras
àrabas nordafricanas cun una ispeditzone militare, aiat definidu sa Sardigna
Insula amicorum. Sa Sardgina fiat tando de importu istratèzicu, rapresentende
una làcana fundamentale inte su mundu latinu e s'Islam.

S'origine de is judicados no est meda crara. Cun Giustinianu, in su 534 p.C. sa
Sardigna fiat intrada a faghere parte de s'Imperiu Romanu de Oriente, chi
dd'aiat pigada a is Vandalos e nde aiat fatu una de is sete provìntzias de
s'Esarcadu de Àfrica, ispartzida ancora in bator territorios (Partes), chi diant
aere diventados bator rennos indipendentes.

Cun is lompidas semper prus fitanias de is arabos chi in pagu tempus fiant
ammanniende a giru de totu su Mediterraneu is territorios issoro, is bizantinos
si faghiant semper prus dibiles pro ite no scetis depiant difendere is
territorios pigados cun Giustinianu, ma s'esistentzia de s'imperiu matessi.
Aici, a cara de su VIII seculu is raportos cun Costantinopolis fiant giai meda
raros e sa provìntzia sarda depiat parare fronte a sa sola is atacos inimigos.

Si podet duncas arresonare ca is bizantinos lassaiant unu guvernadore de
Sardigna, Còssiga e Baleares cun presumida residentzia in Casteddu, ca
s'arantzia de custu apat afortigadu su podere in s'isula e a pustis ddu apat
detzentradu e multiplicadu pro mellus difendere e controllare is territorios. A
cumprobu, paret ca su sambenadu Lacon-Gunale acapit a s'origine is battor
judicados.



https://sc.wikipedia.org/wiki/Judicadu_de_Agulliastra

Su Judicadu de Agulliastra o Judicadu de Ogiastra fiat unu judigadu sardu chi
s'agataiat intre su de 10 e su de 11 sèculos, chi torraiat paris a sa regione
s'Ogiastra de oe in die e a sa curadoria de Trigonia Barbària de s'Edade Mèdia.

Faghiat làcana in su norti cun su judicadu de Gallura, in su sud cun su Judicadu
de Calaris e in s'uestu cun su de Arbaree. Sa capitale fiat Tortuelie.

Est su solu judigadu de chi s'ant novas tzertas de sos medas àteros chi
s'agataiant in cussu tretu de s'istòria medievale sarda chi est postu intre
s'istesiamentu dae su cuntrollu bizantinu e s'afirmadura de sos àteros bator
prus importantes. Àteros logos connotos in ue baliat a su matessi nòmine de
judicadu, fiant sas curadorias de Chirra e sa de Golostrai (in su Calaris).

No est craru chi amministraret custu judigadu. Fortzis sos guvernadores teniant
nùmenes de judighes, essende de iscratza nòbile e sende chi teniant pòderes
majores de su de curadore, o est dàbile fintzas ca s'àrea si esseret iscerada
suta ghiadura de sos pisanos, chi dd'aiant otenta che cumpensu pro s'agiudu
donadu boghende·nche sos àrabos dae sas costas sardas. In custu casu issos etotu
diant dare nùmene de judighe a su guvernadore chi bi poniant.

Su judigadu fiat pois surbidu in su judicadu de Calaris meda in presse, e su
destinu suo, de tando a in antis bi diat duncas currespòndere.

Fiat pois torradu a costituire pro pagus tempus durante su poderiu pisanu e
aragonesu, in su de 14 sèculos, a coa fiat ispèrdidu definitivamente.



https://sc.wikipedia.org/wiki/Jerez_de_la_Frontera

Jerez de la Frontera [xe'ɾeð ðe la fɾon'teɾa], prus nodiu simpremente comente
Jerez, est una tzitade de unos 212.000 bividores chi s'agatat in Ispagna, in sa
comunidade autònoma de s'Andalusia, a intro de sa provìntzia de Cádiz, est posta
duncas in su chirru prus meridionale de sa natzione, 12 km a tesu de s'oceanu e
85 km de s'Istretu de Gibilterra. Sa bidda est sa prus manna de sa provìntzia e
sa de chimbe de totu s'Andalusia.

Sa posidura tzentrale e in collegamentu bonu cun su restu de sa provìntzia, nde
faghet su logu printzipale de comunicatzione e unu de is tzentros logìsticos e
de trasportu prus importantes de s'Andalusia otzidentale. Gràtzias a su nùmeru
de bividores e a is possibilidades de crèschida, Jerez tenet dinamismu econòmicu
majore in cumparantzia cun su cabulogu de sa provìntzia, Cádiz. Jerez est
connota in su mundu pro su binu omònimu.

Su territòriu comunale de Jerez est de 1.188,23 km², e s'agatat in sa badde de
su Guadalquivir. Cun istèrrida comunale de 1.188,23 km², Jerez tenet su segundu
prus mannu de s'Andalusia a pustis de su Córdoba e su de sete de totu s'Ispagna.
Fintzas a su 1995, in antis de s'ischirriadura de de San José del Valle fiat su
prus mannu de s'Andalusia.

Est una de is biddas prus importantes de s'àrea metropolitana Baja de
Cádiz-Jerez, àrea urbana de tres in Andalusia e una de is prus ativas
economicamente e industrialmente.



https://sc.wikipedia.org/wiki/James_Roday

James Roday pseudonimu de James David Rodríguez (San Antonio, 4 arbili de su
1976) est unu attori stadunitensi, prus nomenau a sa genti po sa sua
interpretazioni de Shawn Spencer in sa serie televisiva Psych.

Est s'unicu fillu de Jim Rodríguez ca traballàda po su Boardwalk Auto Group, sa
sua famiglia est de descendenzia messicana. At frequentau sa William Howard Taft
High School (San Antonio, Texas). Studiat teatru a su Teatru Sperimentali Wing
de sa New York University, auba otènit sa laurea in bellas artis.. Est peri
co-direttori artisticu de sa Red Dog Squadron, una cumpangia teatrali ca issu at
fundau paris cun Brad Raider. Tenit una relazioni cun s'attrici Maggie Lawson
co-star in Psych, de su 2006.

Po sa televisioni at recitau in sa serie televisiva de sa NBC Miss Match in su
rolu de Nick Paine e in First Years in su rolu de Edgar 'Egg' Ross, unu
tirocinanti de unu studiu legali. De su 2006 interpretat su rolu de su
protagonista Shawn Spencer in sa serie televisiva Psych. Su 25 de gennargiu de
su 2010 iat a essi depiu pigai parti comenti ospiti speciali a su WWE RAW cun su
co-protagonista de Psych Dulé Hill ma po mori de una appendicectomia at depiu
recediri, ma est istetiu su propriu mutìu de su speaker de su spettaculu po mesu
de su telefonu. At dirigiu e co-scrittu s'urtimu episodiu de sa quarta stasoni
de Psych intitulau Sulla scia di Hitchcock ca est istetiu trasmitiu su 10 de
marzu de su 2010 in sa reti americana USA Network.



https://sc.wikipedia.org/wiki/Istatuas_de_Mont%27e_Prama

Sas Istatuas (o sos zigantes o ancora gigantis) de Mont'e Prama sun iscurtùras
nuraghèsas iscurpìas a tottu tundu. Secàdas a càntos, che las an iscopèrtas pro
cumbinassiòne ind unu campu in su mèse de màrtzu de su 1974 in Monte de Prama
(chi si narat de custa manera pro sas pàrmas chi bi crèschen in ìbe), a cùrtzu a
sa bidda de Crabas in sa Sardigna tzentrale de ponènte. Sas istàtuas sun
iscurpìas in renàrju locale e s'artèsa issòro b'àndat dae sos duos a duos metros
e chìmbe.

A pùstis de bàttoro campàgnas de iscàvu, chi si an fattu tra su 1975 e su 1979,
sos chimbemìza càntos e bìculos chi si an imbènniu - b'at fìntzas de contare
bìndichi còncas e bintidùas cottìglias - fin abbarràdas pro trìnt'annos in sos
macasìnos de su Musèu Archeologicu Natzionale de Casteddu, chin calicùna parte
de impòrtu espòsta in su matèssi museu.

Cando su Ministèrju pro sos Benes e sas Attividades Curturales de sa Regione
Sardigna at intregàu su dinàre chi bi cherìat, in su 2005, dae su 2007 a commo
sas istatuas las est galu acontzànde su CCA (Centro di Conservazione
Archeologica) romanu in sa localidade tatarèsa de Li Punti, traballànde chin su
coordinamèntu de sa Soprintendèntzia de sos Benes Archeologicos de Tàtari e
Nugoro e chin s'azùdu de cussa casteddàja e aristanèsa. In cuddàe, dae su mèse
de màju de su 2009, e mascamènte in su mèse de Sant'Andrìa de su 2011,
bintichìmbe istatuas de gherrèris, tiradòres de s'àrcu e pùgiles, pàris chin
calicunu modellu de nuràche, sun espòstas a su prùbicu.

Nànchi sos Zigantes o, comente lis nàbat Giovanni Lilliu, Kolossoi, sun de su
seculu de òto, nove o adderettùra dèche, ipòtesi chi nde dìat fàcher sas
istatuas a tottu tundu prus antìcas de tottu su Mar' 'e Mèsu, ca bènin prìma de
sos kouroi de s'antica Grèghia, a pustis de sas iscurturas egìtzias.

A s'urtimu che sun beninde a fora prus e prus repertos, dae sos pacos chi si
aìat resèssiu a acattare fintzas a commo: in su 2014 sa ministra Francesca
Barracciu (Partitu Democraticu italianu) aìat propostu de nche mandare unu fora
dae sa Sardinna a Roma, cosa chi aìat pesàu cuntierra (criticas medas pro su
prus) tra sa zente sarda, tentu in cunsideru chi no aìat acraràu si fit cosa pro
carchi tempus o bolìat prusaprestu ischirriare a unu zigante dae sos atteros,
pro lu battire a tipu trofeu in sa penisula italiana.

Nanchi si poden atzappare in sutta de terra prus de 60 miza repertos de cabale
mannu pro s'archeolozìa sarda e europea in ibe.



https://sc.wikipedia.org/wiki/Istassione_ferruvi%C3%A0ria_de_Otieri-Chilivane

S'istassione ferruviària de Otieri-Chilivane est s'istassione printzipale de sos
CFN in sa comuna de Otieri.

S'istassione ferruviària de Otieri-Chilivane est realizada a longu de su caminu
de ferru Casteddu-Figari, in su puntu in ue s'imbragat subra de custu
s'arrampamentu suo Otieri-Chilivane-Portu Turre. Sa cunformadura de s'intrada de
sa lìnia de Tàtari e Portu Turre faghet in manera ch'in su transitadorzu siat
netzessària s'invertidura de martza pro sos beìculos cròmpidos a Chilivane dae
su suddu e destinados a intro de s'arrampamentu (e a s'imbesse). Custa
operadura, chi dimandaiat unu tempus bastante longu in su casu chi èsseret
pretzisu a realizare sa furriadura e su reposissionamentu de sa locumotiva (che
in su casu de sos trenos a papore), oe dimandat unu tempus prus minore gràssias
a su materiale diesel atuale presente in s'ìsula, chi sa cumponidura abarrat
sena mudada e dimandat petzi s'iscostiamentu de su machinista a sos cuntrollos
postos a s'àtera ala de su trenu. In prus de custu, s'abertura reghente de sa
bariante de Chilivane at eliminadu s'obrigadura de s'arressare in s'istassione
pro sos beìculos chi realizant custas relassiones, permitende a sos trenos chi
non devent fagher arressada in Chilivane de poder intrare o essire dae sa lìnia
de Tàtari sena peruna invertidura.

Su partile de s'istassione est echipadu cun 5 bias pro su servìtziu de
passizeris, chi bator sunt sizìbiles peri sutacoladorzu. Addae de custu, bi sunt
bias bariadas de servìtziu a costazos de sos antisfontomados. S'istassione
istranzat finas unu transitadorzu de mercantzias e sa filera de bias
currespondedora, chi s'aguzamentu de intrada s'agatat a pagu prus de 500 metros
dae su fraigu de biazadores, in sa deretura de Terranoa.

Sa zestione de su moimentu acontessit in situ pro su bonu de sa die, in sas oras
in ue no est presente s'Aderetadore de Moimentu su tràfigu ferruviàriu est
cuntrolladu dae s'A.TZ.O. de Casteddu.

S'istassione bidet su trànsitu de trenos destinados a Terranoa, Figari, Tàtari,
Portu Turre, Macumere e Casteddu. In prus de custu, su partile antale istranzat
sos postales de s'IRST, chi aunint s'istassione cun su tzentru de Otieri e sas
àteras biddas de su zirile. Cheret sutaliniadu chi, aguarmente in su partile de
s'istassione, tenet tèrminus sa lìnia postalenca IRST de Tirsu e Iscra, chi
dispensat su servìtziu isvilupadu finas a su 1969 dae sos trenos de sa lìnia
Tirsu-Chilivane. Un'àteru trasportadore, sas lìnias postalencas Caramelli, aunit
s'istassione cun Otieri e àteras leadas de sa provìntzia.



https://sc.wikipedia.org/wiki/Istassione_Ferruvi%C3%A0ria_de_Pennsylvania

Coordinatas: 40°45′02.3″N 73°59′38.04″W﻿ / ﻿40.750638°N 73.993899°W40.750638;
-73.993899

S'istassione ferruviària de Pennsylvania est un'istassione importante de sos
trenos intertzitades e de probianias in Noa Iorcu. Servende 300.000 passizeris
sa die (a petus de sos 140.000 de su Terminale Grand Central, s'àtera istassione
ferruviària manna noaiorchesa), cun su rìtimu de finas a milli onzi 90 segundos,
est s'installadura de trasportu prus transitada de sos Istados Aunidos e, cun
meda, s'istassione ferruviària prus transitada de s'Amèriga de su Nordu.

S'istassione s'agatat in su mesinterradu de Pennsylvania Plaza, unu cumparis
urbanu intre su de sete e su de otu zirones, e intre sa de 31 e sa de 33
carreras, in sa parte tzentrale de Manhattan. Est posta in suta de su Madison
Square Garden e a probe de àteros logos importantes de Manhattan, incrùdidos
s'Empire State Building, Koreatown e sos magasinos mannos Macy's in Herald
Square.

S'istassione ferruviària de Pennsylvania est in su tzentru de su Corridorzu de
Nordu-Estu, una lìnia de trenos de passizeris eletrifigada chi s'isterrit a su
suddu dae s'arzola metropolitana de Noa Iorcu a Washington, e a su nordu finas a
Boston. Sos trenos intertzitades sunt zestionados dae Amtrak, chi possuit
s'istassione intrea, cando chi sos servìtzios ferruviàrios de probianias sunt
zestionados dae Long Island Rail Road e New Jersey Transit.

S'istassione de Pennsylvania at bidu 8,4 passizeris de Amtrak intre moidas e
arribadas in su 2.012, a inghìriu de duos tantos su tràfigu de sa de duas
istassiones prus transitada, sa Union Station de Washington.



https://sc.wikipedia.org/wiki/Istanzu_de_Casteddu

S’Istanzu de Santa Gilla o Istanzu de Casteddu est, pro istèrrida e sinnìfigu de
sa biodiversidade, una de sas arzolas ùmidas prus importantes de Europa.
S’istanzu, difatis, est recunnotu in sas listas ufissiales de sas arzolas ùmidas
a sutaponner a s’amparu: est crassifigadu comente Zona de Proteghidura
Ispetziale (ZPS) a s’arrimu de sa Deretiva n. 409 de su 1.979 (“Puzones
agrestes”) de s’Unione Europea e comente Zona ùmida de importu internassionale a
s’amparu de sa Cumbentura de Ramsar. In prus de custu, format parte de sa retza
ecolòziga “Natura 2.000”.

A s’estu, est delimitadu dae sas bassuras subra de sas cales s’isterrint sas
leadas de Casteddu e Su Masu e sas infraistruturas de sa cabitale (biazadorzos,
caminos de ferru, abioportu, zona industriale). A su nordu, est delimitadu dae
sas foghes de sas cambas de aba printzipales chi apròghilant dae su paris de su
Campidanu e dae su pranu de su Cixerri. A s’uestu, est delimitadu dae
s’agrustadorzu industriale de Machiareddu-Grogastu e dae sos assentadorzos
agrìculos e bivimentales de sa comuna de Cabuterra. A su suddu, est delimitadu
dae s’òrozu iscarale chi lu separat dae su Gurfu de sos Ànghelos, cursadu dae su
Caminu nassionale 195 surcisanu.

Sas làcanas naturales de s’istanzu sunt istadas arteradas in manera dràstiga in
su barigare de sas ùrtimas dègadas pro neghe de sas bonifigaduras, sighidas dae
s’urbanizadura de sas arzolas probianas, su fraigamentu de infraistruturas de
servìtziu, s’ispansura de atividades agrìculas e prus chi totu industriales e
cumertziales. In sa prima parte de su Millinoeghentos, s’istèrrida de s’arzola
ùmida fiat de unos 40 chilòmetros cuadrados, cando ch’in s’atualidade est
inferiore a 13 kmc, incruende finas s’Istanzu de Cabuterra. Finas pro custu
ùrtimu b’est istadu unu minimonzu de sa superfìtzie pro neghe de sos
assentadorzos bivimentales de sa comuna de Cabuterra, chi su pranu reguladore
cumprendet s’ispansura de sa leada chirru a su mare e su trighinzu betzu de Sa
Maddalena.



https://sc.wikipedia.org/wiki/Ispranada_de_Otieri

S’ispranada de Otieri, narada finas “pane finu” e “pane otieresu”, custituìdu
dae una fresa tìpiga modde e paporosa, est su protagonista de sas mesas
logudoresas. Est una casta de pane meda fontomadu, siat pro sos tempos longos de
traballadura, siat pro sa capatzidade sua de bardare su sabore e sa moddura.
Galu oe, in sas fàbricas modernas de pane, est cunfessionadu cun aba, sale,
fermentu e su mezus simuladu de trigu tostu sardu. Tradissionalmente, sa
coghidura si faghiat in sos forros de matones chi s’agataiant in belle totu sas
domos, a una temperadura costante de unos 600 grados, in manera chi sa fresa
s’unfraret pro formare sos duos pizos chi nd’est fata s’ispranada. Impreadu
ampramente a ghisa de tazeri pro sa petza assada, custu pane podet rapresentare
una base òtima finas pro pratos tradissionales, che sa supa cun fenugritu, o
esser un’acumpanzamentu pràtigu pro rebotas lestras, cumbinende-si a primore cun
sas esighèntzias de mesas modernas e rafinadas gràssias a su sabore suo antigu.
S’ispranada de Otieri presentat un’assimizu notàbile cun sa piadina romannola: a
sa diferèntzia de custa, est semper bastante grussa.



https://sc.wikipedia.org/wiki/Irlanda_de_su_Norti

S'Irlanda de su Norte (in inglesu: Notrhern Ireland, in irlandesu: Tuaisceart
Éireann, in scots de Ulster: Norlin Airlann) est una de sas bator natziones
costitutivas de su Rènniu Unidu. Est cumposta de ses de sas noe conteas chi
formant sa provìntzia irlandesa de s'Ulster, chi s'agatat in su norti-estu de
s'ìsula de Irlanda. Sa capitale e bidda prus manna est Belfast.

In sos giogos olìmpicos sos bividores de Irlanda de su Norte podent compètere
siat pro su Rennu Unidu, siat pro sa Repùblica de Irlanda.

Tenet istèrrida de 14.139 km² (unu 5% de su territòriu de Rènniu Unidu e unu 15%
de su de s'Irlanda) e contat populatzione de unos 1.811.000 bividores (unos 3%
de sos tzitadinos de Rènniu Unidu e unu 30% de s'ìsula). Allàcanat un s'uestu e
in su sud cun sa Repùblica de Irlanda, in su norti si ghetat in s'Otzèanu
Atlànticu e in s'estu in su mare de Irlanda.

S'Irlanda de su Norte est istada criada in su 1921 dae su parlamentu britànnicu,
cando s'Irlanda fiat istada partzida in Irlanda de su Sud, e de su Norti, cun
s'aprigu de su Government of Irlendad Act. In su 1922 sa parte meridionale diat
diventare gosi Istadu lìberu de Irlanda, contra sa parte setentrionale chi diat
abarrare parte de su Rènniu Unidu: sa majoria de sa populatzione - in ue
s'agataiant siat unionistas siat lealistas - cheriat abarrare in intro de su
Rènniu Unidu. Sa prus parte de issos fiant protestantes de pesada de
colonizadores britànnicos; una minoria manna, costituida mescamente de catòlicos
irlandesos, fiant natzionalistas o republicanos chi cheriant una Irlanda aunida
e indipendente dae sa poderiu britànnicu. Galu oe, sos unos si bient che
britànnicos e sos àteros che irlandesos; àteros de ambas sas comunidades si
cunsiderant irlandesos de su norti.

S'istòria de s'Irlanda de su Norte est istada signada dae discriminatziones e
disamistades intre custas duas comunidades, iscasciadas a manu de sa fine de sos
annos 60 de su de 20 sèculos, in violèntzias chi diant tènnere durada de tres
deghinas de annos, nodios oe cun nùmene de The Troubles (sos istorbos). Sos
Troubles, tirende·nche a mesu sas fortzas de istadu, ant tentu resurtu in prus
de 3.000 mortos e prus de 50.000 vìtimas. S'acòrdiu agatadu in su 1998 cun su
Good Friday Agreement (Acòrdiu de sa Chenabura Santa), est istadu unu passu de
importu mannu pro su protzessu de paghe, mancari setarismu e segregatzione
religiosa abarrant galu unu problema sotziale grae in ie.

S'Irlanda de su Norte est istoricamente sa regione prus industrializada de
Irlanda. A pustis de atraessare perìodu de crise causadu de sos'isciumbullos
sotziales e polìticos de sos Troubles, s'economia at torradu a crèschere dae sos
ùrtimos annos '90. Cust dependet in parte de sa paghe e in parte dae sos
cummèrtzios cun sa Repùblica de Irlanda, de sas mòvidas prus simpres dae unu
logu a s'àteru, dae s'iscontzu de sos apostamentos de cuntrollu ordingiados dae
s'esèrtzitu britànnicu e dae sa minimadura de avertidas pertocantes sa seguresa.
Su turismu est crèschidu, comente fintzas sos imbestimentos e sos affàrios cun
comunàrgios èsteros. Su disimpreu, chi in s'Irlanda de su Norti est imbàtidu a
perchentos màssimos in su 1986, cun su 17,2%, est torradu a su 6,1% e galu s'est
amenguadu de unu àteru 1,2% in su cursu de s'annu 2014, cun balores simigiantes
a sos de su restu de su Rènniu Unidu..

In su tzensimentu de su 2011 sos interbistados ant respostu subra s'identidade
natzionale segundu comente sighit.



https://sc.wikipedia.org/wiki/Imp%C3%A8riu_romanu_de_Oriente

S'impèriu bizantinu o impèriu romanu de oriente fiat unu istadu formadu subra sa
parte orientale de s'impèriu romanu, chi s'agataiat intre s'edade tàrdiu antiga
e s'Edade Mèdia. Sa limba printzipalmente faeddada fiat su gregu e sa capitale
Costantinòpoli (oe Istanbul). Siat su nùmene de impèriu bizantinu, siat su de
impèriu romanu de oriente ddi sunt istados dados in tempus afatante a sa ruta
sua: is bividores suos si cunsidaraiant tando che tzitadinos romanos a totu is
efetos.

S'impèriu fiat resissidu a subrabìvere a s'iscontzu e da ruta de s'impèriu
romanu de otzidente, acontessida in su de 5 sèculos e aiat aguatadu unos àteros
millis annos, fintzas a èssere cunchistadu in su 1453 dae is otomanos. Durante
sa prus parte de s'istòria sua, s'impèriu romanu de oriente est istada sa fortza
prus culturale, econòmica e militare prus potente de s'Europa.

Sunt medas is acontessidas chi intre su de 4 e su de 6 sèculos ant betidu a su
perìodu de transitzione in ue s'impèriu romanu si fiat ischirriadu in duos
istados. In su 285, s'imperadore Diocletzianu (durada de su rennu: 284-305 p.C.)
aiat ispartzidu amministrativamente s'impèriu in una metade orientale e una
otzidentale. Intre su 324 e su 330, s'imperadore Costantinu su Mannu (durada de
su rennu: 379-395 p.C.) aiat tramudadu sa capitale dae Roma a Bisàntziu, torrada
a nùmenare Costantinòpoli e Roman Noa.

Suta su rennu de Teodòsiu I (durada de su rennu 379-395 p.C.), su cristianèsimu
fiat fatu religione de istadu, a s'imbesse de àteros cultos chi fiant
controidos. A ùrtimu, suta su rennu de Eràcliu I (durada de su rennu 610-641
p.C.), fiat torrada a ordingiare s'aparadu militare e amministrativu e fiat
adotadu su gregu che limba uffitziale intames de su latinu. Mancari sighiret sa
traditzione de s'antigu impèriu romanu, su bizantinu teniat duncas trassas prus
de cultura grega, chi non latina e fiat caraterizadu dae fide religiosa
cristianu-ortodossa e non politeista.

Is làcanas de s'impèriu si diant evèlvere significativamente durante totu
s'istòria sua, sende custu andandu prus bortas a fatu de perìodos de incuida e
de isvilupu. Suta Giustinianu I (durada de su rennu 527-565), s'impèriu tiraiat
a s'istèrrida massima de s'istòria sua, a fatu de torrare a cunchistare manna
parte de is antigos territòrios romanos otzidentales a longu a longu de sa
costera mediterrànea (s'Àfrica de su Norti, s'Italia, is ìsulas majores).
Durante su rennu de Maurìtziu Tibèriu (durada de su rennu 582-602), fiat
ammanniada sa frontera esta e istablizadas is làcanas setentrionales. Sa
bochidura sua aiat nointames causadu sa gherra romanu-persiana de su 602-628,
chi diat ispatzare is resusras de s'impèriu e contribuere a is perta
territoriales durante is cunchistas musulmanas. In pagus annos diat perdere
duncas is provìntzias prus ricas de Egitu e Siria, tzedidas a is arabos.

Durante sa dinastia matzedona (sèculos de 10-11), s'impèriu aiat torradu a
crèschere pro totu una pariga de sèculos, fintzas a a perta de manna parte de
s'Àsia Minore, a lùcuru de is turcos.



https://sc.wikipedia.org/wiki/Il_Maestrale

Il Maestrale est una casa editrice italiana, fundada in Nuoro in su 1992, cun
s'iscopu de criare unu logu de incontru pro favorire s'isvilupu culturale
massimu in su campu de sa literadura, ma finas cussu de pubricare testos de
literadura de autores sardos (chi oltas meda fit difitzile a acciappare) e pro
su matessi motivu de iscrittos subra sa Sardigna. Sas primas initziativas
diffattis fin istadas cussa de torrare a pubricare iscrittos de autores
connottos comente Maria Giacobbe, Francesco Masala, Giovanni Lilliu, Giuliu
Angioni,Sergio Atzeni, Salvatore Cambosu, Grazia Deledda, Emilio Lussu e ateros,
e in s'atera manera Max Leopold Wagner, D. H. Lawrence, Ernst Junger e gai. Ma
meda importante est istada s'attividade de editoria de òberas de iscrittores
giovanos, a cominzare dae Marcello Fois, Salvatore Niffoi, Flavio Soriga e
andende. Non solu ma, da unu pagu e tempus in goi, sun istados puru traduidos
autores istranzos comente su poete Serge Pey e s'iscrittore franco-romenu Petru
Dumitriu.



https://sc.wikipedia.org/wiki/Iglesias

Igrèsias esti una cittàdi de 27.773 abitàntis de sa Sardìnia sud-occidentàli, in
su Sùlcis-Igresiènti. Esti capoluògu in pari cun Carbònia de sa provincia de
Carbònia-Igresias e sedi vescovìli (Diocesi de Igresias).

Sa storia de Igresias esti decisamenti meda antìga risalènti interamenti a
tràccias preistòricas installàdasa in su territòriu: i tracciàs prus antìgas de
su insediamentu umànu risàlinti a sa Cultura Neolitica de Santu Micheli de
Ozieri, cun tùmbas a fossa, i famòsas Domus de Janas, in sa parti montuosa de
Santu Benedettu. Sìghinti àtras traccias de frequentaziònis nuràgicas (ascantu
Nuràghis i moi sciùsciàusu funti presèntis in su tèrritoriu), e no màncanta
rèstus archeologicus de ceramicas feniciu-pùnicas. In s’epoca Romana ci vìanta
meda frequentaziònis, specialmènti po cantu riguardàda i minièras de Argentu in
su Territòriu. Fòntis nanta de Metalla una bella cittadi pèrdia, fròzisi in su
confini tra Igresias e Fluminimaggiore, logu principali de estrazioni mineraria
in su Tèrritoriu.

In s’Artu Medioevu si funti pèrdias is tràccias urbànas, in sa prima mètadi. De
VIII Seculu d.C. funti torràras a si bi tràccias cun sa Crèsia Bizantina de
Santu Sàrbaroi, restauràda e recuperàda pagu tempu fàidi, esti una testimonianza
de sa presenza de s’esercitu de Bisanzio. In su bàsciu Medioevu: prima Villa di
Chiesa (in latinu Villa Ecclesiae) in su domìniu pisànu e poi Iglesias cun sa
dominazioni de is Aragonesus in su VIV sèculu, sa cittadi incumenzàra a teni una
certa importanza de su XIII seculu asutta sa dominazioni de Pisa gràzias a
s’estrazioni de su carboni, da sa blenda (minerali de su zincu) e de sa galena
minerali de prumbu e de ascàntus quantiràris de argentu.

Sa famiglia pisana de sa Gherardesca ha fattu unu castellu (cambiàu e restauràu
cun i sèculus) e finanziendi po sa costruzioni de ascàntu crèsias, sa prima
vìada sa crèsia de Nostra Signora de Valverdi in su 1200; mèras àtras crèsias
vìanta fàttas annus seguèntis, tanti de determinài su nòmini de sa cittadi. Su
prus importanti de sa cittadi esti su Breve di Villa di Chiesa su Codici prus
antìgu de lèis de sa cittadi, esistenti in scetti una coppia de su 1327,
perfettamenti allogàra e custodìra in s’Archìviu Storicu Comunali.

Mera suggestìvus funti i rìtus de sa xira de Pasca organizzàus de
s’Arcicunfraternita de su Santu Monti. Sa Cunfraternita esti in vida de cincu
sèculusu cumenti nanta is cronacas de su ‘600, si liggi ca su 16/06/1616
arribbàra s’elevaziòni de su rangu de s’Arcicunfraternita.

Sa cittàdi esti rappresentàda in su campionàu italianu de baseball in sa serie
C1 Nazionali (dopu essi bìnciu su campionàu de serie C2 regionàli in su 2008) de
su Igresias Baseball e in su campionàu italiànu de softball de is Màscus, de su
Igresias Softball ca giògàda in Serie A in su gironi A. Po cantu riguàrdada sa
pallavolo de is Màscus esti rappresentada de saComer Volley Igresias ca mìlitada
in su campionau de B2 de is Màscus esti in sa serie D, e de sa Volley Futura
Igresias in 1° Divisioni. In serie C de is Fèmminas inveci de sa Tecnochem
Volley Igresias e in serie D Volley Futira Igresias. Po cantu riguardada su
calciu sa Monteponi Igresias



https://sc.wikipedia.org/wiki/Idir

Idir, paranùmene de Hamid Cheriet (in cabilu Ḥamid Ceryat), est nàschidu in su
1949 , in Algeria, in sa biddighedda de Ait Lahcene, in su chi oe est sa comuna
de Beni Yenni, in sa Cabìlia Manna. Est unu cantante,
autore-cumposidore-intèrprete e musitzista algerinu de mùsica “Cabila” .

In sa vida, comente traballu, no aiat seberadu su càntigu. Su gistru suo suo de
artista in bèrberu cheret nàrrere finas «Bivat», nùmene traditzionale chi lis
dant a sos pipios chi naschent cun dificultade, pro los animare a campare. Ma
unu de sos primos tìtulos, A Vava Inouva at tentu in su giru de pagu tempus una
resessida mundiale, in sos annos ’70. Su primu èsitu mannu cròmpidu dae s’Àfrica
de su nord. Sa carriera sua est marcada dae un’intrada lestra e ispantosa a sas
classìficas e dae un’eclisse voluntària chi est durada pagu prus o mancu una
deghina de annos, a mòere dae su 1981. Sos discos suos comente solista sunt
raros, bator in baranta annos. Ma s’òpera de Idir at cuntribuidu a renoare sa
cantzone amaziga, e nch’at artziadu sa cultura bèrbera a livellos de audìtziu
internatzionale.

Fìgiu de pastore, est nàschidu a 35 km dae Tizi Uzu (sa capitale de sa Cabìlia
Manna), in una biddighedda agarrada a costas de sos montes de su Djurdjura.
S’ambiente familiare suo est càrrigu de traditziones e de cultura bèrbera. «Apo
tentu sa sorte de àere una mannai e una mama poetas», li narat a unu
giornalista, «bi beniat gente dae a tesu meda pro las iscurtare. Mi so pesadu
abangende·mi in s’àera màgica de sos seros in ue contaiant paristòrias e
enigmas. In una sotziedade de cultura orale, in ue sas paràulas teniant unu
valore mannu. Sa capatzidade de sestare sos faeddos e de imbentare figuras e
contos, est galu apretziada meda in logos nostros.

Idir disinnat de istudiare geologia e si sèberat una carriera in s’indùstria
algerina de su petròliu. . Ma in su 1973, at cumintzadu imbetzes pro casualidade
sa carriera musicale in Ràdiu Algeri, est intradu pro sustituire unu cantante,
cumponende pro s’ocasione un'anninnia. Intèrpretat duncas custa anninnia
destinada a devènnere su primu sutzessu suo radiofònicu, Rsed Un Yidess chi in
bèrberu cheret nàrrere «Chi su sonnu nche ruat». La registrat in pare cun
un’àteru tìtulu «A Vava Inouva» (“Babbu meu [beni] a mie”), pro sa banda de
palas de unu discu a 45 giros. A pustis movet a militare, pro duos annos. Sa
cantzone cumintzat a si difùndere in Algeria e nche bàrigat finas sas làcanas.
Issu fiat ufitziale in una casermedda e s’iscurtaiat cantende, trasmìtidu dae
sas emitentes algerinas e istràngias.

In su 1975 retzit un’invitu dae Pathé Marconi, produtore discogràficu chi li
diat chèrrere prodùere e publicare su primu album, e si nche tramudat duncas a
Parigi. Comente tìtulu sèberant pròpiu A Vava Inouva e su traballu nche crompet
a livellos de fama internatzionales, distribuidu in 77 paisos e bortadu in 15
limbas. Una versione frantzesa l’aiat cantada finas su duo David Jisse e
Dominique Marge in su 1976. Custa cantzone bèrbera, fata petzi cun boghes e
chitarra, est galu cunsiderada comente su primu sutzessu internatzionale chi
benit dae su nord de s’Àfrica. Rapresentat sa cunfirma de una tzerta identidade,
una torrada a sas raighinas fundudas de s’istòria de Algeria. Amus dèvidu
isetare finas a su 1976 pro àere custu primu traballu de importu A Vava Inouva,
in ue podimus agatare sa cantzone originale chi li dat su tìtulu a s’album.

A pustis de custa òpera Idir torrat a iscrìere e a registrare : «Ay Arrac Neg»
(“A sos pipios nostros”), un'album chi est essidu in su 1979. E ponet unu in
fatu de s’àteru, una sèrie longa de cuntzertos. Ma issu, òmine dìligu e
riservadu, non l’agatat ghetu in su mundu de sos ispetàculos, fintzas si l’at
un’istima manna a sa cumpositzione de sa mùsica, cosa chi faghet finas pro
àtere. E tando faghet unu sèberu particulare e isparesset dae sa vida pùblica
pro unu tempus longu, pagu prus o mancu unu dusina de annos, presentziende a
raru in logu de cuntzertu.

Sa carriera sua otenet un’àtera impuntza in su 1991, cando est essida sa regorta
de 17 branos musicales suos leados dae sos primos duos album. A pustis de unu
protzessu longu contra a su produtore betzu suo, pro chistiones de deretos, Idir
otenet sa possibilidade de pòdere torrare a registrare tìtulos famados (che a A
Vava Inouva). Cun custu suportu discogràficu nou torrat duncas subra de sos
proscènios musicales prus connotos. Otenet de sonare in su New Morning unu de
sos locales prus famados de Parigi e de su mundu dae su 7 a su 9 de freàrgiu de
su 1992 e in cue otenet sos parabenes dae sos fedales suos e reconnoschimentos
internatzionales de primore, comente precursore de sa World Music.

S’annu imbeniente est essidu s’album, produtu dae Blue Silver, les Chasseurs de
lumière (sos Cassadores de lughe) in ue nos cantat sos temas suos istimados,
s’amore, sa libertade e s’esìliu (chi issu connoschet prus chi non bene a dae
chi istat in Parigi dae su 1975). A sa chitarra elètrica e boghe nch’at agiuntu
su darbouka, istrumentu a percussione tìpicu africanu (su nùmene suo cheret
nàrrere pròpiu “iscùdere”), su flàutu e sa chitarra acùstica, dende·li a sa
faina sua un’istile prus modernu. In pare cun issu, in Parigi su 26, su 27 e su
28 de làmpadas de su 1993, subra de su palcu de s’Olympia, bi fiat finas Alan
Stivell, cantende Isaltiyen unu de sos branos prus famados de su repertòriu.

Òmine impinnadu in àmbitu sotziale, Idir partètzipat a s’ispissu a cuntzertos
ammaniados pro sustènnere càusas de cada genia. Su 22 de làmpadas de su 1995,
b’at andadu prus de 6mìgia pessones a l’iscurtare cantende cun s’amigu suo
Khaled e a los festare, in ocasione de unu cuntzertu organizadu dae su sòtziu
“Algeria, sa vida” a sustennu de sa paghe, de sa libertade e de sa tolleràntzia.
Su gènere pop raï de Khaled s’addòviat cun sa poesia de protesta bèrbera. Est
unu sutzessu pro ambos sos artistas chi aunint, pro s’ocasione, sas comunidades
cabila e àraba.

In su 1996 Idir at ammaniadu una editzione noa de su primu album suo A Vava
inouva, a pustis de 20 annos.

In su 1998 at finas leadu parte a su cuntzertu organizadu comente tributu a
Lounes Matoub, àteru cantante algerinu de mùsica bèrbera mortu, dae manu angena,
in su matessi annu.

Ma sa “torrada discogràfica” sua bera l’amus cun “Identidade” in su 1999,
un’album de tributu chi aunit artistas comente a Manu Chao (in A Tulawin), a Dan
Ar Braz colende·nche dae Maxime Le Forestier o Karen Mathesom (in A Vava Inouva
2), ma fintzas Zebda, Gilles Servat, Geoffrey Oryema e sa ONB (Orchestre
National de Barbès). Idir nche faghet artziare a subra de su palcu cun issu,
totu sos artistas chi sustenet un’abertura culturale e mescamente su
reconnoschimentu de sas raighinas ètnicas de cadaunu. In su mese de nadale, pro
sos duos seros organizados in su Olympia, los torrat a invitare totus e sos prus
aclamados sunt istados Frédéric Galliano, su chitarrista Thierry Robin e sa ONB.

Sa diferèntzia culturale la torrat a defensare in su 2001, in ocasione de su de
21 Beranos Bèrberos, manifestende·la in su Zenith de Parigi, in un’eventu pro
tzelebrare sa cultura bèrbera. E la torrat a manifestare in su giru de pagu
tempus, su 8 de trìulas de su 2001, pròpiu cando sa Cabìlia sua fiat suta de su
turmentu de disòrdines violentos. Organizat su cuntzertu, fintzas pro custa
ocasione, in su Zenith de Parigi in ue, cara a una sala prena, in pare cun medas
àteros artistas torrat a sustènnere sa càusa de su pòpulu cabilu contra a su
poderiu tzentrale algerinu.

In su mese de maju de su 2002, su produtore discogràficu pùblicat e ponet in
cummèrtziu Deux rives, un rêve, una regorta de tìtulos de s’artista bèrberu.
Inoghe bi fiat sa possibilidade de iscurtare cantzones inèditas e finas iscritas
in pare cun artistas de primore, comente a Jean-Jacques Goldman (Pourquoi cette
pluie?). Cantzone evocativa de unu disacatu mannu, unu dilùviu chi aiat
degolladu sa tzitade de Algeri in su mese de santandria de de su 2001.

Idir cumintzat unu giru de cuntzertos su 29 de cabudanni de su 2002 in su Zenith
de Parigi, in antis de torrare a mòere e de si leare su caminu finas a su mese
de nadale de su matessi annu. In su 2004 firmat un’artìculu pro su giornale
Liberation, in pare cun àteros artistas, intelletuales e iscientziados de su
Maghreb e de aterue, pro «torrare a agatare sa fortza de una laitzidade bia».

In su 2005, animadu dae su produtore suo, Idir at publicadu unu discu digitale
(CD) registradu in cuntzertu. E unu vìdeodiscu dòpiu, semper digitale (DVD):
Entre scènes et terres. Publicatzione chi cuintzidet cun sos trinta annos suos
de carriera. Una manera originale pro presentare a su mundu custu òmine meru e
riservadu, ma cun valores de granitu. Unu documentàriu in ue presentat totu su
cursus honorum suo e sos ammentos particulares de sa carriera sua de artista e
de òmine, chi nche l’ant giutu dae Cabìlia a sos proscènios de su mundu intreu.
Est ocasione pro issu, pro tirare sas summas de sa vida sua in antis de nche
colare a àteras fainas diferentes. Fainas chi si presentant in su mese de abrile
de su 2006 subra de su palcu de sa Cité de la musique, in Parigi. Unu cuntzertu
chi cumintzat unu tziclu cun «cantantes bèrberos» in ue bi fiant finas Akli D< o
Takfarinas.

In su 2007, leende in prenu sa campagna presidentziale frantzesa, Idir pùblicat
un’album non polìticu ma republicanu: La France des couleurs. Su discu «defensat
sos colores de sa Frantza» comente issu etotu costumat a repìtere. In custu
traballu issu invitat sas generatziones noas a cumpònnere in pare cun issu
cantzones chi pertochent su tema de s’identidade, unu intre sos temas chi prus
li tirant. E artistas medas ant rispostu, comente a Akhenaton, Grand Corps
Malade e Zaho e finas àteros chi ant postu a disponimentu testos issoro e sa
matessi ira e sensibilidade, a costàgiu de “Tziu Cabìlia”.

In s’istade de su matessi annu, Idir at fatu, comente solista, unu giru de
cuntzertos in Frantza. Su 18 de su mese de martzu de su 2012 si nche l’est morta
sa mama chi fiat malàida. Teniat 96 annos.

Unu discu nou est essidu finas su 4 de freàrgiu de su 2013. Custu traballu nou,
Adrar Inu (“Monte Meu”), est una torrada a su logu nadiu, una faina ìntima, sa
prus personale de totu su repertòriu suo. In intro b’at una cantzone
particulare, un’ammentu dedicadu a sa mama. Ma fintzas un’adatamentu de “un’àera
musicale” de su de XVII sèculos Scarborough Fair, una replica de unu sutzessu de
sos Who, grupu “rock” britànnicu, (a disponimentu petzi pro nche l’iscarrigare
dae sa rete) e finas unu bìculu dae s’òpera de Beethoven.

Sa mùsica de Idir naschet dae s’unione de unos cantos istrumentos diferentes, ma
su chi est a sa base de s’òpera sua est su flàutu de sos pastores bèrberos.
Custu est s’istrumentu chi at imparadu a sonare dae cando fiat giovaneddu: «In
bidda, sos pipios chi fìamus nos improvisaìamus pastores a s’essida dae iscola.
E a nch’ammaniare unu flàutu, dae unu cantu de canna, fiat cosa chi naschiat a
sa sola. Como cando mi benit a conca una melodia, la proo in antis cun su
flàutu>». Sa chitarra “folk” est arribbada a pustis, cando fiat in su litzeu, in
Algeri: «unu cooperante frantzesu m’at inditadu sos primos acordos. Ma deo aia
chircadu deretu de nche bogare dae sas cordas sas cadèntzias de sas percussiones
traditzionales, de sos tumbarinos e de sos bendir». Sos sonos intritzidos de sas
chitarras, de sos flàutos e de sos darboukas, sìngiant, faghende·la ùnica, sa
mùsica de Idir.

Iscritas in bèrberu o in frantzesu, sas cantzones de Idir sunt semper e cando
universales e destinadas a su mundu intreu. Est dae inoghe chi su traballu suo
at otènnidu sa cualìfica de mùsica de su mundu. Sos sugetos de sas cantzones
suas pertocant temas diferentes, comente s’esìliu (in A Vava Inouva), sas
ricurrèntzias (in Zwit Rwit) o sas emotziones e sos ammentos (in Ssendu). Testos
iscritos dae Benmohammed..

Custu istile musicale est fundudu, ingendrat emotzione e nostalgia. Una parte
manna de sas cantzones de Idir sunt istadas difusas a s’ispissu e ant tentu
semper – annu cun annu – grandu cunsideru peri sas programatziones musicales in
logu de cojas bèrberas (e finas in àteras). Idir at leadu parte finas a unu duo
simbòlicu meda (in Azwaw 2) cun sa cantante algerina de mùsica raï Cheb Mami, in
s’album de issa intituladu Meli Meli. Jean-Jacques Goldman at iscritu sos testos
pro sa cantzone Pourquoi cette pluie?, musicada dae Idir e leada dae s’album suo
Deux rives, un rêve. At collaboradu cun artistas meda de gènere R&B e Rap
comente a Zaho (in Tout ce temps, La France des couleurs), Sinik, Amine, Leslie,
Sniper, Willy Denzey, Nadiya, Corneille, Yannick Noah, Tiken Jah Fakoly (in La
France des couleurs). Grand Corps Malade at iscritu pro Idir sa cantzone Lettre
à ma fille cun una mùsica cumposta dae Tanina, sa fìgia de Idir.



https://sc.wikipedia.org/wiki/Hitodama

In su folklore giapponesu, hitodama (人魂 "anima umana" o 人玉 "botza umana") sun
sas animas de sa zente morta de pag'ora in sa forma de una frammighedda. Issas
si manifestan ind una botza de colore turchinu o birde cund una coa longa, e si
creet chi apan orìzine dae gas chi si artziat dae tumbas e losas umanas.
Credentzia bolet chi cumpàrzan a curtzu de una persone a puntu de sìche mòrrer,
cando s'anima lassat su corpus.

Sos hitodama si abbàidan a su solitu a curtzu de campusantos e buscos a tempus
de istiu, su tempus creitu "traditzionale" pro sa cumparta de pantasimas e
ispiritos suprannaturales in Giappone. Su hitodama podet esser un'ispiritu malu
o indifferente a s'omine vivu: a bìas, dìat poder iscumpàrrer o sìnche rùer a
terra cando sa zente lu bìdet; atteras bìas, dìan poder ghìare a unu biazadore
in logos ispèrdidos pro los fagher perdere. Si naran péri onibi (鬼火 "dimòniu de
fogu").

Sos hitodama si poden pònner a pare, chene duda peruna, cun sos fogos de
campusantu otzidentales.



https://sc.wikipedia.org/wiki/Hic_sunt_leones

Sa frasia in limba latina "hic sunt leones" (inoche bi sunt leones) o "hic sunt
dracones" (inoche bi sunt dracones) est unu faveddu chi si podet agattare in sas
mapas zeogràficas de s'anticoriu pro indittare una terra in ube s'omine no aìat
postu pede.

Petzi in sa Cotton Map (X seculu d.C.) si videt "hic abundant leones" (inoche
abbundant sos leones), intre Gog e Magog e sa costera orientale de s'Asia, cun
tantu de leone comente immagine posta: in cussos trettos, difattis, si podìat
imbènner in tigres e leopardos, ma peri leones (oje puru bi nd'at calicunu in
India). In ateras mappas si videt imbetzes "hic sunt dracones". No est raru a
agattare fintzas "hic nascuntur elephantes" (inoche naschent elefantes), ma
custa paret una manera pro indittare zonas in ube atzappare avorju.

No esistit proa istorica chi sa frasia siat mai istada in impreu pro s'Africa
mediterranea, ma si credet chi siat naschida comuncas in su tempus de Roma
antica e pacu a pustis pro indittare una zona inesplorada in Africa e Asia.
Bolìat nàrrer chi no si ischìat ite bi fit in ìbe, a parte su fattu chi bi fìant
feras, oppuru si riferìat a terras malas a conchistare.



https://sc.wikipedia.org/wiki/Herbert_Pagani

Herbert Avraham Haggiag Pagani (Tripoli, 25 abrile 1944 – Palm Springs, 1 de
frealzu 1988) est istadu unu cantante, poete, pintoreiscultore, iscrittore,
attore e disc-jockey italo-libicu.

De familia de origine ebraica, aiat passadu sa gioventude unu pagu in Germània e
in Frantza. Est istadu unu artista multiforme chi si fit dedicadu a tantas
attividades, faeddaiat sia s'italianu che i su frantzesu.

Ammentadu comente boghe e disc-jokey de s'emittente radiofonica Radio Monte
Carlo - cun Ettore Andenna, Luisella Berrino e Roberto Arnaldi - comente e
cantante aiat incisu branos chi aian appidu una discreta popularidade comente
Cin cin con gli occhiali, Canta (che ti passa la paura), L'amicizia e Ahi ... le
Hawaii, cantada puru in su film Amore mio aiutami, direttu in su 1969 dae
Alberto Sordi. De ammentare finas sa cover de Les amants d'un jour (cantada in
frantzesu dae Edith Piaf) intitulada in italianu Albergo a ore.

Pagani aiat collaboradu pro annos cun Dalida, e pro issa aiat iscrittu paritzos
branos (massimu adattamentos in italianu de cantones frantzesas). In mesu e i
custas bi fini: Mamy Blue (1970), C'è gente che incontri per strada (de
Fabien-Bréjean-Goraguer, de su 1973), Non è casa mia (de su 1965).

Pagani fit unu ecologista e pacifista convintu, in su 1970 aiat fundadu unu de
sos primos progettos multimediales (su "Megalopolis"), registrende album de
genere "progressive" e dedichendesi a s'attividade politiga.

Cun su nomene megalopolis aiat realizzadu una serie de cantones in frantzesu (de
sa cales calicuna traduida puru in italianu) Est mortu in sos Istati Unidos a
causa de sa leucemia.



https://sc.wikipedia.org/wiki/Grupu_sambinzu_in_sa_curtura_giapponesa

Si credet chi sos grupos sambìnzos in sa curtura giapponesa pòdan iscobiàre, de
su chi bi nd'at unu, sa pessonalidàde e su cumportamentu chin sos atteros, unu
pacu comènte s'astrologia còntat in sa curtura otzidentale. Sa credèntzia che la
an ispàrta fìntzas in atteros istados de s'Asia orientale, in prus de su
Giappone, comènte sa Corea de Zòsso.

S'idea est intràda in Giappone in su 1927 chin sas prubicassiònes de su
professore Takeji Furukawa; mancàri chi non tenìat fundamentu perùnu, sa teoria
at picàu pede in cùghe, in ube aìan pèri distìntu, a iscòpu politicu, sos
grùstos etnicos de sos de Taiwan e de sos ainu a libellu de sàmbene e
temperamentu: su Giappone los aìat prèsos ambos, ma sos unos fin tando rebèrdes
mèntras chi sos atteros non lu fin. Tando, tènende in cussìderu chi, a
differèntzia de sos ainu, su prus de sos taiwanesos fit de grupu 0, a custu sos
giapponesos dàban sa curpa de sa rebellìa issòro, incorazànde su populu
taiwanesu a si cojubàre chin giapponesas pro imminoricàre sa presentzia de cussu
grupu sambinzu.



https://sc.wikipedia.org/wiki/Giuanne_Matzeu_Garipa

Giuanne Matzeu Garipa (o Ioan Mattheu Garipa, comente si firmat, nàschidu in
Orgòsolo intre su 1575 e su 1585, mortu a bias de su 1640) est s'autore de
s'òpera Legendariu de Santas Virgines, et Martires de Iesu Christu publicadu in
Roma in su 1627, torradu a imprentare in Nùgoro 1998 (Papiros).

In sa premissa de custa segunda editzione, Heinz Jürgen Wolf iscriet «Ioan
Mattheu Garipa est s’iscritore de limba sarda su prus mannu de su sèculu 17.
Sende gai, s’òpera sua durante sos sèculos no at interessadu sos crìticos, e
paret chi non siat istada connota mancu dae M. L. Wagner. Forsis sa neghe de
custu, mancari parzat curiosu, la tenet su fatu chi sos esemplares de sas òperas
suas presentes in sas bibliotecas sunt raros a beru».

Garipa cumintzat su Libru cun unu Pròlogu in ue faeddat de limba sarda cun
craresa: "Sendemi vennidu à manos in custa Corte Romana vnu Libru in limba
Italiana, nouamente istampadu, si benes segundu naran est meda antigu; ue si
contenen sas Vidas de algunas Santas Virgines, martires, & penitentes; &
acatandelu cun sa letura, qui fuit piu, deuotu, & deletosu, pensesi tenner pro
bene impleadu, & honestu su traballu, qui dia leare si lu voltao in limba Sarda
pro dare noticia de cuddas assos deuotos dessa patria mia disijosos de tales
legendas: persuadendemi det dare guìtu, & satisfacione, assos qui no intenden
limbas istragnas, non si poden passijare, recreare, e leare gustu in sos
ispaciosos prados, & floridas enas dessos libros Latinos, Italianos &
Ispagnolos."



https://sc.wikipedia.org/wiki/Giovanni_Pintori

Giovanni Pintori (Tresnuraghes, 1912 – Milanu, 15 de Sant'andria 1999) est
istadu unu designer italianu.

Naskidu in Provìntzia de Aristanis, su babu e sa mama fini de Nuoro, inue cun sa
famiglia fin torrados in su 1918.

In su 1930 aiat binchidu una borsa de istudiu de su Consorzio dell’Economia
Corporativa e cominzat a sighire sos corsos del s’ISIA de Monza.

Finidos sos istudios, in su 1936 aiat comintzadu a trabagliare pro s' Ufficio
Tecnico Pubblicità de sa Olivetti de Ivrea (inue già trabagliaiat Nivola) finas
a diventare su reponsabile in su 1940. In su 1950 aiat binchidu sa Palma d’Oro
della Federazione Italiana Pubblicità.

In su 1952 su MoMA de New York organitzat sa mostra Olivetti: Design in
Industry, inue sunu presentados medas trabaglios suos. In su 1953 fit bintradu a
fagher parte de s’AGI (Alliance Graphique Internazionale), chi in su 1955, cun
un’esposizione in su Louvre, aiat dedicadu una sala a sos trabaglios suos pro
Olivetti. Sempre in su 1955 aiat rezidu su Certificate of Excellence of Graphic
Arts dell’AIGA (s’Associatzione de sos graphic designer americanos) e, s’annu
apoi, sa Medaglia deOro e su Diploma de Primo Premio di Linea Grafica e de sa
Fiera di Milano.

Poi de sa morte de Adriano Olivetti (1960) continuat a regogliere
reconnoschimentos internazionales comente su Typographic Excellence Award de su
Type Directors Club de New York in su 1964. In su 1966 esponet una personale a
Tokyo.

Varias rivistas pubblicana immagines suas: Fortune, Graphic Design, Horizon. In
su 1967 lassat sa Olivetti e trabagliat comente e liberu professionista pro
Pirelli, Ambrosetti, Gabbianelli, Parchi di Liguria, Merzario.



https://sc.wikipedia.org/wiki/Gherra_pro_procura

Una gherra pro procura (proxy war in inglesu) est unu chertu armadu intra duas
natziones, in ue s'una no chertat cun s'atera de manera direta.

Sa pratica de fagher una gherra pro procura est bennida a cosa non rara dae
cando, in su segulu de XX, est agabbada sa segunda gherra mundiale e fit
cumintzada sa gherra fritta, e fit un'aspetu in ue sas duas superpotèntzias
(Istados Unidos e Unione Sovietica) definian sos rapportos de fortza insoro. Si
faghiat custu tipu de gherra, ca si timiat una gherra nucleare in casu de
cunfrontu diretu. Bi aiat fintzas ateras resones pro s'artziada de numeru de
gherras pro procura in su cuntestu mundiale. In sos annos tardos de sa gherra
fritta, pro s'Unione Sovietica fit meda prus pagu costosu a armare o assistire
sas fatziones inimigas de sa NATO, in logu de unu interventu diretu. In prus, su
media televisivu aiat fatu bier a su publicu americanu su costu umanu e
economicu de una gherra, cambiende su pensamentu insoro a pitzus de ponner a
arriscu sa bida de soldados americanos.

Totu custu at giuttu a sa pratica de armare, in funtzione istrategica, fatziones
in ateru logu chi fin in abbolotu: si penset a s'amparu chi sos Istados Unidos
an donadu a sos jihadistas (Mujahideen) in sa gherra russo-afghana.

Una gherra pro procura podet naschire puru dae una gherra interna chi, pro more
de s'interventu de potere esternu, diventat de custa manera
internatzionalitzàda. Pro esempiu, sa gherra tzivile ispagnola fit cumintzada
comente una gherra interna tra sos Natzionalistas filo-fascistas e sos
Republicanos. Peroe, fit diventada a totu titulu una gherra pro procura cando sa
Germania nazista (e alliados suos) aiat donadu amparu a sa fatzione
natzionalista, e s'Unione Sovietica, su Messicu e ateros atores internatzionales
lu aian invetzes donadu a cussa republicana.



https://sc.wikipedia.org/wiki/Germania_Est

Sa Repùblica Democràtica Tedesca (RDT)(in tedescu Deutsche Demokratische
Republik, DDR), narada prus simpremente Germània Est, fiat unu istadu esistidu
de su 1949 a su 1990 in sa zona de chi oe est Germània chi cun s'agabu de sa II
Gherra Mundiale fiat assignadu a s'ocupatzione militare de is tropas Sovièticas.

Su territòriu de s'istadu cumprendiat cussos de is atuales Land de: (de nord a
sud) Mecklenburg Vorpommern, Brandenburg, sa parte est de su Stadtstaat de
Berlin, Sachsen-Anhalt e Freistaat Sachsen.

Allacanaiat a Est cun sa Polònia, a Sud cun sa Tzecoslovàchia, a Ovest cun sa
Repùbrica Federale Tedesca e a su Nord teniat bessida in su mare Balticu.

Sa proclamatzione de sa Repùblica Democràtica Tedesca acuntessiat su 7 de
santugaine 1949, comente resposta a sa proclamatzione unilaterale de sa
Repùblica Federale Tedesca (RFT) (prus nodia comente Germània Ovest) in is zonas
de ocupatzione militare de is tropas de Istados Unidos, Renniu Aunidu e Frantza.

Addiliat a su Patu de Warszawa in su 1957. Impare a sa RFT, beniat ammitida in
s'ONU isceti su 18 de capudanni 1973.

S'acostamentu cun sa Germania Ovest fiat incomintzadu cun s'eletzione a
presidente de Willy Brandt in sa RFT in su 1969 chi sighiat una polìtica
definida Ostpolitik (polìtica de s'est), e fiat sighida cun s'eletzione de Erich
Honecker in su 1976 a Est.

S'istadu at agabadu de esìstere a sa fine de su 1989. Difatis a primu, s'11 de
cabudanne 1989 s'Ungheria aiat abertu is fronteras cun s'Àustria, fatu chi
permitiat a is tedescos de s'Est de si·nche andare a s'Ovest, e pagus meses a
pustis, su 9 de onniasantu nde fiat isciarrocadu su Muru de Berlin, simbulu de
sa Gherra Frida.

In s'annu chi fiat sighidu is duas repùblicas tedescas si fiant aunidas e fiat
nàschida sa Germània de oe.

Is abitantes de sa Repùbrica Democràtica Tedesca fiant meda prus pagos de sos de
sa Repùbrica Federale, ma de su restu sa mannària de su territòriu fiat minore.
Is tzitades printzipales fiant Berlin-Est, Dresden e Leipzig. Àteras tzitades
fiant Halle, Jena, Rostock, Karl-Marx-Stadt.

Pro su chi pertocat sa religione, is tedescos de s'Est sunt a majoria
protestante luterana, ma s'istadu essende de ideologia communista professaiat
s'Ateismu. Is creidores non beniant persighidos ma teniat lìmites mannos in sa
possibilidade de carriera in su traballu.



https://sc.wikipedia.org/wiki/Genotz%C3%ACdiu_cambogi%C3%A0nu

Sa de genotzìdiu cambogianu o auto-genotzìdiu cambogianu est sa definitzione cun
chi s'inditat su protzessu de limpiadura de su pòpulu cambogianu a òpera de su
regìmene e sos Khmer Rujos, partidu polìticu chi at guvernadu sa Cambògia
(torrada a numenare de issos etotu Kampuchea Democràtica) intre su 17 de abrile
1975 e su 7 de ghennàrgiu 1979.

Sos Khmer Rujos persighiant unu ideale de istadu agràriu sotzialista fundadu
subra sos ideales de su stalinismu e su maoismu, a chi punnaiant de imbàtere
torrende a acussorgiare sa populatzione de sas tzitades a sas incontradas. Pro
bi arribare no timiant de si nche apellare a torturas, degollos de massa,
traballos fortzados, chi ant tentu resurtu in sa morte de unu perchentu
carculadu a unu 25% de sa populatzione natzionale.

S'intentu issoro de purificatzione de su pòpulu, simbillante a sas tareas de su
nazismu de su Reich de tres, fiat de criare una ratza superiore.

Est petzi gràtzias a s'invasione de sas trupas vietnamesas chi su regìmene at
tentu acabu. Atualmente si contat unu nùmeru de vìtimas causadas de su regime
cumpresu intre 800.000 e 3.500.000, de chie 300.000-1.000.000 cundennadas a
morte. Sunt fintzas istadas iscuguzadas unas 20.000 fossas comunas in logos
pretzisos chi fiant de issos narados killing fields.

Su nùmeru de mortos ispantat galu prus chi si pentzat ca sa populatzione
cambogiana no imbatiat tando a 8 milliones: segundu sas istatìsticas in su 1975,
annu de s'artziada a cumandu de sos Khmer Rujos sos tzitadinos camboganos
beniant a èssere unos 7,5 milliones, in su 1978 petzi 5 milliones.

Su 2 de ghennàrgiu 2001 su guvernu cambogianu at aprovadu una legislatzione pro
protzessare unos cantos gerarcas Khmer Rujos.

Sos protzessos ant tentu inghitzu su 17 de freàrgiu 2009. Su 7 austu de su 2014
Nuon Chea e Khieu Samphan sunt istados cundennados a morte cun imputu de
s'èssere responsàbiles de crìmenes contra s'umanidade.



https://sc.wikipedia.org/wiki/Gals!

Gals! est unu manga shōjo de Mihona Fujii, chi s'imprentadore Shūeisha at
publicàu in su paperi Ribon dae su 1999 a su 2002. In Italia, su manga lu at
publicàu Dynamic Italia intre su 2003 e su 2004.

Dae su manga nche an fatu un'anime puru, dae su titulu "Super GALS! Kotobuki
Ran" (超ＧＡＬＳ！寿蘭 Sūpā Gyaruzu! Kotobuki Ran), chi Pierrot at produsiu e trasmitiu
in Giappone, pro mediu de TV Tokyo, dae su primu de aprile de su 2001 a su 31 de
martzu de su 2002. In Italia, sa serie la an fata bìer in Rai Due cun su titulu
"Super GALS! Tre ragazze alla moda", trasmittinde petzi 26 capitulos; fintzas
Ka-Boom, a tucare dae su 25 de Sant'Andria de su 2013, la at torrada a picare.

S'opera est fentomada pro facher bìer unu bìculu 'e bida de sas sub-culturas
tzitadinas chi si respiran in sos cuarteris de Tokyo, mustrande limbazu (in
forma de suspu o, pro la nàrrer a s'inglesa, slang) e usos: Gals! est duncas a
meidade tra su fumetu comicu pro pitzocas chi est, e su sazu sotziologicu chi
bolet esser.

Protagonista est Ran Kotobuki, pitzoca de 16 annos chi si narat de esser "sa gal
prus manna de su mundu" e li piachet sa Para Para. Ran est totu cumbinta de
poder bìver sichinde sos pretzettos eticos e esteticos de sas kogal, e pro custa
resone est sa gal prus famada de Shibuya, dedicande sa bida sua totu a
s'ispassiu.

Sa serie zirat in tundu a sa bida de Ran e de sas amicas suas Miyu e Aya;
gratzias a sa presentzia de custos duos personazos secundarios, sa serie
chistionat de cosas fintzas meda dilicadas comente sos raportos familiares, su
problema de sa creschida, fenomenos sotziales comente s'enjo kōsai.



https://sc.wikipedia.org/wiki/Furriada_in_tundu

Sa furriada in tundu est una rodadura ràpida de un'automòbile a inghìriu de
s'asse bertigale, chi acontessit in determinadas tzircustàntzias cando su
ghiadore nde perdet su cuntrollu.

Si faeddat de furriada in tundu cando sa betura realizat una rodadura de 180
grados a su nessi in antis de s'arressare. Belle gasi, sa rodadura podet esser
finas de 360 grados o foras male de prus furriadas, mesche si sa belotzidade de
sa betura est meda arta.

- in sa borta, cando sas rodas de palas perdent aderèntzia (pro neghe de sa
belotzidade etzessiva, o tando de iscarafossos, macras de ozu, crastos o àtera
cosa), si su pilota non reassionat immediatamente contrabirende su cuzone de
derapada (est a narrer su cuzone intre sa deretura de martza e cussa a ue est
aderetadu su beìculu) aumentat semper de prus e s'automòbile si fùrriat in tundu
e nch'essit dae sa caminera a foras de sa borta. In cundissiones determinadas
(belotzidade particularmente elevada, baritzentru artu, tzocu contra a imbaros
bassos, ruta a unu palone, eac.), sa betura si podet finas bortulare;

- in tempus de una frenada meda forte, su pesu de sa betura s'arrimat
preferentemente in sas rodas de palas: sa frenada perdet duncas de eficàssia in
sas de palas, e prus chi totu si sa frenada est realizada in sa borta o cun sa
betura no perfetamente dereta, sa parte de palas de s'automòbile podet lassinare
a foras chirrarmente provochende sa furriada in tundu o, che in su casu
anteriore, a bias finas su bortulamentu;

- in s'essida dae una borta, cun una betura a trassione de palas, si su pilotu
abrit s'illestridore demasiadu cadriamente, s'automòbile intrat a unu
subrabiradore meda forte e si su pilotu non lu cuntrollat, derapat e fùrriat in
tundu, essende fitianu dae sa caminera chirru a s'internu de sa borta;

- provocadu in manera boluntaria assionende su frenu a manu in sa borta. Su
frenu naradu difatis, assionat a subra de sas rodas de palas ebia: frenende in
sa borta, issas si brocant e làssinant immediatamente. Custa manobra si podet
isecutare, pro narrer, pro imberter sa deretura cun lestresa o in tretos
limitados; belle gasi, dimandat meda capatzidade e esperièntzia pro esser
realizada in modu curretu, in casu contràriu cheret evitada sende chi si podent
provocare intzidentes.



https://sc.wikipedia.org/wiki/Francesco_Alziator

Francesco Alziator (Casteddu, 1909 - 1977) est istadu unu iscritore, giornalista
e istudiosu de traditziones populares.

Laureadu in lìteras in su 1932 e in iscièntzias polìticas duos annos a pustis,
zai in su 1928 L'Unione Sarda publicat su primu artìculu, Prefiche e canti
funebri; in su matessi annu comintzat a collaborare cun sa rivista Mediterranea.
In su 1929 tres poesias suas sun publicadas in Il lunedì dell'Unione. Semper in
sos annos de s'universidade si fit distintu collaborende cun R. Ciasca a sa
Bibliografia della Sardegna.

Fascista cumbintu, at fatu parte de s'organizatzione culturale de su G.U.F.
(Gioventù Universitaria Fascista); at leadu parte finas a sos prelitoriales e a
sos litoriales de sa cultura. At cumbàtidu in sa segunda gherra mundiale e,
essende sordadu, at collaboradu cun paritzas testadas: L'Unione Sarda, Il
giornale d'Italia, Marzocco, Tempo di Roma, Mediterranea e Sud-Est. Sa morte de
su babu, in su 1943, suta de sos bombardamentos americanos li faghet cambiare
ideas polìticas.

Una olta cungedadu, in su 1945, aiat cumintzadu sa carriera de professore de
lìteras in sos istitutos superiores de Casteddu; aiat traballadu in s'Istitutu
magistrale Eleonora d'Arborea e in s'Istitutu tècnicu agràriu Duca degli
Abruzzi. In s'universidade de sa capitale isulana est diventadu assistente de
Lìteras italianas. Su cuotidianu L'Unione Sarda non bi l'at chèrfidu pius
comente collaboradore pro su passadu sou de fascista. Tando at collaboradu cun
L'Arcobaleno e Il convegno.

In su 1954 publicat Storia della letteratura di Sardegna. A pustis publicat unas
cantas òperas subra de sas traditziones populares isulanas: Storiografia delle
tradizioni popolari di Sardegna e Il folklore sardo, publicadas ambas in su
1957. torrat a collaborare cun L'Unione Sarda finas a su 1963, comente espertu
de demologia. Su 14 de trìulas de su 1961 est nominadu membru de s'Acadèmia de
Buenas Letras de Barcellona. In su 1969 at otentu s'incàrrigu in s'Universidade
de Tàtari comente lìberu dotzente de Traditziones populares.



https://sc.wikipedia.org/wiki/Fordongianus

Fordongianus est una bidda antiga e rica meda de istòria de su Barigadu. Sa
bidda est de orìgine romana (e si giamaiat Forum Traiani): est abitada de 1050
ànimas, e sa prus parte triballant (traballant)in sa pastoria e in sa
messarìtzia, ma su triballu (traballu) chi at fatu Fordongianus famada in su
mundu est sa perda de Trachite, chi si prestat po s'alasciamentu de totu is
domus, po is pratzas e is crèsias. Sa genti benit numerosa in custa bidda po
biri is famadas termas romanas, inue s'abba arribat a sa temperatura de 60°.
S'ospidàgiu de is fordongianesus si podit biri su bintunu de austu po sa festa
de Santu Lussùrgiu, recurrèntzia meda sentida in sa bidda, chi in sa processioni
acumpàngiant su santu cun is cuaddus in sa crèsia de monti chi pigat su lùmini
de su santu patronu. De pagu tempus est naschiu unu centru termali, chi pigat
s'abba de is termas, po sa cura de su corpus, e chi at fatu de Fordongianus su
centru po sa riabilitatzione de is malàidus. No mancat s'arti de sa mùsica,
coltivada de sa gioventude fordongianesa; est naschiu unu grupu tzerriau Hypsia
in arregordu de is orìginis antigas de sa bidda.



https://sc.wikipedia.org/wiki/Fordongiani

Fordongianus est una bidda antiga e rica meda de istòria de su Barigadu. Sa
bidda est de orìgine romana (e si giamaiat Forum Traiani): est abitada de 1050
ànimas, e sa prus parte triballant (traballant)in sa pastoria e in sa
messarìtzia, ma su triballu (traballu) chi at fatu Fordongianus famada in su
mundu est sa perda de Trachite, chi si prestat po s'alasciamentu de totu is
domus, po is pratzas e is crèsias. Sa genti benit numerosa in custa bidda po
biri is famadas termas romanas, inue s'abba arribat a sa temperatura de 60°.
S'ospidàgiu de is fordongianesus si podit biri su bintunu de austu po sa festa
de Santu Lussùrgiu, recurrèntzia meda sentida in sa bidda, chi in sa processioni
acumpàngiant su santu cun is cuaddus in sa crèsia de monti chi pigat su lùmini
de su santu patronu. De pagu tempus est naschiu unu centru termali, chi pigat
s'abba de is termas, po sa cura de su corpus, e chi at fatu de Fordongianus su
centru po sa riabilitatzione de is malàidus. No mancat s'arti de sa mùsica,
coltivada de sa gioventude fordongianesa; est naschiu unu grupu tzerriau Hypsia
in arregordu de is orìginis antigas de sa bidda.



https://sc.wikipedia.org/wiki/Filosofu

Sa filosofia (dae gregu φιλείν (fìleìn) = amare e σοφία (sofìa) = sapienzia, est
a nàrrere amore pro sa sapienzia) est definida comente s' istùdiu de sa
possibilidade e de is làcanas de sa connoschèntzia umana e fintzas de s'anàlisi
de s'òmine che sugetu de custa connoschèntzia, cussideradu in isse matessi in sa
relatadura sua, teòriga e pràtiga, cun s' ogetu connotu.

Su pensamentu filòsofigu otzidentale naschet dae sa "meravìgia" naraiat
Aristotele est a ischire cando s'òmine incumintzat a si preguntare chie siat
isse etotu e su mundu chi ddu inghiriat. Custu, chi in filosofia est tzerriadu
su problema de su raportu intra su sugetu e s'ogetu, e est tratadu segundu duas
bisuras: sa prima est su de sa filosofia teorètica chi narat chi si cheret
connoschere s'ogetu, su segundu est su de sa filosofia pràtiga o morale o ètiga,
cando si cheret ischire comente nos depimus cumportare, ite fàghere in is
cunfrontos de cuss'ogetu chi podet èssere un individuu che a mie etotu.



https://sc.wikipedia.org/wiki/Filippo_Raciti

Filippo Raciti (Catània, 17 ghennarzu 1967 – Catània, 2 frearzu 2.007) est
istadu unu polimesu italianu.

Nàschidu in Catània, Raciti fiat intradu a sa polima nassionale in su làmpadas
de 1.986 comente cadete de azente ausiliàriu. Aiat isvilupadu su prus de sa
carrera sua in servìtzios isternos de òrdine pùbrigu, pro sos cales fiat
monitore. A pustis de dispensare servìtziu, pro belle duos annos, inche sa
Chestura de Catània, in su Departamentu de Prebenidura Zenerale e Azutòriu
Pùbrigu, dae su nadale de 2.006 fiat istadu mudadu a sa de X Unidades Mòbiles.
Aiat servidu pro belle binti annos in sa polima nassionale. Istaiat in Acireale
(Catània) cun muzere sua Marisa Grasso e sos fizos suos Fabiana e Alessio.

Sos mèdios massivos aiant reveladu sa possibilidade chi Raciti èsseret istadu
còrfidu dae una zannita de s'onziterrinos (unu Land Rover Discovery) de sos
cullegas chi si moiat palas cun segus, e dae su cale fiat achirradu pro neghe de
su fumu densu chi aiat imbàdidu su beìculu. Sas imàzines de s'emissora
telebisenca SKY, chi retraiant su momentu naradu, ant demustradu s'infundadura
de custa ipòtesis, sende chi su Land Rover at incuìdu a belotzidade sena
importu.

Sa morte de Raciti aiat trubadu emossione manna in totu su paìsu e aiat causadu
sa suspensura de totu sos campionados de fùbalu in Itàlia pro unu mese e
s'annullamentu de un'addòviu amigàbile de s'internassionale. Unu debate
intensivu subra de sa normalizadura de sos istàdios est imbrotadu a pustis de
s'intzidente e at causadu sa disputadura de sas partidas de fùbalu a zannas
cunzadas finas a su cumpretamentu de sos traballos netzessàrios pro sa posta in
seguràntzia de sas installaduras no normalizadas.

A Raciti l'ant galardonadu cun sa medalla de oro pro balentia tzivile, a sa
memòria, intregada a muzere sua s'11 de maju de 2.007, in s'ocasione de su de
155 annales de sa polima nassionale. Su 17 de frearzu de 2.007, ant assinnadu su
nùmene suo a s'istàdiu de Quarrata, in sa provìntzia de Pistoja. Su 14 de abrile
de 2.007, ant fatu sa matessi cosa cun s'istàdiu comunale de Siderno, in sa
provìntzia de Rezu Calàbria. Intre su 28 de frearzu e s'1 de martzu de 2.009,
ant curtu unu maratonu in s'ondra sua, chi moiat dae s'istàdiu Angelo Massimino
de Catània e arribaiat a s'istàdiu Renzo Barbera de Palermu. S'ex atreta
Salvatore Antibo est istadu su protagonista de s'initziativa.

su 9 de freartzu de 2.010, su Tribunale de sos Minores de Edade de Palermu at
incrividu sa pena de 14 annos de presonia pro mortorzu addae de intentos a
Antonino Speziale, minore de edade a sos tempos de sos fatos; su 22 de martzu de
2.010, Sa Corte de Assisas de Catània at incrividu sa pena de 11 annos (deghe
annos pro mortorzu addae de intentos prus un'annu pro resistèntzia a sa fortza
pùbriga) a Daniele Natale Micale, de 23 annos; su 21 de santugaìne de 2.011, sa
Corte de Assisas de Apellu de Catània at cunfirmadu sa cundenna a 11 annos de
presonia pro Daniele Micale pro mortorzu addae de intentos; su 21 de nadale de
2.011, sa Corte de Apellu pro sos minores de edade de Catània at cundennadu a
Antonino Speziale a 8 annos de presone pro mortorzu addae de intentos; su 14 de
santandria de 2.012, sa Corte de Cassadura at cunfirmadu sas sentèntzias de
apellu degretadas a s'aderetu de Speziale e Micale.

Sas sentèntzias ant definidu in forma isecutiva sas refatas de onzi unu de sos
cundennados a sa Presidèntzia de su Cussizu de sos ministros e su Ministru de
sos Afares Internos pro dannos no patrimoniales, gasi che sas adelantadas pro sa
biuda e sos duos fizos de Raciti s'ispetore.

Ufissiale de s'Òrdine a su Mèritu de sa Repùbriga Italiana, a initziativa de su
Presidente de sa Repùbriga (11 nadale 2.004).



https://sc.wikipedia.org/wiki/Federico_Krutwig_Sagredo

Federico Krutwig Sagredo (Guecho, 15 de maju de su 1921 - Bilbao, 15 de
santandria de su 1998) est istadu unu polìticu e iscritore bascu. Su babbu fiat
tedescu e sa mama viscaina de orìgine venetziana. Aiat imparadu su euskara
comente autodidata e in su 1943 fiat intradu in sa Euskaltzaindia (Real Academia
de la Lengua Vasca) pro afortire e vitalizare sa limba basca. Aiat propostu
s’adotzione de una norma iscrita ùnica basada in sa variedade labortana. A
pustis, però, sa Euskaltzaindia at a prefèrrere una mediatzione iscrita basada
in sas variedades tzentrales ghipuscoanas, su euskara batua, proposta dae Koldo
Mitxelena Elissalt.

In su 1952, a pustis de s’èssere opostu a s’intrada de Luis Villasante in sa
Euskaltzaindia e de criticare s’idea de sa Crèsia in contu de limba basca, si
nch’andat a Frantza. In San Juan de Luz leat cuntatos cun pessones de su
movimentu Jagi-Jagi. In su 1963. cun su pseudònimu de Fernando Sarrailh de
Ihartza, pùblicat su libru Vasconia, in ue crìticat unas cantas ideas de su
natzionalismu e de Sabino Arana e proponet unu natzionalismu bascu nou. A sa
prima proponiat una genia de anarcoindipendentismu chi istabiliat una fusione
intre sa sinistra patriòtica e s'anarchismu, ma cun pagu èsitu.

A pustis, fiat istadu simpatizante de una forma ìbrida de anarchismu e marxismu
eterodossu. In fatu, aiat cumintzadu a collaborare cun ex militantes de EGI e a
teorizare subra de sa luta armada. In 1964 nche l’espellent dae Frantza e
s’istabilit in Bruxelles (Bèlgiu), in ue cumintzat a tènnere relatziones cun
membros de ETA e elàborat unos cantos documentos pro sa V Assemblea de custa
organizatzione.

In su 1975 abbandonat ETA e torrat a Euskadi, in Zarauz, in ue si dèdicat a sa
produtzione literària ebbia.

At publicadu òperas comente Vasconia (1963), La cuestión vasca (1965), Garaldea
(1978), in ue afirmat un’orìgine comuna possìbile de sos Bascos cun sos Guanches
(sas populatziones preispànicas de Canàrias).

In su 1984, pùblicat Computer shock, Vasconia, año 2001. S’ùrtima òpera sua est
istada Los gitanos vascos (1986). At creadu finas s’assòtziu Jakintza Baitha, in
ue trataiat argumentos riferidos a sa cultura grega clàssica, e at publicadu
Halcón: Revista de Cultura Griega.



https://sc.wikipedia.org/wiki/Fallout_(videojocu)

Fallout est unu jocu de rolu chi at fattu e isviluppau Interplay Entertainment
in su 1997. Su jocu tenet locu ind unu benidore post-apocalitticu e
retro-futuristicu, a pustis de una gherra mundiale nucleare in su seculu de XXII
de istoria alternativa. Su protagonista in Fallout est unu abitadore de unu
cubadorju, appositamente fravicau pro si protezere dae sas radiatziones chi an
sichìu a s'ispàrghere peri su mundu de superfitze, de lùmene Vault, e s'iscopu
suo est a atzapare un'atteru chip pro purificare s'abba, cando su chi tenen si
at oramai gastau, e sarvare sos atteros dae siche morrer de sìdis.

Su jocu est tentu in cussìderu pro essere su sichìdore ispirituale de su jocu de
ruolu de su 1998 Wasteland. A primu depiat impreare su sistema bideau dae Steve
Jackson de lùmene GURPS, ma Interplay a unu tzertu puntu si nd'at imbentau unu a
sa sola ponèndeli su lùmene de SPECIAL.

Fallout est istau unu jocu chi sa critica at acclamau, in prus de àer ispirau
unu muntone de atteros sichidores e spin-off, dande vida a sa sèria de Fallout.



https://sc.wikipedia.org/wiki/Ettore_Petrolini

Ettore Petrolini (Roma, 13 ennarzu 1884 – 29 làmpadas 1936) est istadu un'attore
e unu drammaturgu italianu, attore ipecializzadu in su genere comicu, autore de
diversas cantones, poesias e personaggios. Est cunsideradu una de sas figuras
printzipales de su teatro di varietà, la rivista e s'avanspettacolo. Est
ammentadu pro aer fattu sas beffes a sa dittadura, a su re e a Mussolini
matessi. In su teatru italianu est una figura imprenscindibile diffatis medas
l'ana leadu comente e modellu, in mesu ai cussos siguramente b'est Gigi
Proietti.

In su 1907 in Genova, Ettore Petrolini e Ines Colapietro aian fattu unu
cuntrattu pro una tournée in Sudamerica. Sa coppia si fit esibida in sos teatros
e caffè-concerto in Argentina, Uruguay e Brasile. Petrolini bi fit torradu finas
in su 1909 e in su 1911-1912, andende finas in Messico e a Cuba. E ancora in sos
annos 1920 cando aiat isperimentadu su teatru futurista. In su 1921, fit torradu
in Italia de improvvisu, umpare a una bellerina giovana meda de cui issu si fit
innamoradu, una zerta Elma Fernandez (chi in arte si faghiat jamare Elma Criner
o Elma Krimer). Su babbu de Elma aiat denunziadu sa copia ma a sa fine, bidende
sas intentziones de Petrolini, los aiat perdonados. Issos duos si fin poi
cojuados in su 1932 cun ritu tzivile e in su 1936 cun ritu religiosu.

Sas cantones de Petrolini faghian parte integrante de su teatro sou. Medas de
sos personaggios suos cantana cantones e filastroccas. Medas de sas cantones
suas sun istadas incisas in discu e ana appidu grande successo. Una de sas pius
famosas fit una cantoine de su 1926, intitulada Una gita a li castelli iscritta
dae Franco Silvestri ma incisa dae Petrolini. Ma sa cantone sua pius nota est
Tanto pe' cantà, cun sas peraulas de Alberto Simeoni, chi Petrolini aiat incisu
in su 1932; cantone ripresa dae sa mazore parte de sos aristats pius importantes
de Roma, tipu: Alvaro Amici, Gigi Proietti, Gabriella Ferri e pius de totu Nino
Manfredi, chi cun custa cantone aiat appidu una fortuna manna. Su matessi si
podet narrer de Gastone chi est istada replicada dae medas artistas cumpresu
Alberto Sordi.



https://sc.wikipedia.org/wiki/Eleonora_de_Arborea

Elianora de Serra-Bas (Molins de Rei, Cadalunnia, 1347 – Aristanis, 1404) ,
segunda filla de su gìuighe Mariane su de bator, Judikessa de Arborea.

De sa pitzinnia sua ischimus pagu e nudda. Sa midade de su sèculu XIV est tempus
de gherras e pestilèntzias. Sa peste niedda est arribada in Europa in su 1348 e
dae tando non b'at rennu o provìntzia chi non la connoscat. In cuddos annos
matessi, su giuigadu de Arbarèe, segada s’alleàntzia cun sos aragonesos de su
rennu de Sardigna, chircat non solu de abarrare indipendente, ma pèri de
conchistare totu s’ìsula, ca su domìniu aragonesu, in sas zonas ue giai lu
connoschent, est malu a aguantare pro sos sardos.

Elianora creschet in sa corte aristanesa e, a una edade chi non est prus gai
birde, finit cojuada cun Brancaleone Doria, su sennore de sos Doria sardos.
Paris cun issu si nch’andat a bìvere in Genova e inie diat abbarrare pro semper,
si frade suo Ugone su de tres, gìuighe in Aristanis a pustis de babbu issoro
Mariane, no esseret bocchidu in d-una reberdia populare, in su 1383. Custu podet
esser fatu, ca in sos giuigados sardos su pòpulu at semper àppidu su deretu de
bocchire su re traitore.

Mancari sa bona voluntade de Elianora, sos aragonesos, chi ant suspetu de su chi
podet capitare, lassant andare Brancaleone petzi tres annos prus a tardu, in su
1391. Ma Brancaleone no est galu ghiradu a domo sua, chi sas curadorias torradas
a sos aragonesos pagu tempus innantis, los catzant a fora deretu e si nche
ponent torra suta sas panderas de Arbarèe.

Sas atziones militares, a custu puntu, sighint cun sa ghia de Brancaleone
matessi. Issu, iscaddadu dae su tratamentu appidu, at lassadu a una banda su
disìgiu de paghe e amistade cun sos aragonesos e como est su pejus inimicu
issoro. Mentras chi Brancaleone ponet s'assediu a sas tzitades de Casteddu e de
s'Alighera, sas unicas tentas dae sos inimicos, Elianora bogat a campu torra sas
leges de su giuigadu, giai fatas iscriere dae babbu suo Mariane carchi annu
innantis. Su rennu est prus mannu, duncas b’at bisòngiu de acontzare sas leges
pro las fagher cuncordare cun sa situatzione noa.

Sas leges de su giuigadu sunt remunidas in sa Carta de Logu, ca su Logu est
s’istadu e totu. Sa Carta de Logu arbarichesa est una regolta giurìdica de
importu mannu. Abarrat sa lege ufitziale de sas biddas sardas finas a su 1827,
cando su re de Sardigna Càralu Felitze de Savoja bogat a campu su còditze
tzivile nou. De sa Carta de Logu si nde faeddat galu in totus sos testos de
istòria de su deretu.

Sa figura sua est diventada unu sìmbolu in su sèculu de XIX, cando fiant fortes
sas ideas romànticas e medas pòpulos chircaiant de otenner sa libertade e
s’indipendèntzia dae sos istranzos. Fiat pintada che a una eroina de sa
libertade, ghia de su pòpulu suo contras a sos invasores e su mitu suo galu a
die de oe sighit a pràghere a medas sardos.



https://sc.wikipedia.org/wiki/Elaboradore

Unu computer, o elaboradore , o puru carculadore est una màchina chi elaborat
datos sighende una lista de istrutziones.

Sa caraterìstica chi distinghet sos carculadores modernos dae sas àteras
màchinas est su fatu chi custos podent èssere programados. Si podet dare una
lista de istrutziones (su programa) a s'elaboradore, e custu ddas cunservat e
ddas podet esecutare in unu momentu apostivigadu.

Su tipu de elaboradore prus connotu est s'elaboradore personale (PC), categoria
in ue sunt incluidos s'elaboradore de mesa (desktop) e s'elaboradore portàtile.

Una forma de elaboradore pagu cunsiderada ma meda prus difusa sunt però sos
sistemas "embedded", carculadores piticos e sèmplitzes, impreados pro
controllare ateros dispositivos: dae sos robots industriales a
s'istrumentatzione de sos aeroplanos, dae sos telèfonos cellulares finas a sos
gioghitos pro pitzinnos.

Sos elaboradores sunt màchinas digitales, proite elaborant signales e
informatziones in forma numerica. Mancari chi in sa istoria sunt esistidos
carculadores chi impreaiant in sos tzircuidos de càlculu issoro su sistema de
numeratzione deghimale, is elaboradores de immoe isfrutant s'algebra de Boole e
su còdighe binariu.

Sas primas màchinas cunsideradas comente elaboradores modernos sunt de sa metade
de su sèculu XX (1940-1945), mancari chi su cuntzetu de elaboradore giai
esistiat (castia àbacu e ateros carculadores mecanicos). Sos primos elaboradores
eletronicos fiant mannos comente una abitatzione, e consumaiant una energia
ecuivalente a cussa de chentinas d'elaboradores personales (PC) de oe. Is
elaboradores modernos sunt realizados cun tzircuidos integrados, sunt meda prus
poderosos (milliones de bortas prus), e ocupant unu logu meda minore: podent
èssere prus piticos de unu relogiu de burtzu.

Sos elaboradores sunu formados dae una cumponente fisica (hardware), e dae su
software. Pro su chi s'atenet a s'hardware, su modellu in su cale si fundant is
elaboradores de oe est s'architetura de Von Neumann, chi distinghet 4
cumponentes:

Pro su chi s'atenet a su programariu (software) tocat a narrere chi sas
istrutziones nadias chi sas CPU podent esecutare sunt meda sèmplitzes: summare
unu nùmeru a un ateru, iscostiare unu datu dae unu logu a un ateru, imbiare
datos a ateros dispositivos, etc. Pro custu sos programmas de oe, chi sunt
cumpostos dae milliones de istrutziones, sunt disvilupados guasi semper cun
limbagios de programatzione prus sofisticados, chi unu programa compiladore o
interprete, traduet in su còdighe machina chi sa CPU podet esecutare.



https://sc.wikipedia.org/wiki/Edade_M%C3%A8dia

S'Edade Mèdia est unu perìodu longu de istòria de s'Europa chi s'agatat cumpresu
intre s'Edade Clàssica e s'Edade Moderna. Pro cumbènidu benit fatu comintzare a
s'arruta de s'Impèriu Romanu de Otzidente, in su 476 p.C., cun sa depositzione
de s'ùrtimu re Ròmulu Augùstulu, e benit fatu agabare cun s'iscoberta de
s'Amèrica gràtzias a Cristolu Columbu in su 1492.

In beridade sas datas de comintzu e de fine bariant segundu sas istòrias de sos
istados e de sas teorias de sos istòricos, aici chi benint cunsiderados fintzas
su 410 (sachìgiu de Roma) a comintzu, e a agabos su 1453 (arruta de s'Impèriu
Romanu de Oriente) o su 1517 (sas norantachimbe tesis de Martin Luther) o
fintzas su 1492 matessi, cunsideradu imbetzes pro sa recunchista ispagnola de
Granada.

Mancari siant fitànias is bortas chi benit pintada che perìodu iscuru e de
immudabilidade, a s'Edade Mèdia tocat a reconnòschere de aere postu sas bases de
sa sotziedade europea de oe, tando sunt istadas difatis postas sas raighinas de
sas identitades natzionales. Abaidadu cun ogru atentziosu s'iscerant pois sos
medas cuntributos culturales e iscientìficos chi custu tempus at dadu a su
nostru, a esempru si diat pòdere ammentuare sa nàschida sas limbas e literaduras
natzionales, s'istùdiu de s'anatomia umana, de sas istellas, de sa chìmica.



https://sc.wikipedia.org/wiki/Echo_And_The_Bunnymen

Is Echo & the Bunnymen sunt una band post-punk nàscia in su 1978 a Liverpool. In
su Cumentzu sa band fiat cumposta dae Ian McCulloch, Will Sergeant e Les
Pattinson. Sa fama benit cun traballus cummenti Heaven Up Here e Ocean Rain; in
custu ùrtimu traballu ddoi est su cantu The Killing Moon. Su majore sucessu de
sa band.

Su cantori Ian McCulloch fadiat parte de sa band Crucial Three, impari a Pete
Wylie (prus innantis in sa band Wah!) e Julian Cope. McCulloch a pustis ponnit
impari a su ghitarrista Will Seargent e su bassista Les Pattinson is Echo And
The Bunnymen, e su primu traballu fiat Crocodiles (1980). Su baterista Pete De
Freitas si acciungit a sa band candu is àteros fiant traballendi a s'album de
cumentzu.

Su primu album tenit unu bonu successu, ma est scetti cun su segundu Heaven Up
Here (1981) chi sa band tenit una majore fama. In su 1983 bessit Porcupine, cae
donat a sa band unu successu ancora majore e arribat segundu in sa classificas
inglesas e de is Istados Unidos de America. S'album Porcupine fiat su prèxiu de
su pùbricu gràtzias puru a is singulos The Back Of Love e The Cutter. A pustis
de un' annu sa band pubricat Ocean Rain, cae tenit singulos cumenti Never Stop,
Seven Seas, e Killing Moon, su majore sucessu de sa band. In su 1985 Bessit sa
raccolta Songs To Learn And Sing. In su internu de sa band incumentzat a ddoi
essi una aria grai po curpa de is certus cae is musicantes teniant impari. A
pustis, in su 1987 bessit un àteru traballu, su omònimu Echo & The Bunnymen,
fatu impari a su baterista Haircut 100, ma torrau a registrai candu Pete De
Freitas torrat in sa band. In su 1988 McCulloch lassat sa band e su batterista
Pete De Freitas morit in d'unu incidenti in s'arruga cun sa moto cosa sua. Su
gruppu si torrat a formai cun Will Seargent e Les Pattison, su cantori Noel
Burke, su baterista Damon Reece e su tastierista Jacke Brockman, giai in sa band
in diferentis cuntzertus. Su nou trabballu, Reverberation, bessiu in su 1989
fiat stètiu unu grandu flop e sa band decidit de si scallai. Ian McCulloch in su
matessi tempus tenit unu bonu successu cun is album solistas Candleland (1989) e
Mysterio (1992)

In su 1994 McCulloch e Sergent torrant a traballai impari asutta de su nomi
Electrafixion e a pustis de tres annos si torrat a ponni impari su trio de is
cummentzus cun su bassista Les Pattinson. Is Echo And The Bunnymen torrant aici
impari e cun s'album Evergreen (1997) torrant a tenni unu successu mundialli.
Prima de traballai a s'album What Are You Going To Do With Your Life? (1999),
Pattinson bessit dae sa band po tenni cura de sa sa mammai. Chenze de issu
McCulloch e Sergeant sighint impari e faint bessiri is traballus Flowers (2001)
e Siberia (2005). Como sa band traballa po is cuntzertos impari a su baterista
Simon Finley, su bassista Stephen Brennan, su ghitarrista Gordy Groudie e su
tastierista Paul Flemming.



https://sc.wikipedia.org/wiki/Echo_And_The_Bunnyman

Is Echo & the Bunnymen sunt una band post-punk nàscia in su 1978 a Liverpool. In
su Cumentzu sa band fiat cumposta dae Ian McCulloch, Will Sergeant e Les
Pattinson. Sa fama benit cun traballus cummenti Heaven Up Here e Ocean Rain; in
custu ùrtimu traballu ddoi est su cantu The Killing Moon. Su majore sucessu de
sa band.

Su cantori Ian McCulloch fadiat parte de sa band Crucial Three, impari a Pete
Wylie (prus innantis in sa band Wah!) e Julian Cope. McCulloch a pustis ponnit
impari a su ghitarrista Will Seargent e su bassista Les Pattinson is Echo And
The Bunnymen, e su primu traballu fiat Crocodiles (1980). Su baterista Pete De
Freitas si acciungit a sa band candu is àteros fiant traballendi a s'album de
cumentzu.

Su primu album tenit unu bonu successu, ma est scetti cun su segundu Heaven Up
Here (1981) chi sa band tenit una majore fama. In su 1983 bessit Porcupine, cae
donat a sa band unu successu ancora majore e arribat segundu in sa classificas
inglesas e de is Istados Unidos de America. S'album Porcupine fiat su prèxiu de
su pùbricu gràtzias puru a is singulos The Back Of Love e The Cutter. A pustis
de un' annu sa band pubricat Ocean Rain, cae tenit singulos cumenti Never Stop,
Seven Seas, e Killing Moon, su majore sucessu de sa band. In su 1985 Bessit sa
raccolta Songs To Learn And Sing. In su internu de sa band incumentzat a ddoi
essi una aria grai po curpa de is certus cae is musicantes teniant impari. A
pustis, in su 1987 bessit un àteru traballu, su omònimu Echo & The Bunnymen,
fatu impari a su baterista Haircut 100, ma torrau a registrai candu Pete De
Freitas torrat in sa band. In su 1988 McCulloch lassat sa band e su batterista
Pete De Freitas morit in d'unu incidenti in s'arruga cun sa moto cosa sua. Su
gruppu si torrat a formai cun Will Seargent e Les Pattison, su cantori Noel
Burke, su baterista Damon Reece e su tastierista Jacke Brockman, giai in sa band
in diferentis cuntzertus. Su nou trabballu, Reverberation, bessiu in su 1989
fiat stètiu unu grandu flop e sa band decidit de si scallai. Ian McCulloch in su
matessi tempus tenit unu bonu successu cun is album solistas Candleland (1989) e
Mysterio (1992)

In su 1994 McCulloch e Sergent torrant a traballai impari asutta de su nomi
Electrafixion e a pustis de tres annos si torrat a ponni impari su trio de is
cummentzus cun su bassista Les Pattinson. Is Echo And The Bunnymen torrant aici
impari e cun s'album Evergreen (1997) torrant a tenni unu successu mundialli.
Prima de traballai a s'album What Are You Going To Do With Your Life? (1999),
Pattinson bessit dae sa band po tenni cura de sa sa mammai. Chenze de issu
McCulloch e Sergeant sighint impari e faint bessiri is traballus Flowers (2001)
e Siberia (2005). Como sa band traballa po is cuntzertos impari a su baterista
Simon Finley, su bassista Stephen Brennan, su ghitarrista Gordy Groudie e su
tastierista Paul Flemming.



https://sc.wikipedia.org/wiki/Domus_de_Janas

Sas domus de janas sun istruttùras vulnerarias iscavàdas in sa rocca. Sun
tipicas de s'isula de Sardigna. Su favèddu anticu "jana" bòlet nàrrer "fada",
mancàri chi carchi istudiosu facat riferimentu a Diana. In sardu si nàran
fìntzas "forrus" o "forreddus". A s'ispìssu sun tottus a pàre, una a costàzu de
s'attera, fachènde de custa manèra autenticas necropolis de sutt' 'e terra,
chind unu curridòrju a comùne e un'anticàmara, chi a s'ispìssu est manna e a
bòveda arta.

De domus de janas si nde pòden atzapàre pèri tottu sa Sardigna, in ube bi nd'at
prus de 2400, mancàri chi medas sìan galu in sutt' 'e terra. B'at evidentzia chi
fin fravicàdas tra su millènniu de IV e III a.C. In sa bidda de Sèddini si pòdet
bìer su numeru prus mannu, chi est bènniu a èsser unu museu etnograficu.

Sas gruttas mortuarjas las iscavàban una a costàzu de s'attera, a manèra de nde
fàcher una necropoli, in sos palìnzos dae ube ch'essìat a pìzu rocca viva.
Mancàri chi si nde atzàpen pèri tottu su Mar' 'e Mesu, sas domus de janas sardas
sun de cussideràre a bànda dae sas atteras pro s'architettura cuidàda e
contipizòsa issòro, gòi puru pro sas decoradùras, chi dàen un'idea de sa vida in
s'isula de unos 1500 annos fàchet.



https://sc.wikipedia.org/wiki/Domenico_Fiordalisi

Domenico Fiordalisi (Cosenza, 31 de ennàlzu 1960) est unu magistradu italianu.
Domenico Fiordalisi est unu magistradu chi a su mamentu est Procuradore de sa
Repubblica in su tribunale de Tèmpiu, in Sardigna.

Poi de s'esse' laureadu in s'Universidade de Bari, aiat appidu ingarrigos
incomente Sostituto Procuratore in sa Procura de sa Repubblica de Paola,
Rossano, Cosenza e in sa Direzione Distrettuale Antimafia de Catanzaro. In
Calabria at fattu arrestare deghinas de affiliados e collaboradores de calchi
cosca mafiosa de sas zonas de Amantea, San Lucido e Cetraro. Est istadu juighe
in sos tribunales de Bari, Rossano e Crotone.

Dae su 2008 a su 2012, comente e Procuradore de Lanusei, ada azzeradu totu
s'arretradu de s'officiu e ada torradu a abberrer varias inchiestas. At poi
dirigidu una importante inchiesta subra sa "Sindrome de Quirra", pro sos casos
meda de abitantes de sas biddas de affacca, de mortes pro leucemia e pro
malformatziones de animales chi pasculaiana in zonas a lacana cun su Poligono
Interforze del Salto di Quirra a Perdasdefogu. In cussu contesto est istada
azertada s'esplosione de 1200 missiles chi aian lassadu torio. In pius est
istadu acciapadu unu muntonasu de rifiutos perigulosos, inue, dae su 1986 a su
2008, sun istadas ismaltidas tottus sas bombas e munitziones bezzas de sos
arsenales italianos, chena sas nezessaria attinziones pro su saludu de militares
e tziviles.



https://sc.wikipedia.org/wiki/Direma_de_s%27eritu

Su direma de s'erìtu est una analogia chi pertocat sas dificurtades de
s'interassione umana pro sos timidos e introversos. Nat chi cantu prus duos
esseres chircan de si acurtziare s'unu a s'ateru, tantu prus si an a facher
male: a sa matessi manera de sos eritos, animales chi non de badas viven a sa
sola ca si dian pùngher chin sas ispinas issoro si chircan de si acurtziare,
fintzas in iberru cando unu pacu de calore chi s'unu diat dare a s'ateru lis
podiat facher comodu. Dae custu paradossu naschit su direma, fintzas umanu: si
duas pessones cumintzan a si dare cunfidentzia e a si fidare s'unu de s'ateru,
carchi cosa de malu chi a unu capitat diat facher male a s'ateru puru, fachende
naschire problemas galu prus mannos a che los sòrvere.

Su cuntzettu lu at pessau a primu su filosofu Schopenhauer in su libru suo
Parerga e paralipomena, volume II, capitulu XXXI, setzione 396. In sa vortada
inglesa, E.F.J. Payne vortat su tedescu "Stachelschweine" comente "porcupine"
(overosiat, eritu). Sa parabola contat de unu grustiu de eritos chi, in iberru,
an bisonzu de si acurtziare pro si caentare, in s'isfortzu mannu de si ponner a
una distantzia tale chi non si podan pungher. S'eritu, de custa manera, pro non
si fèrrer det sacrificare sa necessidade de si caentare. Schopenhauer concruit
nande chi, si calicunu teniat bastante calore in sas intragnas suas, diat poder
evitare sa sociedade paris chin sos dannos chi benin dae s'interassione
sotziale.



https://sc.wikipedia.org/wiki/David_Herbert_Lawrence

David Herbert Richards Lawrence (Eastwood (Nottinghamshire) Inghilterra, 11 de
cabudanni 1885 – Vence, 2 de martzu 1930) est istadu unu iscrittore, poeta,
scriidori de drammas,saggista e pintori inglèsu.

Nasciu in Eastwood, in su Nottinghamshire, de unu minadori analfabeta e de una
ex maistra sensìbili e profundamenti religiosa, iat studiau in s'universidadi de
Nottingham e a pustis imparau in dduna scola primaria de Londra de su 1908 a su
1912. In su 1909 iat publicau caliguna poesia in "The English Review"; in su
1911 est bessiu su primu romanzu suu, The white peacock (Su paoni biancu), e su
segondu, The trespasser (A sfrosu) in su 1912. In su matessi annu s'est fuiu in
Italia cun sa pubidda de unu professori de s'universidadi de Nottingham e totu,
Frieda von Richtofen, ca at pigau una bella parti a su cumprimentu de sa
personalidadi e de s'arti sua e ca dd'at acumpangiau in totu is rundaduras de is
annus sighentis.

Is librus prus nomenaus de Lawrence funt Figli ed amanti (1913) e L'amante di
Lady Chatterley (1928), custu, in particulari, est stetiu ogettu de abéttius e
bregùngias po s'arriscu de su limbagiu impreau po descriiri sa vida sessuali de
is personàgius. In su 1932 est stetiu publicau Etruscan Places, ca pinnigat
differentis sàgius dedicaus a citadis etruscase, bittas de issu.



https://sc.wikipedia.org/wiki/Cuss%C3%ACgiu_pro_s%27Ortografia_de_su_Tedescu

Su Cussìgiu pro s'Ortografía de su Tedescu (Rat für deutsche Rechtschreibung
(RDR), in tedescu) est istadu sa sutzessore de sa Cummissione Interguvernativa
pro s'ortografia tedesca de Germània, Àustria, Isvìtzera, Liechtenstein, sa
Provìntzia autònoma de Boltzanu e sa Comunidade germanòfona de Bèlgiu.

In s'istade de su 2004 b'aiat àpidu unu dibàtidu mannu in contu de Riforma de
s'ortografia tedesca de su 1996 : su Primu ministru beniente de Bassa Sassònia,
Christian Wulff e giornalistas medas (Stefan Aust de Der Spiegel, Mathias
Döpfner de Axel Springer AG, intre issos) si fiant pronuntziados in favor e de
torrare a sa Ortografia traditzionale tedesca. Pustis de sa Cunferèntzia de sos
Primos Ministros de Germània de su 2004 sa riforma fiat aprovada a s'unanimidade
in santandria, pustis chi aiant fundadu su Cossìgiu pro s'Ortografia de su
Tedescu, in ue aiant postu fintzas sos crìticos de sa riforma, comente
sutzessora de sa Cummissione Interguvernativa pro s'ortografia tedesca.

Su Cussìgiu est formadu de 39 membros. 18 de issos benint de Germània, noe
membros cada unu dae Àustria e Isvìzera, e unu rapresentante cadaunu dae
Liechtenstein,dae sa Provìntzia de Boltzanu e dae sa comunidade de limba tedesca
de Bèlgiu. Sas detzisiones si leant cun sa majoria de sos tres duos. Su Cussìgiu
si fiat costituidu su 17 de nadale de su 2004. Su presidente est s'ex-Primu
Ministru bàvaru de sa cultura Hans Zehetmair. Su Cussìgiu est formadu dae
favorèvoles e contràrios a sa riforma ortogràfica. In su comunicadu de istampa
de sa Cunferèntzia Permanente de su 15 de santugaine de su2004, su presidente
nou Doris Ahnen aiat naradu chi su Cussìgiu fiat caraterizadu "in sa
cumpositzione sua dae unu gradu artu de pluralismu", e chi fiat "unu cuntributu
bonu, mescamente a sa crìtica e a sos crìticos". Su anti-riformista radicale
Theodor Ickler aiat lassadu su Cussìgiu in su mese de freàrgiu de su 2006.

Lussemburgu, chi no aiat leadu parte in s'elaboratzione de sa riforma, l'aiat
posta cun decretu in sas iscolas. De cada manera non faghet parte de su
Cussìgiu. Othon Neuen, assistente de su Ministèriu de s'Educatzione, aiat
decraradu in su mese de austu de su 2004 chi s'ortografia noa l'aiant atzetada
profesores e istudiantes sende simple meda. Lussemburgu, comente paisu "chi non
faeddat tedescu", non tenet perunu deretu de detzìdere in contu de sas riformas
de sa limba.imbetzes, faghet parte de sa Francofonia e at tentu representantes
in s'Academia frantzesa.

Sa pàgina web ufitziale de su Cussìgiu si definit comente: ""su Cussìgiu pro
s'ortografia de su tedescu est un'òrganismu interguvernativu chi est istadu
incarrigadu dae sas autoridades de s'ortografia in s'àrea de sa limba tedesca,
de preservare s'unidade e s'ortografia cun sa base in sas règulas ortogràficas
in àmbitu prus chi no àteru majoritàriu. Su Cussìgiu, duncas est s'àrbitru
detzisivu in matèria de ortografia tedesca e donat a sas pessones sas règulas
ufitziales de riferimentu subra comente devet èssere s'ortografia tedesca. Su
Cussìgiu s'at a riunire a su mancu duas bias a s'annu in una sessione ùnica. Sa
riunione s'at a fàghere in s' Institutu de sa Limba Tedesca de Mannheim, in ue
su Cussìgiu pro s'ortografia tedesca tenet s'ufìtziu suo".

In su mese de Abrile de su 2005 su Cussìgiu at publicadu sas primas propostas
pro sa curretzione de sa riforma ortogràfica. Su contu fiat s'impreu de sas
paràulas chi s'iscrient atacadas e separadas, verbos e agetivos iscritos in una
o in un'àtera manera podent tènnere significados diferentes. Pro nàrrere,
cunforme a la Riforma de su 1996 "heilig sprechen" (Canonizare) fiat cambiadu in
"heiligsprechen", duncas "kennen lernen" (A connòschere a caligunu pro sa prima
bia) podet èssere iscritu atacadu. La riforma aiat postu sa nota "Leid tun"
(Dòlere, dare pena), chi fiat istada eliminada, dassende petzi "leidtun", chi
est istada introduida in su 2004 comente una variante. Sa grafia abituale in
antis de sa riforma "leid tun" est cunsiderada isballiada.

Hans Zehetmairs aiat annuntziadu chi "krankschreiben" (Bassa pro infermidade)
"diat èssere bonu a torrare a l'iscrìere atacadu" dae su mamentu chi "est unu
pagu tramposu" ca in antis de sa riforma de su 1996 s'iscriiat "krank schreiben"
(lissèntzia de infermidade). In custu casu, sa grafia riformada si mantenet.

Su 12 de abrile de su2005, aiant detzìdidu chi sas partes «non cambiadas» de sa
riforma, gasi resurtat in sa risolutzione de sa cunferèntzia de sos ministros de
sa cultura, ant a èssere introduidas comente obligatòrias in sas iscolas e
amministratziones, pro non pònnere de badas dudas intre alunnos e professores.
Custu pertocat sa S dupla(ss) e sa Eszett o S forte (ß) cunforme a sa "Règula de
Iscritura de sa S", in sa riunione aiant esaminadu fintzas sa forma giusta pro
iscrìere sos prèstidos linguìsticos. Deretu, Baviera e Renània de su
Nord-Westfalia aiant annuntziadu chi no aint sighidu custa norma, a su puntu chi
custos duos istados abbarrant estando in regìmene transitòriu.

Su 4 de làmpadas de su 2005 el Consejo adoptó la propuesta de corrección sobre
la composición escrita de las palabras juntas o separadas, con lo que se
restauraría gran parte de la grafía tradicional.

Su 25 santandria pro fines aiant atuadu sas propostas in contu de sa
separatzione de sìllabas e sa puntegiadura.Invertende in parte s'atzione detzisa
1996

Pro sa puntegiadura aiant detzìdidu chi sas congiuntziones independentes "und" e
"oder" (e, o) sunt atacados. S'impreu de vìrgulas in s'istrutura de sa frase est
lìberu comente in totu su mundu. Sena duda custa facultade de impreu lìberu de
vìrgulas non s'impreat cun sos grupos de infinitivos, pro nàrrere: Ich benutze
die Wikipedia, um mich zu informieren (Deo impreo Wikipedia, pro informare a
mie).

Su 3 de freàrgiu de su 2006 su Cussìgiu at propostu curretziones subra s'impreu
de majùsculas e minùsculas. Aiat pedidu sa capitalizatzione de "Du" (tue) in sas
lìteras, gasi comente chi si permitiat de iscrìere torra sas frases compostas
"Schwarzes Brett" oder "Erste Hilfe". Cunsa sa riforma de su 1996 aiant postu
annotatziones comente "Pleite gehen" (Andare in fallimentu) e "Bankrott gehen"
(Andare in bancarota) tocat a las iscrìere comente "pleitegehen" e
"bankrottgehen", in antis de sa riforma fiant "pleite gehen" e"bankrott gehen".
Sa riforma de su 1996 aiat postu sa capitalizatzione de sos mamentos de sa die
comente "heute Morgen" (Oe mangianu) o "morgen Abend" (Cras a note), custu lu
manteniant..

Custas curretziones de su Cussìgiu sunt istadas aprovadas dae sos ministros a
fines de martzu de su2006 a s'unanimidade e su 1 de austu de cussu annu etotu
fiat intradu in vigore.



https://sc.wikipedia.org/wiki/Cuntratu_a_cump%C3%A0ngios

Unu cuntratu a cumpàngios est unu assòtziu intre duos pastores, propietàrios
minores o mèdios, chi duraiat un'annu. Est unu tipu de cuntratu chi esistiat
petzi in Sardigna e galu impreadu in carchi zona finas a sos annos Sessanta. A
su sòlitu si poniant paris duos pastores minores chi si partziant su traballu in
manera ratzionale e s'agiudaiant in sa gestione de su cuile. Fiat basadu totu in
su tziclu de su late, est a narrer, sa prima die chie faghiat prus pagu late lu
daiat a su chi nd'aiat murtu de prus e custu si faghiat su casu, s'àteru
pessaiat a sos imperios de su traballu. Cando su chi faghiat prus pagu late nche
superaiat cun sa cantidade versada a s'àteru, sa cantidade de su cumpàngiu,
tando fiat custu ùrtimu chi deviat dare su produtu suo, a manera chi s'àteru si
poderet fagher su casu. Cando a unu li tocaiat sa die pro fagher su casu,
s'àteru paschiat su bestiàmene. Sas ispesas fiant individuales, s'afitu de sa
pastura fiat pagadu in base a sa cantidade de su bestiàmene chi teniat onniunu.
Sa comodidade de custu assòtziu fiat chi su pastore non fiat semper ligadu a su
cuile, ma teniat sa possibilidade de si moer e andare a fagher àteros imperios.



https://sc.wikipedia.org/wiki/Cumpressu_de_inferioridade

Su cumpressu de inferioridade est s'incapatzitade de s'intender aguales a sos
àteros, de creer in sese etotu e in s'oportunidade cuncreta de sizire sos
obietivos disizados, ca totu sas àteras pessones parent prus cumpetentes, prus
intellizentes e prus meressidoras de tenner èsitu, cun àteras paraulas parent
mezus chi su suzetu chi patit su cumpressu de inferioridade.

Su cumpressu de inferioridade podet esser favorizadu dae unu naturale cardumu,
acomodadore e seguru, e podet cumintzare in tempus de sa pitzinnia. Ponzamus
s'isempru de una mamài ch'in logu de alentare fizu suo a abordare isperièntzias
noas, a ponner a proa sas capatzitades suas e a bufare dae sas siendas suas
interioras in manera chi logret cunfiàntzia in sese etotu e imparet dae sos
errores suos pròpios, l'azuat finas cando non diat esser pretzisu, ca su
pitzinnu, a parrer de issa, non realizat nudda de bonu, est istramu e faghet
perder tempus. Est normale chi onzi pitzinnu tenzat lìmites e defetos, peroe non
devet esser curpabilizadu pro custu e, prus chi totu, est importante ch'imparet
a cumprender, potentziare e tirare profetu dae sas calidades suas; in su casu
contràriu, at a crescher cun su sensu de esser incapatzu a beru.



https://sc.wikipedia.org/wiki/Craic

Craic (/ʔkræk/ KRAK), o crack, est unu favèddu chi sos irlandesos imprèan mèda
pro sa tzàrra (cussa chi fachet casìnu in particulàre) e cosa ispassiòsa in
generale; si pònet a pàre, a s'ispìssu, chin s'artìculu definìu, sènde dùncas
the craic. Custa paràgula at un'istòria curiosa a pàlas suas: s'inglesu crack lu
aìat picàu s'irlandesu, benìnde craic, in sa meitàde de su seculu de XX, e a
pùstis su spelling irlandesu chi nd'at resurtàu lu at picàu tòrra s'inglesu.

Sa paragula craic at pèsau unu muntòne de criticas, mascamènte de sos purìstas
chi li nàran "fràssu irlandesu" (fake Irish) o unu noulozismu pseudo-gaèlicu, ma
fìntzas prus "sotziulogicas" nànde chi est s'espressione de s'idealtìpu
(istereòtipu) de s'irlandesu.

Sa paragula est còmmo parte de sa curtura irlandesa. Su professore Eileen M.
Trauth aìat naràu chi, mancàri chi nd'aìat falàda de àbba sùtta de sos pòntes
dàe càndo s'Irlanda fit gàlu terra de massàjos, s'importàntzia chi tènet a
libellu traditzionale su cuntzèttu de craic abbàrrat galu, tantu chi sos
traballadòres li dàen càra pro zuicàre sa calidàde de vida.



https://sc.wikipedia.org/wiki/Cr%C3%ACmine_de_su_catamaranu

Est cunnotu a s'opinione pùbriga comente su crìmine de su catamaranu su mortorzu
de Annarita Curina, una barrera pesaresa de 34 annos.

Sa carrera de Curina fiat istada recuperada su 28 de làmpadas de 1988, in unu
fùndigu bassu de s'Adriàtigu, sete millas a largu dae Marzocca di Senigallia
(Angona), dae unu bolizeri. Su cadàvere de s'iscuredda fiat insaurradu cun
un'àngora de 17 chilos, sa cara fiat isermorada dae s'istare longu a modde,
peroe finas dae diferentes corfos, incrividos cun unu machete, comente s'at a
iscoberrer posteriormente.

Annarita Curina possediat, paris cun'amiga, unu catamaranu de 10 metros de
longària, s'Ark. S'iscòberit chi, a sas 11:30 de sa chenàbura 10 de làmpadas, sa
fèmina, divortziada dae un'inzineri, aiat leadu su mare impare cun un'òmine
italianu e una pisedda olandesa. Su destinu issoro fiant sas ìsulas Baleares, e
sa finalidade de su biazu fiat una bagàntzia, peroe finas e mescamente sa
possibilidade, una bia cròmpidos a destinu, de nolitare s'imbarcadura pro
rugheras.

Sa barca, renumenada Fly2, est agatada torra su de 19 de triulas in su portu
tunisianu de Ghar el Melh. Duas dies a pustis, sa polima tunisiana detenet a
Filippo De Cristofaro, 34 annos, divortziadu cun una fiza, unu fulanu istranu
chi campat dae isbirgos e tenet un'apentu mannu pro sas barcas de bela, e duos
olandesos: sa 17arza Diane Beyer, chi cun De Cristofaro, dassende babos suos,
zai si nch'est fuìda una bia chirru a sa Noa Caledònia, e Pieter Groenendijk, 27
annos, chi at a resurtare anzenu a su crìmine.

Su motivu iscadenadore? Unu fùtile a beru: a furare su catamaranu de Annarita e
navegare peri su mundu cun s'amiga sua zòvana. Unu crìmine a tràmunu de
un'abentura. E est totu.

Filippo De Cristofaro est evàdidu dae sa presone de Opera (Milanu) su 6 de
triulas de 2007, sende atzapadu unu mese prus a tardu in Utrecht (Olanda), sa
tzitade de Diane, ch'in s'ìnteri at cumintzadu una bida noa de muzere e mama.

De Cristofaro est evàdidu torra, custa bia dae su penadorzu de Porto Azzurro
(Liornu), su 28 de abrile de 2.014.



https://sc.wikipedia.org/wiki/Corsica_Ferries_Sardinia_Ferries

Sa Corsica Ferries Sardinia Ferries est una cumpanzia de navegadura chi pertenet
a Pascal Lota s’imprendidore corsiganu e s’òcupat de su trasportu de pessones e
beìculos.

Formada dae una frota de 13 trasbordadores intre naes tradissionales e
reghentes, Cruise Ferries, cun sas lìnias suas de trasbordadores moende dae sos
portos printzipales de su Mare Mesuterranu, che Nitza, Tulone, Saona Vado,
Libornu e Tzivitabetza, trasportat onzi annu addae de tres milliones de
passizeris dae sa Frantza continentale chirru a sa Còrsiga e dae s’Itàlia
continentale cun destinu a Còrsiga e Sardinna.

A s’agabu de su 2.008, sa sotziedade at comporadu su pachete de majoria de sa
sotziedade Strade Blu, una cumpanzia marìtima nàschida pro su trasportu de
mercantzias intre s’Itàlia de su nordu e sa Sitzìlia, e nd’at tramudadu su
terminale operativu dae Zènova Voltri a Saona Porto Vado, mantenende sa lìnia de
mercantzias cun sa Sitzìlia e annanghende una lìnia noa intre Libornu, Terranoa
e Casteddu.



https://sc.wikipedia.org/wiki/Cornus

Cornus est una tzitade-istadu antiga de Sardigna, fundada a manu de sa fine de
su 6 sèculos i.C.. Sas rastas suas s'agatant a curtzu de Santa Cadalina de
Pitinuri in su comunu de Cùllieri, territòriu de sa provìntzia de Aristanis.

Cornus fiat costituida de una acròpoli (s'iscerant galu sas ruinas de sos
muros), in su montigru de Corchina, e de apendìtzios artesanos, is domos fiant
posta acollocadas in is zonas pranas.

Fentomada cun nùmene de Kornos de su geògrafu Clàudiu Ptolomeu (sèculu de 2) in
s'internu de s'ìsula, est ammentuada in s'Itineràriu Antoninu (Cornos) a mesu
caminu intre Bosa e Tharros. Titu Lìviu nde faghet chistionu che sa capitale de
sos nuraghesos in tempus de sa rebellia anti-romana de Ampsicora in su 215 i.C.,
cando fiat cunchistada de Titu Mànliu Torcuatu.

Fiat fata munitzìpiu in època flàvia o traianea e fiat colònia in su sèculu de
3.

Subra su montigru de sa bidda si depiat agatare un'àrea pùblica, fortzis su
foru, de in ue benint iscriduras onoràrias. Si podent fintzas biere is ruinas de
unu cumplessu termale in opus vittatum, dabilmente restauradu suta Gratzianu,
Valentinianu e Teodòsiu (379-383).

Bonifàtziu, piscamu de Sanaphar o Sanafer (identificada de unos cantos
istudiosos che sa diòtzesi de Cornus), cun àteros 466 piscamos, intre chi sos
sardos Lutzifèrru de Kalaris, Martinianu de Forum Traiani, Vitale de Sulci e
Felix de Turris, aiat partetzipadu is su 484 a su concìliu de Cartàgine chi fiat
istadu fissadu de Unericu, Re de sos Vàndalos, cun intentu de cunvèrtere is
catòlicos a s’arianèsimu.

In època tàrdiu-antiga, pagu a tesu de sa tzitade (a manu de S'Architu) fiat
pesadu su cumplessu cristianu de Columbaris, cun campu santu mannu chi at
torradu paritzos sarcòfagos e unu primu fàbricu cun pranta basilicale a caratere
funeràriu, a palas de unu batistèriu (sèculos de III-IV). Àteras duas basìlicas
fiant fraigadas ins sos de 5 e 6 sèculos, impare cun istruturas bàrias. Su primu
nùcleu fiat abandonadu a pustis de su de 8 sèculos.



https://sc.wikipedia.org/wiki/Condaghe

Su condaghe (puru condache o condaxi, a secunda de su trettu zeograficu) est una
paraula chi benit dae su bizantinu κοntàkion e fit unu documentu amministrativu
in imprèu de sa Sardigna bizantìna e de sos Judicados, tra su segulu de XI e de
XIII. A su cumìntzu bolìat definire una regòrta simpre de attos de donu a sa
Cresia; a pùstis su signìficu est bènnidu prus a largu, descriende unu rezistru
in ue bi aìat collìdas notas chi pertoccan attos notariales e zuditziàrios
comente daturas, tràmutos, cummèrtzios e chertos, cun sa boluntade de nde fagher
consultassione si bi aìat calchi cuntrastu o cuntierra.

Bi at fìnas unu condaghe laicu chi si depet a Barisone III de Torres, judiche de
su Logudoro chi, in su 1190, aìat fattu fàgher un'elencu de tottus sos donos
fattos a s'Ispidale de Santu Lenardu de Bosove. Esistin puru condaghes de
fundamentu, chi s'orizine issòro est in su tempus bassu-medievale e còntan
fattos istoricos in subra de comente si an cunsacràdu sas cresias. Tra custos bi
est su Condaghe de S.Gavinu, de S.Maria de Tergu, de sa Trinidade de Saccargia.

Sos condaghes fin maniscrittos in peddecaminu chi si isterrìan pro mediu de
un'asta, pighende in su tempus s'apparentzia de liberos in tottu e pro tottu. Sa
prus parte de sos condaghes si iscriìat in scriptorias de monasteriu, francu
cussos de Santu Pedru de Silki, de Santu Nicola de Trullas, de Santu Migheli de
Salvenor e de Santa Maria de Bonaccattu.

Sos condaghes sun de importu finas ca sun a testimonia de su sardu, in imprèu
uffitziale giàe dae custos tempos antigos.



https://sc.wikipedia.org/wiki/Collage_(grupu_musicale)

Sos Collage sunt unu grupu musigale sardu chi at preulidu un’èsitu passàbile a
caddu intre sos annos setanta e otanta de su sègulu coladu, gràssias a sa
partetzipadura issoro a su Festivale de Santu Remu; sa zenia musigale issoro est
su popu-rocu italianu, limba in care ant cantadu in sa majoria istremenada de
sos casos, grabende finas unas cantas melodias in ispannolu e limitende su sardu
a pagos momentos informales de musiga pobulare.

Su cumparis de sos Collage, in sa formadura issoro cumposta dae sos frades Pedru
(ghitarra) e Tore (ghitarra) Fatzi, Pedru Pischedda (ghitarra), Pino Ambrosio
(percussuras) e Tummasu Usài (bateria), cumintzat a tocare in sa rezione sua: su
grupu est notadu dae Carlo Rossi, chi permitit s’istrenu de su cumparis in su
1975 faghende-li rezistrare su primu discu a 45 furriadas pro Erre Records;
custu primu discu colat sena bidu. Posteriormente, su chintete lograt unu
cuntratu cun Harmony, marca propiedade de Walter Guertler, e in su 1976 binchit
su Festival de Castrocaro cun sa cantone “Due ragazzi nel sole”.

S’annu in fatu, sa fasca “Tu mi rubi l’anima” agabat in su de duos logos in su
Festivale de Santu Remu de 1977 e cùmbidat a sos Collage s’oportunidade de
fagher su brincu mannu chirru a sa pobularidade. In su 1978, Harmony pùbrigat
s’ellepè “Sole Rosso” chi bendet meda; in su 1979, su cumparis de su Collage
leat parte torra a su Festivale cun sa cantone “La gente parla”, escrita da
Claudio Daiano. In su 1.980, li tocat a s’individuale “Donna musica”, finas isse
de èsitu mannu.

In su 2003, naschent sas atmosferas noas de “Abitudini e no”, un’àrbumu abertu
dae su puntu de bista musigale, refininadu e no prebisìbile in nudda, in ue
intumbidamentos jazz e funky si fundent in su recursamentu de argunas melodias,
cando chi sas àteras fascas de su repertòriu de su cumparis retzint unu corpus
prenu de sonoridade e rìtimos rocu-blues.

In su 2010, nch’essit s’àrbumu dupru biu isetadu gasi meda, chi cuntenet finas
s’individuale “Non ti dimenticherò”, chi titularizat s’ellepè. Su cuntzertu est
istadu rezistradu in s’austu de 2012 in Muro Leccese (Letze). Sos Collage
imprendent una turnè in logu istranzu logrende un’èsitu particulare in Ispanna,
paìsos chi zai lis fiat istadu favoràbile in su tempus coladu.



https://sc.wikipedia.org/wiki/Christopher_Meloni

Christopher Peter Meloni (Washington, 2 de arbili de su 1961) est unu attori
stadunidensi, prus nomenau a sa genti po is suas interpretazionis de su
sociopaticu Chris Keller in sa serie televisiva de sa HBO Oz, e in su rolu de su
detective Elliot Stabler in sa serie televisiva de sa NBC Law & Order: Unità
vittime speciali.

Meloni est de origini italiana (sarda) de su babbu e francu-canadesa de sa mama.
Nasciu a Washington D.C., at studiau a sa St. Stephen's School (immoa St.
Stephen's e St. Agnes School) e a s'Universidadi de su Colorado a Boulder, auba
at cumenciau po sa primu borta a studiai recitazioni, e auba s'est laureau in su
1983 in istoria. A pustis de sa laurea, Meloni est andau a New York, auba at
sighìu is studius paris a Sandford Meisner a sa Neighborhood Playhouse.

Meloni primu de cumenciai a recitai at traballau comenti manobru. Is primus
tempus recitaat a s'Universidadi de su Colorado a Boulder, auba iat studiau. At
peri traballau comenti "betta a foras", barman e personal trainer. Est connottu
a sa genti po su rolu de su Detective Elliot Stabler in sa serie televisiva Law
& Order: Unità Speciale , ma s'est fatu notai peri in sa parti de Chris Keller
in sa serie Oz .

Meloni est apparessiu in medas piticas series tv e in rolus prus piticus in
medas film, comenti in L'esercito delle 12 scimmie . Su suu primu rolu craru est
su de unu segamentu de conca, fillu de unu mafiosu, in su thriller lesbicu Bound
- Torbido inganno (1996), e est apparessiu peri cun Julia Roberts in su film Se
scappi ti sposo.

Ma sa nomenada est bennia candu at interpretau su controvertiu personaggiu
sociopaticu bisessuali Chris Keller, in sa serie televisiva Oz . Su rolu pediat
ca issu depiat donai sempri basus passionalis e approppoddamentus cun atrus
ominis, e medas scenas de nudu de palas o peri totali de a innantis e peri
scenas auba pisciada in is siccias. Su personaggiu cruu de Meloni e is suas
reazionis cumpraxentis po sa sessualidadi de su personaggiu, attirat s'interessi
de s'imprenta e is fans, in manera particolari de sa comunidadi gay. In su 1999,
brullandu cun su collega Lee Tergesen (s'attori ca fait su fanceddu suu in Oz ),
si furint donaus unu basu a sa premiazioni de is GLAAD Media Awards. Su
produsidori de Law & Order Dick Wolf,corpìu de cantu fudi bravu a recitai, ddiat
fatu firmai a Meloni unu cuntrattu po sa serie Unità Vittime Speciali , auba at
traballau fincias a sa 12a stasoni.

De su 2012 est in su cast de sa serie televisiva True Blood, pigandu parti a sa
quinta stasoni in su rolu de su forti vampiru Roman Zimojic.

Meloni est cojau cun Doris Williams (una scenografa). Issus cumpartint paris,
sempri, is domus ca tenint a New York e Los Angeles, e tenint duus fillus: una
filla ca nanta Sophia Eva Pietra, nascia su 23 de marzu de su 2001, e unu fillu
ca nanta Dante Amadeo, nasciu su 2 de gennargiu de su 2004.



https://sc.wikipedia.org/wiki/Cape_May,_New_Jersey

Cape May est una bidda istadunidesa ubigada in sa punta meriesa de sa mesìsula
numenale, in intro de su contadu a su matessi nùmene de s'Istadu federale de New
Jersey, in ue sa Baìa de su Delaware addòviat s'Otzèanu Atràntigu. Cunforme a su
retzensimentu realizadu in sos IAA in su 2010, tenet una pobuladura aposentada
de 3.607 abitadores, su chi rapresentat unu minimonzu de 427 (-10,6%) a petus de
sos 4.034 recontados in su retzensimentu de su 2000, chi aiat custituìdu a bia
sua un falada de 634 (-13,6%) dae sos 3.400 recontados in su retzensimentu de su
1990.

Cun un'istòria rica, prajas galardonadas, sa caraterìstiga sua de miradorzu de
puzones e medas isempros de architetura bintoriana, Cape May est un'abarradorzu
barneale chi atraighet bisitadores dae su mundu intreu. Cape May fiat istadu
recunnotu comente una de sas 10 mezus prajas de sos Istados Aunidos dae su
Travel Channel e sa praja sua aiat logradu su de chimbe zassos in New Jersey in
su Cuncursu pro sas mezus 10 prajas de su 2008, isponsorizadu dae s'Entidade pro
sas sièntzias marinas de su New Jersey.



https://sc.wikipedia.org/wiki/Cabras

Sa bidda s'agatat in sa costera centru-otzidentalli de sa Sardigna, a su Nord de
su gulfu de Aristanis, in su chirru prus setentrionalli de sa pati de su
Campidanu chi benit narada de Aristanis.

Su territòriu de su comuni tirat a totu sa pati centru-meridionalli de sa
penìsua de su Sinnis e s'iscerat po sa richesa de istànius e de rius, fendi pati
de una de is areas umidas prus istèrrias de Sardigna. Aciunghit a atària de unus
90 metrus a sus de mari.

Apartenint a Crabas is ìsuas de Malu 'Entu e de Su Cadallanu, chi s'agatant pagu
a illargu de sa costera de su Sinnis.

Est pati de Crabas fintzas su Cungiau de Gerruso, una ìsua amministrativa
istesiada de su territòriu comunalli. S'àrea s'agatat in sa riba de dareta de sa
foghi de su frùmini Tirsu.

Sa bidda, est nàscia fachi a s'annu 1000, cun s'abandonu de sa citadi de
Tharros. Fadiat pati insaras de sa curadoria de Campidanu Majori, in su Giuigau
de Arborea. Is primas novas chi si ndi tenint s'agatant in documentus giuigallis
in ui benit ammentuada comenti masone de capras. Is giùighis taniant in s'oru de
s'istàniu chi pigat nòmini de sa bidda unu casteddu, chi me in is sèculus a
sighì est andau a pagu a pagu isciusciau. In di de oi nd'abarrant pagus
fundamentas chi podint essi bias a pabas de sa crèsia de Santa Maria Assuntada,
bessendi a pillu de s'acua.

In su 1420 cun sa arruta de su Giuigau de Arborea e sa colonizatzioni de is
cadallanu-aragonesus, sa bidda fiat assignada a su marchesau de Aristanis.

In su 1652 sa Sardigna fiat impertantu passada a essi poderiu de sa carona de
Ispagna. Est in cuss'annu chi su gurrei Filipu IV, po cumbati sa Gherra de
Catalugna si fiat fatu prestai dinai de unu bancheri de Genova, Gerolamo
Vivaldi. Comenti fiantza de su prèstidu aiat giau s'istàniu de Crabas e su de
Santa Justa. Non rannescendi Filipu IV a pagai su dèpidu, s'istàniu fiat passau
de propiedadi a sa famillia Vivaldi.

Rastas e testimonias de bividoris antigus d'at però medas, ispainadas in totu su
territòriu de su comuni. Intra de is situs prus importantis, cherint ammetuaus
su situ neoliticu de Cùcuru de is Rius, s'ipogeu chi s'agatat a suta de sa
crèsia de Santu Srabadoi, in sa biddighedda omònima e chi fiat nàsciu comenti
putzu po su cultu de is àcuas, e is ruinas de s'antiga citadi de Tharros.

Duas iscrobetas funt rivolutzionàrias po s'istòria no iscetis de sa bidda, ma de
sa Sardigna e de su mari Mediterràneu intrenu: sa prima est rapresentada de is
gigantis de Mont'e Prama cantus de una corantina de istàtuas atas fentzas a dus
metrus e mesu agatadas in su 1974, chi funtis iscurturas a totu tundu datadas
intra is seculus VII e XI i.C, duncas is prus antigas de s'àrea mediterrànea.

Sa segunda est rapresentada de is taulleddas in bronzu de Tziricotu, datadas
segundu certus istùdius a is sèculus XIV-XII i.C. (ma segundu àturus de epoca
medievalli), aciapadas in su 1996, mannas unus 6,5 cm in ui ddu iant essi
iscrituras in caràteris cuneiformis. S'importàntzia principalli insoru istat in
su fatu chi potzant essi testimonias ca is antigus sadrus iscidiant iscrì, e
cunsiderendi s'alfabetu usau, faint pentzai a genti de orìginis o sa su mancu
cun acàpius istrintus cun s'orienti mèdiu e duncas point apompiai is ipòtesis a
sus de su pòpulu Shardana.

Po imoi is istudiosus sighint a tenni dificurtadis a datai e cumprendi a ita
srebiant de pretzisu is istàtuas de Mont'e Prama. Po su chi tocat a is
taulleddas de Tziricotu, is mèdius de anàllisi a disposta in di de oi non funt
de ajudu po ddas podi datai e a lughi de is datus obietivus tentus, a parri de
archeòlogus istimaus is incisionis sunt iscetis odrìngius de època bizantina.

In su territòriu de Crabas si contant 75 uàrchis, 45 a turri soa e 28 cumpostus.
Tocat a nai ca po sa prus pati funt meda addanniaus.

In s'abitau s'agatant domus campidanesas antigas pesàdas cun su làdrini.
Caraterìstica de su centru est s'assentadura in rugas istrintas, grutzas e
introchilladas. Segundu cuncua boghi funtis istètius is antigus ddas ai crèfias
aici po cricai de cunfundi is istràngius, iscasi ca timiant is lòmpidas de is
àrabus e de is turcus.

A intru de sa bidda s'agatat unu museu archeològicu cun agataus chi benint de
Tharros e de totus is situs de su Sinnis, e chi de su 22 de mratzu 2014 tenit in
ammostu fintzas cancuna de is istàtuas cannotas comenti gigantis de Mont'e
Prama, pretzidas po imoi cun su Museu archeològicu de Casteddu.

Andendi fachi a Sinnis s'inciapat sa biddighedda de preda de Santu Srabadoi de
Sinnis, cun sa cresiedda e s'ipogeu.

In Sant'Uanni de Sinnis s'agatant is isgavus de sa citadi fenìtziu-pùnicu-romana
de Tharros e sa crèsia paleocristiana dedicada a Sant'Uanni Batista (sèculu
VI-X).

A longu a longu de sa costera e de s'istàniu s'agatant is turris de guàrdia
ispagnolas, chi unu tempus, in acàpiu cun àtras fintzas a Bosa e a su territòriu
de Arbus, funtis srebias a annoditzai is lòmpidas de mari.

In Sinnis podit essi visitau su situ archeològicu de Mont'è Prama, in ui su funt
agatendi is istàtuas omònimas.

Su situ neolìticu de Cùcuru de is Rius, chi s'agatat inghiriadu de s'acua de su
canai iscucuradori, in di de oi non podit essi visitau e est in istadu de
abandonu.

Un'amentu eghit fintzas a sa Pischera de Mar'è Pontis, chi foras de sa bàllida
po is fainas de cosa de is piscadoris, ammostat fintzas acabbiddamentu e
architeturas de interèssiu.

Su territòriu chi inghìriat Crabas ammostat fintzas bellesas naturallis, is rius
e is istànius funtis nodius po sa richesa de fera de paui. Intra de custus is
mangonis, funt is animais chi atirant prus de totus sa curiosidadi de is
turistas.

A segus de s'istàniu de Mar'e Pontis (o istàniu de Crabas), eghit visita fintzas
a sa paui de Pa'e Sai chi s'agatat in in s'oru estu de Mar'e Pontis, pagu a
norti de sa bidda, e sa laguna de Mistras chi s'agatat in sa costera de sud de
su Sinnis.

Famadas is riberas de Sant'Uanni de Sinnis e de Is Arutas, ma fomentzas is de
Maimoni e de Mari Ermi.

De su 1997 est istètiu istituiu su parcu maniu Penisua de Sinnis-Isua de Malu
Entu, a su fini de tutelai sa fera e sa frora in totu su territòriu de mari e de
sa costera.

S'economia de sa bidda s'apoderat a sus de sa massaria e sa pisca, prus pagu su
pastoriu, chi andat a pagu a pagu ispredendi·si·nchi. Su turismu est una faina
in ammanniamentu e cussa cun prus possibilidadis de isvilupu, ma comenti in
totus is comunis de su Sinnis, cai de prus cai de mancu, mancai is risursas
curturalli-naturalìsticas funt numerosas e ùnicas, abarrat po imoi una atividadi
de segunda importàntzia, limitada a sa genti de sa provìntzia e de pagus
istràngius atentziosus.

Is riberas e is àtras richesas naturallis funtis pagu cannotas fentzas de manna
pati de is sadrus, is benis archeologicus pagu avaloraus. Est berus ca sa
cuscèntzia est unu pagu mudendi gràtzias a is istàtuas de Mont'e Prama, chi de
su restu ant fatu guadangiai fama a sa bidda.

Nau custu, prus de donnia atra cosa, ammancat s'organizatzioni, mellus iat essi
chi in acàpiu cun is atras biddas de su Sinnis e fintzas de su Montiferru, de
una proposta culturalli e de unu pranu de atraida chi potzat cumbinchi is
turistas a nchi assotì.

Est cussa po Santu Srabadoi sa festa prus caraterìstica e fintzas intèndia de sa
bidda, difatis in onori de su Santu is òminis andant in prucessioni, currendi
iscrutzus e bestius cun una camisa longa bianca, de sa biddighedda de Santu
Srabadoi a Crabas.

Su sadru fueddau in Crabas tenit trassas in sustàntzia de su campidanesu, foras
po cuncua caraterìstica chi nchi dd'acostat a su logudoresu. Est po custu fatu
classificau a intru de sa variedadi arborensi.

Fomentzas in su lèssicu est manna s'influèntzia de su logudoresu, unu esempru
chi podit balli po totus est su de su vèrbiu cherri (in logudoresu cherrer), chi
est meda prus usau de su sinònimu campidanesu 'olli/bolli.

Fintzas su matessi fueddu podit essi pronunciau a sa manera logudoresa o a sa
manera campidanesa segundu su cuntestu in ui si cherit usai. Est su chi
suntzedit cun su diminutivu de s'agetivu "bellu":

Atrus fueddus, me in is ùrtimas deghinas de annus prus de totu, benint
italianizaus, aici a esempru:

Paris a totu sa zona de Campidanu de sus, fintzas in Crabas s'agatat s'elisioni
de sa -n- intra vocallis (pani→paĩ; beni→beĩ; manu→maũ), de sa -l- intra
vocallis (soli→soi; colori→caori; meloni→maoĩ), de sa -r- in is sillabas cun
-rt- intra vocallis (portu→potu; murta→muta; martis→matis) e prus chi non in
atrus logus un'inversioni de literas (cherbeddu→crabeddu; marxani→mraxaĩ;
barca→braca).



https://sc.wikipedia.org/wiki/Bussa_de_ist%C3%B9diu

Una bussa de istùdiu est unu finantziamentu de sos istùdios cuntzèdidu a
istudantes meressidores, pro narrer in su casu chi non disponzant de un'arrimu
econòmigu adeguadu dae bandas de sa famìlia issoro, o puru comente prèmiu pro
resurtados particulares logrados in sas artes, in sas sièntzias, o àteras
dissiplinas. Podet esser dispensadu dae particulares, dae fundaduras pùbrigas, o
finas in forma de minimonzu de sos impòsitos de allistamentu, dae bandas de sas
entidades chi zestionant sas universidades o sas iscolas.

In Itàlia e Sardinna, sas bussas de istùdiu istitussionales sunt dispensadas dae
su Ministèriu de s'Edugadura, de s'Universidade e de sa Busca, e dae sas
Reziones. S'Istadu tràmudat a sas Reziones sos montos apartados a su Fundu
Integrativu Nassionale pro sa Cuntzessura de sas Bussas de Istùdiu. Pro
cuntzeder sas bussas de istùdiu, sas Reziones impreant in prioridade sas siendas
pròpias issoro, sas chi derivant dae sa coberada de s'impòsitu rezionale pro su
deretu a s'istùdiu e sas de su Fundu antisfontomadu.



https://sc.wikipedia.org/wiki/Buddismu

Su Buddhismu, iscritu puru buddismu, est sa disciprina ispirituali nascia de
s'esperièntzia mìstica bivia de su personagiu istoricu Siddhārtha Gautama, ca si
podit cumprendiri me is letzionis suas, fundadas a susu de is «Cuatru Nobilis
Beridaris». Cun Buddismu s'indicat puru totugantas is tradusiduras, sistemas de
pentzamentu, praticas e tecnicas spiritualis, individualis e devotzionalis chi
tenint in comunu su chi at cicau de imparai Siddhārtha Gautama, Buddha, a
s'umanidadi intrea; s'istoria de su buddhismu chistionat de s'isvilupu suu
cumintzendi de su séculu VI a.C., in Asia orientali in manera printzipali,
(India, Tibet, Tzina, Corea, Giaponi, Indotzina), e, de su séculu XX in Europa e
me is Istadus Unius de America puru.

Siddhārtha Gautama, nominau Shakyamuni (su sabiu de sa tribù Shakya), at biviu
me s'India de su Nord a intru de su 563 a.C. e su 483 a.C. (is urtimus istudius,
a pustis de is annus noranta, proponint commenti datas de nascimentu e mòrti de
su Buddha is annus 480 a.C. e 400 a.C.). Buddha, est a nai «su chi est scidu»,
est nasciu duranti su biagiu ca depiat potai s'arreina Maya, pobidda de su
nobili gherradori Suddhodana, a iscendiai su primu fillu in sa dommu de su
babbu. Ma sa traditzioni narat ca sa giovana no arrannescendi a lompiri in sa
dommu aiat depiu iscendiai in unu boschixeddu (a Lumbini in su sud de su Nepal),
ponendi a su mundu su chi at a bessiri su Buddha. A innantis de cummintzai sa
cica sua spirituali, issu biviat in s'arrichesa e in sa comodidadi, in su
palatziu de su babbu. Candu fiat acanta de fai trint'annus bessit de su palatziu
e in cuatru ocasionis diferentis bit unu pipieddu, unu mobadiu, unu omini beciu,
e un'interru. Custas esperièntzias ca po issu fiant noas dd'ant a fai arraxonai
a susu de sa vida cummintzendi a elaborai su chi at a essìri su fundamentu de su
pentzamentu buddista: arrisolviri is cuatru "sunfrimentus" fondamentalis de sa
vida: nascimentu, mobadia, beciesa, mòrti.

A s'orìgini e a fundamentu de su Buddhismu agataus is Cuatru Nobilis Beridadis
(ariya-sacca). Narant ca su Buddha, meditendi a suta de sa ficus religiosa, ddas
cumprendit in su momentu de sa scidada spirituali sua. Issas funt nominadas in
su "Dhammacakkappavattana Sutta" (in limba pāli o "Dharmacakrapravartana Sutra"
in sanscritu) est a nai in s'"Allegàda de su ponniri in motu s'arroda de su
Dhamma" (Dharma in sanscritu).

Est sa prima allegàda pùbbrica de su Buddha, fata in su parcu de is gazellas no
atesu meda de Sarnath acanta de Benares in su 528 a.C. a s'edadi de 35 annus, a
pustis de essìri lompiu a sa "scidada spirituali" in sa bidda de Bodhgaya de
s'istadu de su Bihar (unu de s'istadus prus pagu arricus de India), connosciu
commenti "satori" in su Buddhismu Zen. Custa allegàda est connota puru commenti
"Allegàda de Benares", fundamentali po su Buddhismu; de custa prima allegàda
pùbbrica nascit sa prima comunidadi buddhista (sangha) formada propriu de cussus
cincus eremitanus ca a pustis de ddu aì sighiu po tempus meda dd'aiant
abbandonau po sa pagu fidùcia chi teniant.

In custa allegàda si identificat su Buddhismu commenti "Su Caminu de Mesu"
(majjhimā patipadā) innui si cunsiderat ca sa manera prus giusta de si cumportai
s'agatat in sa linea de mesania de sa cunduta de vida, evitendi is ecessus e is
assolutismus, cantu su lassismu e s'abbandonu.

In s'ocasioni de custu sermoni su Buddha afirmat is "Cuatru Nobilis Beridadis",
frutu de sa "scidada spirituali" scrufia.

Sa "Cuarta Nobili Beridadi" cunsìstit in su "Nobili Caminu de Otu partis" (ariyo
atthangiko maggo) ca condusit a sa prena e cumpleta realizatzioni spirituali
buddhista gratzias a su lassai a pabas cussu conditzionamentu costituiu de su
sunfrimentu esistentziali ca acumpangiat sa vida de s'omini de candu nascit.

Is elementus de su "Nobili Caminu de Otu partis" Podint essìri cracullaus
sigundu tres tipologias. Perou custu ordinamentu no bolit nai ca esistit una
mata gerarchica a intru de is otu elementus, e nimmancu ca esistit unu ordini de
sucessioni e de importàntzia a intru de issus atotu. Sa pratica buddhista dona
cura a is otu elementus totu paris e issus movendi•si paribari giaint vida a una
realizatzioni sinergica.

Su fueddu dhyāna est a s'origini de su fueddu sinogiapponesu zen: candu su
Buddhismu est arribau in Cina, fut istetiu adatau a sa limba cinesa (chan). In
seghida su Buddhismu fiat lompiu in Giapponi i una iscolla de importu mannu
tenit custu nomini.

Po cantu spetat a sa definitzioni de su Buddhismu ddui funt opinionis
diferentis. Su Dalai Lama at definiu su Buddhismu «una scèntzia de sa menti».
Sigundu cancu atru s'iat podiri puru definiri religioni, o a onnia modu iat
tenniri carateristicas de tipu religiosu; sigundu atrus, s'iat podiri puru
definiri una filosofia de vida, o a onnia modu iat tenniri carateristicas de
tipu filosoficu; sigundu atrus ancora in su Buddhismu ddui funt totu e is duas
carateristicas; e po urtimu atrus negant ca su Buddhismu fetzat parti de custas
categorias specificas, de su momentu ca su Buddha atotu, candu s'agatataiat, a
chini ddi pregontaiat si is cosas ca naraiat fiant «teistas», «ateas», o
costituiant una «filosofia de vida», no arrispondiat mai e si nd'abarraiat
sempri citiu. Propiu custa assèntzia de indìtzius e informatzionis at permitiu
ca su buddhismu in prus de milli annus de istoria e de isvilupu in onnia parti
de su mundu, fessit tolleranti de una manna variedadi de praticas a intru suu,
fintzas a ndi bessiri cussa complessidadi de manifestatzionis e de facis oi
presentis e ca funt puru causa de custa diversidadi de orientamentus e de
opinionis a susu de sa definitzioni sua.

In s'origini sua su Buddhismu si nd'abarraiat efetivamenti atesu de calisisiat
pentzamentu religiosu. Buddha, in sa cica sua spirituali e in sa predica sua,
s'arrefudat de afrontai chistionis de tipu religiosu chi interessant
s'esistèntzia de un printzipiu divinu assolutu, o s'ipotetica natura de una
anima separada de su corpu: chistionis de custa arratza no benint ni negadas ni
afermadas, ma simplementi lassadas in su mudori. Castiendi•ddu aici su
Buddhismu, a su printzipiu, si ndi stesiat meda de s'induismu de insandus, ca
teniat commenti nùcleu s'identidadi intre su deu individuali e s'Assolutu
divinu. Puru po cantu spetat a su Nirvana, ca puru est s'obietivu urtimu de sa
pratica Buddhista, su Buddha e sa literadura Buddhista ca sighint preferint ddu
definiri in negativu, chentz'e nd'afirmai nudda de su chi a issu pertocada.
Custu no bolit nai ca su Nirvana cunsistada in su nudda: bolit nai simplementi
ca limbagiu e pentzamentu no si podint acostai, ca no s'arranescit a contai cun
is categorias concetualis poita sa sustàntzia sua est sa sbudiesa.

Onnia modu, pagu tempus a pustis de sa moti de su Buddha, si cummintzat a biri
unu protzessu de «deificatzioni» de su maistu, contzepiu sempri prus pagu
commenti omini ugualli a is atrus e sempri prus commenti creadura dotada de
facultadis ispantosas e subrumanas. A custu protzessu de deificatzioni si
nd'acostat unu cultu populari relativu a su Buddha e a is arrelìchias suas. In
su sèculus a pustis, duncas, benit isvilupada a intru de su Buddhismu una
fenomenologia devotzionali, fata de témpius, oratzionis e mitologia ca si
cunfigurat a intru de is lacanas commenti una religioni de a berus.
Castiendi•ddu aici ddui est chi afirmat, po cantu spetat a su Buddhismu
Mahāyāna, ca issu siat una religioni.

Ddui est de nai ca puru si is diversas iscollas de su Buddhismu funt de acordiu
in su de s'arrefudai de definiri in sensu positivu unu eventuali printzipiu
divinu Assolutu, no benit a onnia modu negada s'esistèntzia de entidadis
superioris a s'omini, est a nai is numerosas divinidadis de su politeismu. Su
Buddhismu, no at mai negau s'esistèntzia de is deva in s'induismu aici commenti
no at mai negau cussa de is kami giapponesus i antzis ddui est de nai ca nd'at
acciuntu atrus: sceti in sa manera de biri Buddhista puru custas divinidadis (no
contzepias commenti eternas o incorrutìbilis) faint pati, impari a s'omini e a
totugantas is criaduras biventis, de su ciclu de su diveniri e de su
sunfrimentu. Su Buddhismu at imbentau duncas meda contus innui una, o unu niaxi
de divinidadis, cabat de su celu po ascutai cun arrispetu su fueddu de su Buddha
o po ddi fai cancua praxeri, «incluendi•ddus a intru de is laicus», fendi•ddus
devotus de pigai a esempiu e protetoris de su Buddhismu.

Cancunu pentzat ca sigomenti su Buddha at sempri bòfiu evitai de fai
afermatzionis a susu de s'Assolutu, s'imparamentu suu est de siguru «ateu».
Atrus creint ca su Buddhismu est ateu poita is divinidadis de su Brahmanesimu
(ca a sa fini at a diventai Induismu), no podint fai evitai a s'omini su
sunfrimentu de sa vida, e duncas ddui creiri o no ddui creiri no at a cambiai is
cosas e s'Omini. Sigundu su Buddha s'omini depit agatai su camminu ca condusit a
sa «scidada interiori» propia i a sa personali realizatzioni spirituali,
gratzias a sa pratica individuali e a s'esamini criticu de s'esperièntzia
personali (su dhamma-vicaya) sighendi su métodu introspetivu indicau de su
Buddha atotu (su Bodhipakkhika Dhamma).

Puru papa Giuanni Paulu II, at biu in su Buddhismu unu fundamentu de ateismu,
fendi cresciri aici sa tesi e is argomentatzionis de chi cicat de cumprovai in
su Buddhismu unu sistema essentzialmenti ateu; issu afirmat in su
libru-intervista Varcare la soglia della speranza de Giovanni Paolo II., ca «su
Buddhismu est po su prus unu sistema ateu» de su momentu ca dd'ammancat
s'acostamentu cun Deus: «Sa prenesa de su stesiamentu buddhista no est s'unioni
cun Deus, ma su chi narant nirvana, est a nai unu istadu de indiferèntzia
perfeta po su chi pertocat su mundu» e sighit narendi ca «su Buddhismu est,
commenti su Cristianesimu, una religioni de salvesa, ma is dotrinas de salvesa
de s'unu e de s'atru funt a intru de issas "cuntrarias"». S'evidentziat duncas
s'ammancàntzia de riferimentus a is fueddus de «Deus» e/o «Divinidadi», fendi
notai ca si riferit sceti in una manera generica a unu «agiudu superiori» ca no
est agiudu «divinu». Custas opinionis naradas de su rapresentanti prus
importanti e mannu de sa cresia catolica a susu de su Buddhismu, funt
fundamentalmenti de acordiu cun unu documentu pretzedenti de su "Conciliu
Vaticanu II (Nostra Aetate - 28 de Santuaini 1965)", puru si innoi si usant
fueddus prus cuntziliantis poita sa politica interreligiosa ca ddui fut istetia
innantis fiat prus moderada: «In su Buddhismu, sigundu is varias iscolas suas,
benit connota sa insuficièntzia radicali de custu mundu mudangiosu e si imparat
unu caminu innui is ominis, cun coru devotu e fiduciosu, arranescint a acuistai
s'istadu de liberatzioni perfeta o de imbàtiri a s'istadu de alluidura suprema
gratzias a is isfortzus fatus e a s'agiudu begnu de su celu»,

Negada est custa interpretatzioni atea de su Buddhismu de chi narat ca
s'ateismu, essendi sa negatzioni massima de Déus, costituiscit issu atotu unu
assolutismu, e duncas si depit cracullai commenti istrangiu a su Buddhismu ca si
fundat in s'echilibrau "Caminu de mesu" (su Nobili Caminu de Otu Patis) ca,
bogat po natura sua atotu caisisiat forma de assolutismu, si ndi stesiat duncas
de s'unu e de s'atru, de su teismu e de s'ateimu puru. Duncas is iscrùpulus ca
su Buddha sempri s'est postu in sa chistioni de s'Assolutu fiant po evitai de
arruiri in una de is duas positzionis.

Stesiendi•si duncas de onnia forma de assolutismu, su Buddhismu essendi
espressioni de su «Caminu de mesu» indicau de su Buddha in su famosu e
fundamentali «discorsu suu de Benares», no podit a onnia modu no cunsiderai is
chistionis esistentzialis propostas de s'ideologia teista e de cussa ateista,
puru si ancòra no funt stetias risolvias.

Custas funt is printzipalis arraxonis de chi creit ca no esistit sa
possibilidadi de identificai su Buddhismu commenti una genia de ateismu e duncas
de ddu biri commenti negatzioni assoluta de Divinidadis (deismu) e/o de unu Deus
specificu (teismu).

Si s'ateismu si bolit cunsiderai commenti s'abilidadi de afrontai «in manera
critica» is dificultadis chentza de fai riferimentu a su chi superat sa
realidadi, insandus si depit amitiri ca chentza de custa abilidadi est
impossibili «imprassai» su Buddhismu, est a nai si ndi scidai. Su «Buddhismu
nudda negat», mancai a onnia modu «est una religioni chentza Deus», chentz'anima
(e chentza sei), chentza credèntzia e chentza misteru, basat a susu de sa
cumprensioni de is ideas ca dda fundant e no in sa fidi. Ddui est istetia «una
seta sceti», sa mahāsāmghika de is lokottaravādin ca cunsiderada Buddha unu
omini trascendenti (lokottara, est a nai commenti de Deus) e su Buddha istoricu
commenti unu fantasma (nirmānakāya) derivau de issu. Funt istetius issus a
scurpiri is monumentus mannus de su Buddha me is rocas de su Bamiyan, is propius
ca funt istetius bombardaus de is talebanus; essendi musulmanus iconoclastas is
talebanus, est a nai destruidoris de immàginis, ant fatu s'errori de cunsiderai
is scurturas commenti paganas. Puru si me is intentzionis de sa seta «ddui fiat
idolatria», is istatuas rapresentaiant unu omini e no unu Deus, e is talebanus
ant sciasciau una rapresentatzioni umana e po nudda divina poita Buddha est a
donnia modu sceti unu omini.

Sigundu sa manera de pentzai de su Buddhismu, s'origini e sa fini de s'universu
no podint essiri avertias o cumprendias de s'omini, commenti puru totugantas is
callidadis chi interessant a sa menti atotu. S'universu tenit in su fundu suu sa
sensatzioni, s'intendimentu, sa connoscèntzia e is efetus mentalis relativus.
Connosciri custu spàtziu po su chi est e in onnia cosa e lompiri a ddu superai
est lompiri a sa prena alluidura. Meda botas sballiendi benit interpretau
commenti unu nudda, una ammancàntzia o unu stampu nieddu, in beridadi issu
acapiat onnia cosa. A custu spàtziu su Buddha ddu definit commenti sbudiesa ca
cumprendit e connoscit totu is tempus e totugantas is diretziònis.

Is positzionis de cuddus ca funt favorevolis a definiri su Buddhismu unu «Caminu
spirituali (magga) de pratica e disciprina (dhamma vinaya) individuali» ca
lassat de una pati is concetus de teismu, ateismu e filosofia de vida e duncas
no ddu incluint a intru de is religionis, ni a intru de is ideologias e
filosofias, s'arrimant a susu de diversas genias de motivus.

De sighida una bibliografia arraxonada de is testus 'de su' e 'a susu de' su
Buddhismu in limba italiana.

Funt is testus cunsideraus canonicus de totugantas is iscolas buddhistas. Tocat
arragodai ca s'iscola Theravāda cunsiderat "canonicas" sceti is operas
cuntennias in su Canoni pāli.

Funt testus cunsideraus canonicus sceti de is iscolas de su Buddhismu Mahāyāna e
de su Buddhismu Vajrayāna. No funt cunsideraus canonicus de s'iscola Theravāda e
de is atras is iscolas de su Buddhismu de is Nikāya, cust'urtimas funt
totugantas sparessias.



https://sc.wikipedia.org/wiki/Brigadas_Rujas

Brigadas Rujas (fatu fautu incurtzadu a BR) est su nùmene de un’organizadura
terrorista italiana de manca istrema, chi si fiat custituìda in su 1970 pro
propagandare e isvilupare sa pelea armada rebolussionària pro su comunismu.

De raighina marxista-leninista, fiat istadu su grupu terrorista de manca prus
mannu, prus numerosu e de dura prus longa de sa segunda pustisgherra in s’Europa
Ponentesa.

De acordu cun sos contos de unos cantos militadores printzipales, sa detzisura
de imprender sa pelea armada la diant aer leadu in unu cumbèniu chi si fiat
isvilupadu in s’austu de su 1970 in sa logalidade de Pecorile, comuna de Vezzano
sul Crostolo (Rezu Emìlia), a su cale aiant partetzipadu unos chentu delegados
de s’istremismu de manca. A s’organizadura fiant intrados sos militadores de su
gasi naradu “grupu rezanu”, intre sos cales Alberto Franceschini, sos de su
grupu aproghilende dae s’Universidade de Trentu, intre sos cales Renato Curcio e
Margherita Cagol, e sos de su grupu de operarzos e impreados de sas fàbrigas
milanesas Pirelli e SIT-Siemens.

Sas primas assiones rebindigadas comente “Brigadas Rujas” remontant a su 1970 e
fiant sighidas cun su màssimu de s’atividade intre su 1977 e su 1980. A pustis
de una fase de gasi narada “propaganda armada”, cun atentados demustrativos in
intro de sas fàbrigas e sechestros de aderetadores industriales e zuighes, intre
su 1.974 e su 1.976 fiant istados detènnidos sos brigadistas printzipales de su
grupu orizinale. Dae cussu mamentu, sa deretura de s’organizadura fiat colada a
sos brigadistas de su cumitadu isecutivu nou, in ue aiat leadu unu rolu
determinadore Mario Moretti, chi aiant potentziadu in manera cussideràbile sas
capatzidades lozìstigas e militares de su grupu, isterrende s’assione, addae de
sas tzidades de su nordu, finas a Roma e Nàpule, e murtiprighende sos atacos
semper prus crueles contra a polìtigos, zuighes, industriales e fortzas de
seguràntzia.

Mamentos de cùcuru de s’atividade de su grupu fiant istados s’impostada de via
Fani e su sechestru de Moro in su beranu de su 1978; cun su recatamentu
dramàtigu de Aldo Moro, sas Brigadas Rujas fiant partas a tretu de infruer in
modu detzisivu a subra de s’echilibru polìtigu italianu e de poder soluvertare
s’òrdine democràtigu de sa Repùbriga.

S’organizadura fiant intrada a crisis in sos primos annos otanta pro
s’isulamentu suo irrevessàbile in intro de sa sotziedade italiana e fiat istada
destruìda progressivamente gràssias a sa capatzidade creschidora de cuntrastu
dae bandas de sas fortzas de seguràntzia e finas de s’aproadura de una leze de
s’Istadu italianu chi cuntzediat minimonzos notàbiles de pena a sos membros chi
diant aer reveladu s’identidade de àteros terroristas. In su 1987, Renato Curcio
e Mario Moretti aiant sinzadu unu documentu in ue decraraiant “terminada”
s’isperièntzia de sas BR.

Cunforme a s’incherta de Sergio Zavoli “Sa note de sa Repùbriga”, dae su 1974
(annu de sos primos mortorzos atribuìdos a issas) a su 1988 sas Brigadas Rujas
ant rebindigadu 86 mortorzos: su prus de sas bìtimas fiant azentes de polima e
carabineris, zuighes e òmines polìtigos. A custos cherent annantos sos
ferimentos, sos sechestros de pessone e sos isrobatòrios realizados pro
“finantziare” s’organizadura.

Renato Curcio at carculadu chi 911 pessones siant istadas inchertadas pro aer
formadu parte de sas BR, a sas cales cherent annantas àteras 200-300 pessones
incrùdidas in sos diferentes grupos armados chi si fiant ispicados dae sas BR
(Partidu Comunista Cumbatidore, Unidades Comunistas Cumbatidoras, Partidu
Gherrilla, Colunna Walter Alasia).

Sa numenadura “Brigadas Rujas” est torrada a cumparrer, a pustis de annos de
ausèntzia, in su 1999, pro rebindigare atentados crueles noos in su tempus dae
su 1999 a su 2003.



https://sc.wikipedia.org/wiki/Bramante

Donato Bramante (Fermignano, 1444 – Roma, 11 de martu 1514) est istadu unu
architeto e pintore italianu.

Donato di Angelo di Pascuccio naskidu a Fermignano, vicinu a Urbino, si fit
formadu artisticamente in logu sou, ma dae chito aiat comintzadu a viaggiare e
atrabagliare a Mantova, Milano e Roma.

S'obera sua fit influenzada dae sa prospettiva e dae sa classicidade de Leon
Battista Alberti, Andrea Mantegna e Melozzo da Forlì. S'influssu de custu ultimu
s'idet massimu in sas operas milanesas. Comente architeto, Bramante aiat
realizadu edificios classigos tantu de essere istasdu leadu a modellu finas dae
sos contemporaneos. Finas a su 1476 Bramante paret chi fit restadu a Urbino,
inue fit istadu allievu de fra Carnevale e diventadu pintore "prospectivo", cioè
ipecializzadu in costrutziones de ipazios architetonicos comente e 'sfondo' de
un'iscena. Si pensat chi eppat trabagliadu in su cantiere de su Palattu Ducale
de Federico da Montefeltro progettadu dae Luciano Laurana.

In su 1476 su duca Ludovico Sforza, aiat pratigamente nominadu a Bramante
comente su architeto de sa corte, e in cussu annu difattis l'aiat commissionadu
su trabagliau de sa cheja de Santa Maria presso San Satiro (1482–1486) inue aiat
realizadu su famosu trompe-l'oeil in su coro, chi pro mancantzia de logu finiat
in paris e issu aiat realizzadu in pintura una falsa abside. In Milanu, Bramante
aiat finas costruidu sa tribuna de Santa Maria delle Grazie (1492-99).



https://sc.wikipedia.org/wiki/Bosnia_e_Erzeg%C3%B2vina

Sa Bòsnia e Erzegòvina ( in bosnìacu, croatu e serbu Bosna i Hercegovina,
pronuntziadu [bôsna i xěrt͡seɡoʋina]; in alfabetu tzirillicu: Боснa и
Херцеговина), narada fintzas Bòsnia-Erzegòvina, fatu-fatu est inditada fintzas
petzi cun Bòsnia, est unu istadu de s'Europa sud-orientale posta in sa penìsula
Balcànica. Sa capitale e prus manna tzitade est Sarajevo.

S'istadu tenet una legisladura bicamerale e una presidèntzia cumposta de tres
membros de onniunu de sos tres grupos ètnicos majores. Su pòdere de su guvernu
tzentrale est nointames meda allindadu, sende chi s'istadu est fortemente
detzentralizadu e partzidu in duas entidades autònomas: sa federatzione de
Bòsnia e Erzegòvina e sa repùbica serba de Bòsnia e Erzegòvina, cun una de tres
regiones, su distretu de Brčko, guvernados localmente. Sa federatzione etotu
cunsistit de 10 unidades federales - sos cantones.

Atualmente est unu potentziale candidadu a s'intrada in s'Unione Europea e est
candidadu a s'intrada in s'Alleàntzia Atlàntica dae su 2010. Est membru de su
cussìgiu europeu dae s'abrile 2002 e membru fundadore de s'Unione Mediterranea.

S'istadu tenet istèrrida de 51,197 km2  contat populatzione de unos 3.871.000
bividores. Allàcanat in su norte e in s'ovest cun sa Croàtzia, in s'est cun sa
Sèrbia e in su sud cun su Montenegru. Tenet territòriu de costera de petzi unos
20 km chi ddi dant bessida a su mare Adriàticu, in s'àrea a inghìriu de sa bidda
de Neum.

Su clima de sa Bòsnia e Erzegòvina est continentale, caraterizadu de istadiales
bascosas e ierros fridos e niosos. Su chirru prus meridionale presentat clima
prus caldumu de tipu mediterràneu.

Sa Bòsnia e Erzegòvina est una regione in ue s'agatant rastas de s'òmine chi
remontant a su neolìticu, pèriodu istòricu cando sa regione fiat populada dae
pòpulos illìricos e tzèlticos.

S'arribbu e s'acussorgiadura de gentes islavas in s'àrea est acontessidu intre
su de 6 e su de 9 sèculos p.C. Issos aiant istabilidu in ie su primu banatu de
sa regione, su banatu de Bòsnia, in su de 12 sèculos. In su de 14 sèculos su
banatu fiat pois evòlvidu in su Rennu de Bòsnia, in antis de intrare in
s'Impèriu otomanu, suta su poderiu de su cale diat abarrare dae su de 15 fintzas
a su de 19 sècuolos.

Est a sos otomanos chi si depet s'ispainadura de s'islam, ma a issos si depent
fintzas medas contributos culturales e sotziales chi oe iscerant sa regione. In
su de 1878 sa Bòsnia fiat annessionada a s'Impèriu Àustro-Ungheresu chi bi diat
mantènnere cuntrollu fintzas a sa fine de sa prima gherra mundiale, cun
s'iscontzu de s'impèriu etotu. In su perìodu intre sas duas gherras mundiales
faghiat parte de su neo-costituidu Rennu de Jugoslàvia.

A pustis de sa segunda gherra mundiale a su paisu fiat afiantzadu istatutu prenu
de repùblica federale, in sa repùblica federale sotzialista de Jugoslàvia. In so
primos annos 90 de su de 20 sèculos, sa Jugoslàvia fiat iscontzada e sa Bòsnia
Erzegòvina aiat declaradu indipendèntzia in su 1992, a fatu de Islovènia e
Croàtzia. Contrassempere a custas duas, s'indipendèntzia in ie fiat sighida dae
s'iscòpiu de una gherra meda sambinosa, sa gherra de Bòsnia, chi at tentu durada
fintzas a su 1995.

Sa Bòsnia-Erzegòvina s'agatat acarende sos problemas ligados siat a si nde
dèpere torrare a pesare dae sos iscontzos de sa gherra, siat su de si dèpere
cunvèrtere a una economia de mercadu.

Sa Bòsnia e Erzegòvina est costituida dae tres grupos ètnicos printzipales: sos
bosnìacos, sos serbos e sos croàtos chi rapresentant rispetivamente unu 48%, unu
37,1% e unu 14,3% de sa populatzione totale. Sos isciumbullos dèpidos a sa
gherra ant determinadu chi medas de sos bividores siant fuidos a manu de àteros
istados e custu est cumprobadu de su fat ca in su 1990 sa repùblica contaiat
casu 4,4 milliones de bividores contra sos 3,8 milliones de oe. Custos dato sunt
nointames istimas sende chi sa situatzione polìtica de sas ùrtimas deghinas de
annos non permitent de ordingiare unu tzensimentu.

A sos perchentos ètnicos currespondent aprossimadamente sos de sas creèntzias
religiosas, sende chi sos bosnìacos sunt musulmanos, sos serbos ortodossos e sos
croatos catòlicos. Unu bator perchentu s'ispartzit intre protestantes, àteos e
ebreos.



https://sc.wikipedia.org/wiki/Bortigali

Bortigale (510 metros) est una bidda de sa provìncia 'e Nùgoro, abitada dae
mill'e chimbighentos ànimas, posta a pes de su monte Santu Padre (1030 metros) e
chi faghet parte de sa zona de su Marghine, in s'ala "centru-ocidentale" de sa
Sardigna. Est unu centru chi podet bantare orìgines antigas meda ; b'ant boghes
chi narant chi in s'època Pùnicu-Romana sa bidda bi fit giai, e fit numenada
"Berre". Cando sa bidda de Berre est istada isfascada, paret chi si sient
salvadas solu sete famìglias, e gràtzias ai custas sa bidda est potida torrare a
nàschere: oe e totu, in Bortigale, su rione pius antigu si narat "sete
padeddas", ca bi sun sete domitas derrutas una in fila a pare cun s'àtera. In su
territòriu tot'a inghìriu de sa bidda, b'at itineràrios interessantes e ricos
meda, chi sunt bistados valorizados dae Pro Loco, Comune e setzione de zona de
su C.A.I.. In mesu de custos cheret chi s'ammentet su "Sentiero Natura", chi dae
Bortigale che leat a Mularza (sa fratzione de sa bidda), colande·che tot'in mesu
a monumentos naturales e archeològicos. Àteru tretu dignu d'esser ammentadu est
cussu chi, colande peri tancas e zassos de rara bellesa, giompet fintzas a su
monte Santu Padre, unu de sos cucuros pius altos de su Màrghine, dae inue faghet
a bier unu panorama comente pagos, chi abbratzada un ala manna meda de sa
Sardigna de bassu; in sas percas de su monte bi vivint fintzas paritzos
“benturzos”. Una de sas zonas pius caraterìsticas de sa bidda est de siguru su
centru istòricu, atraessadu dae deghinas de uturos in impedradu, adornadu dae
unu muntone de architraves iscarpeddados dae sos "picapedras" in istile
"catalanu-aragonesu". Sa carrela principale de Bortigale est su cursu Vittorio
Emanuele, ue si pesan paritzos palatos burghesos de sos primos annos de su
noighentos. Non podent mancare sas crèsias; in sa bidda si nde contant sese; sa
de Santa Maria de sos Ànghelos est sa crèsia mazore, poi bi sun sa de su
Rosàriu, sa de Santu Prameri e sa de Santa Rughe (in custas ùrtimas tres bi sunt
galu organizadas sas cunfrarias, a ùrtimu bi sunt sa de Santu Antoni e sa de
Santu Zusepe. Totu sas crèsias sunt regoltas in perfetu istadu e sunt ricas de
prendas artìsticas, comente sos cuadros de sa crèsia mazore, chi paret chi sient
bistados fatos dae s'iscola de su "Maestro di Ozieri". In su terrinu de sa bidda
b’at barantatres "nuraghes", deghe "domus de janas", duos "dolmen" e duas
"tumbas de gigantes". Po totu s'annu, in Bortigale b'at unu muntone de momentos
traditzionales, chi sunt meda sentidos dae su populadu intreu chi los mantenet
vivos a cantu podet. In bennarzu b'est sa festa de S. Antoni, ue si atidi una
"tuva" (unu truncu mannu de àrbure bòidu in mesu, chi benit segada e batida in
su mese e Santu Gaini) pro la brusiare in su "passizu"; in dies de Pasca poi bi
sunt totu sos ritos de sa "chida santa" e sas cerimònias chi nde faghent parte
sunt curadas dae sas cunfrarias; in martu b'est sa purtissione de Santu Marcu
(sos pitzinnos bi andant cun sas "cogoneddas" de pane pintadu) poi in austu
b'est "sa festa": ses dies de afestos civiles e religiosos pro sa Vèrgine
Assunta; e a ùrtimu b'est sa sagra de santa Maria de Saucu, chi at mantesu totu
sa genuinidade e sas maneras de sèculos de traditzione, comente sa purtissione a
pes e a caddu dae sa bidda a su santuàriu de Saucu, ch'istat in sa zona de
Campeda, una bindighina de chilòmetros dae sa bidda e ube sos bortigalesos
colant sas nuinas in sos muristenes, in mesu a momentos dedicados a sa religione
e àteros a su spàssiu cun mùsica e ballos, in su passizu chi atòbia zente de
cale si siat etade.



https://sc.wikipedia.org/wiki/Bore_Poddighe

Bore Poddighe, in italianu Salvatore Poddighe, (Tàtari, 6 de jannàrju de su 1871
- Iglesias, 14 de Sant'Andrìa de su 1938) est istàu unu de sos poetès sardos de
prùs mannu impòrtu in su Novichèntos.

Bore fit nàschiu in Tàtari ma sos mannos suos, Filumena Piras e Bachis Poddighe,
benìan dae Duarche, bidda a ube fit torràu a vìvere fìntzas a decheott'annos dae
sènde minore minore, cando su pitzìnnu non tenìat nemmancu unu mese. Sicomente
s'apprèttu lu fit custringhènde a chircàre trabàllu e bi nd'aìat in sas minieras
de s'Igresiente, a mannìttu fit accudìu a Iglesias in ube, traballànde che
minadore, aìat fattu sa connoschèntzia e amistàde manna chin àtteros poetes,
comènte Pitanu Morete de Tresnuraghes, fentomàu cantadore de palcu, Pedru Carìa
de Macumere e Antòni Bachis Denti de Otzana. Issos paràban che a issu sa mala
sorte de su distèrru dae sa bida de campagna pro traballare, chin sudore e
fatica, ind unu ambiente novu e misconnòttu comente su de sa miniera: in ìbe e
in sa tzittade piemontèsa de Torino, in ube aìat traballau pro carchi annu dae
su 1910, tìu Bore aìat cumintzàu a picare una cussèntzia politica de manca, chin
pessamèntos accurtzu meda a su sotzialìsmu libertàriu: aìat lettu sos prus
mannos iscrittos politicos de cussu tempus, ind una Sardigna in ube su populu
sardu aìat prus vortas manifestau attos de rebellìa contr'a s'isfruttamentu
coluniale (de lègher est sa poesìa Contr'a s'isfruttadore, chi nde arresonat
bene de custos argumentos) e prus vortas sa boche sua l'aìan affocàda sos meres,
comente in Bugerru in su 1904 o in sos abbolòttos de su 1916. In su 1900, sende
in s'edade de bintinòv'annos, si cojubàbat chin Maria Zuddas de Sàrdara
fachèndebi ses fìzos: Virgìliu in su 1901, Ermìnia in su 1904, Laura in su 1908,
Giudìtta in su 1912, Rinaldo in su 1915 e Bachis in su 1917. Bore Poddighe,
mascamènte pro mòre de su rapportu de collegàntzia chi aìat istrìntu chin sos
amicos suos, aìat iscrìttu parìtzas poesìas ma s'opera chi li at dau prus fama,
fortuna e fìntzas arguài chin sa zustìssia fascista italiana est "Sa Mundana
Cummedia", iscrittu poeticu de denuntzia sotziale e contr'a sos de sa crèsia,
chi b'essìat a luche in tres cantos, sa prima in su 1917 chin 57 ottavas, sa
secunda in s'annu chi sìchit e s'urtima in su 1922, ponendechèla ind unu volùmen
ebbìa. In su mèntras, sos fascistas e sa crèsia aìan postu foras de lèze sa
poesìa estemporanea in sardu e tìu Bore aìat tentu parìtzos fastìzos chin su
regime, tantu chi in su 1935 che li aìan secuestràu sa cantone, nàndeli chi fit
<<...in dialetto sardo ed incitante all'odio di classe ed al vilipendio della
religione e dei suoi ministri>>. Pro Bore Poddighe custu fit unu mannu dòlu e,
pàris chin s'ispiràda de sos amicos suos poetes Pitanu Morete in su 1932 e Pedru
Caria in su 1935, su disispèru lu aìat jùttu a su puntu de si dare sa morte de
manu sua.



https://sc.wikipedia.org/wiki/Bonif%C3%A0tziu_(bidda)

Bonifàtziu (Bunifaziu in limba corsigana), narada antigamente Calcusaltu, est
una comuna corsigana e frantzesa posta in su departamentu de sa Còrsiga de su
Suddu, chi bogat su nùmene suo dae Bonifàtziu su de II, marchesu de Tuscana.

Anteriormente, fiant fentomada in su merie istremu de sa Còrsiga una bidda
antiga narada “Pallae”, chi su nùmene est istadu bardadu pro inditare
s’astrintorzu intre sa Còrsiga e sa Sardinna e su sartu a inghìriu de
Bonifàtziu.

Bonifàtziu, chi s’agatat in su suddu istremu de sa Còrsiga, est sa comuna
corsigana prus meriesa, gasi comente sa comuna frantzesa situada prus a su suddu
de sa Frantza metropolitana. Sas Bucas de Bonifàtziu separant sa Còrsiga dae sa
Sardinna.

Sa limba tradissionale de sos abitadores de Bonifàtziu no est su corsiganu, si
nono unu dialetu zenovesu. In efetos, mancari siat istadu fundadu dae sos ducas
de Tuscana, Bonifàtziu fiat devènnidu meda luego (in su 1.195) unu presìdiu (una
colònia) de sa Repùbriga de Zènova, repobuladu cun famìlias zenovesas chi
s’alliaiant intre issas o cun àteras famìlias naturales de sa Ligùria. Su
dialetu de Bonifàtziu est in protzessu de iscumparta a dies de oe e sighit a
esser faeddadu petzi dae unas cantas famìlias.



https://sc.wikipedia.org/wiki/Bonaccattu

Bonaccàttu (o Bonàrcadu in sa forma italianitzada) est una bidda sarda de 1700
abitantes de sa provintzia de Oristanis, chi s'azzappat in s'artura de su
Monteferru. S'economia est agropastorale. Sa bidda est connota mescamente pro sa
festa de Nostra Sennora de Bonacatu, su 18 e 19 de cabudanni. Sa variante de
limba sarda bonarcadesa est una limba de Mesania, agattandesi in su tempusu
giudicale in sa lacana in mesu a su giudicau de Torres e cussu de Arborea.

Gratzias a su fertile terrinu bonarcadesu paris cun sas benas de abba in custa
zona s'omine at cumintzadu a biver dae sos tempos prus anticos, comente si podet
cumprender dae sos tadzos de nuraghes chi si podent azzappare. Bonaccattu tenet
in Sardigna sa cantidade prus manna de Nuraghes a “corridoio”, chi nuraghes non
sunt, ca lis mancat sa tholos e sas àteras carateristica chi desini unu nuraghe
veru. Sa parte prus manna de sos nuraghes bonarcadesos si podet azzappare a
chirru de Paule: Ziligherto, Serra Crastula, Scovera, Campu Scudu, Sas Losas e
Livandru. S'azzappant fintzas tumbas de zigantes, derrutas pro differentes
motivos in s'edade de Mesu. Su passazzu de sos romanos est istettidu azzertadu,
cun sos tribaglios de restauratzione de su Santuario de Nosta Sennnora de
Bonaccattu, inue est istettidu acatadu, in terra, unu mosaico chi a ponner mente
a sos istudios fattos, datan sa pesadura de sa cresiedda a su 400 a pustis de
Cristos. Acurtzu a Bonaccattu b'aiat sa cresia de Santu Jorgi de Caecaria,
tzitada in su Kondaghe de Santa Maria de Bonaccattu, ischeda n. 25. Est
importante a l'amentare ca tratat de su kertu de su priore Nicolaus contra de
Bera de Zori,fiza de Pretu Seke,liberu maiorali e de Alene de Zori, libera, chi
at tentadu, chene bi resesire, de difender sa libertade de sos duos fizos, dae
sa "serbitude" a sa "ditta cresia" e sa libertade sua matessi ca su Priore
Nicolaus non la cheriat reconoscher comente libera.Totu sende chi Bera e sa
famìllia sua fiant cristianos e catolicos e su priore, periissu cristianu,los at
cherfios, e sa "corono de curatoria l'at dadu resone, serbos de sa cresia de
Santu Jorgi.



https://sc.wikipedia.org/wiki/Bon%C3%A0rcado

Bonaccàttu (o Bonàrcadu in sa forma italianitzada) est una bidda sarda de 1700
abitantes de sa provintzia de Oristanis, chi s'azzappat in s'artura de su
Monteferru. S'economia est agropastorale. Sa bidda est connota mescamente pro sa
festa de Nostra Sennora de Bonacatu, su 18 e 19 de cabudanni. Sa variante de
limba sarda bonarcadesa est una limba de Mesania, agattandesi in su tempusu
giudicale in sa lacana in mesu a su giudicau de Torres e cussu de Arborea.

Gratzias a su fertile terrinu bonarcadesu paris cun sas benas de abba in custa
zona s'omine at cumintzadu a biver dae sos tempos prus anticos, comente si podet
cumprender dae sos tadzos de nuraghes chi si podent azzappare. Bonaccattu tenet
in Sardigna sa cantidade prus manna de Nuraghes a “corridoio”, chi nuraghes non
sunt, ca lis mancat sa tholos e sas àteras carateristica chi desini unu nuraghe
veru. Sa parte prus manna de sos nuraghes bonarcadesos si podet azzappare a
chirru de Paule: Ziligherto, Serra Crastula, Scovera, Campu Scudu, Sas Losas e
Livandru. S'azzappant fintzas tumbas de zigantes, derrutas pro differentes
motivos in s'edade de Mesu. Su passazzu de sos romanos est istettidu azzertadu,
cun sos tribaglios de restauratzione de su Santuario de Nosta Sennnora de
Bonaccattu, inue est istettidu acatadu, in terra, unu mosaico chi a ponner mente
a sos istudios fattos, datan sa pesadura de sa cresiedda a su 400 a pustis de
Cristos. Acurtzu a Bonaccattu b'aiat sa cresia de Santu Jorgi de Caecaria,
tzitada in su Kondaghe de Santa Maria de Bonaccattu, ischeda n. 25. Est
importante a l'amentare ca tratat de su kertu de su priore Nicolaus contra de
Bera de Zori,fiza de Pretu Seke,liberu maiorali e de Alene de Zori, libera, chi
at tentadu, chene bi resesire, de difender sa libertade de sos duos fizos, dae
sa "serbitude" a sa "ditta cresia" e sa libertade sua matessi ca su Priore
Nicolaus non la cheriat reconoscher comente libera.Totu sende chi Bera e sa
famìllia sua fiant cristianos e catolicos e su priore, periissu cristianu,los at
cherfios, e sa "corono de curatoria l'at dadu resone, serbos de sa cresia de
Santu Jorgi.



https://sc.wikipedia.org/wiki/Boladoreddu

Unu de sos impreos prus famados de su boladoreddu in s'istòria italiana fiat
istadu in s'ocasione de su bolu subra de Bienna de un'iscadrilla de s'abiadura
itailiana liderada dae Gabriele D'Annunzio, chi su 9 de austu de 1918 aiat
fulliadu a subra de sa tzitade unos 50.000 boladoreddos propagandistas. Su
boladoreddu “militare” sighit a esser meda utilizadu a dies de oe pro ispainare
dudas e timòrias in sas pobuladuras.

Atuarmente si nde faghet impreu meda in su setore de sa pubritzitade, in ue
s'informadura si lìmitat a proponner unu servìtziu, unu produtu o una marca.

Sende gasi, est utilizadu in onzi ocasione chi dimandet su beiculonzu de
un'informadura sintètiga a unu pùbrigu possìbile, duncas in su domìniu polìtigu,
sindigale, propagandista. S'operadura de repartzidura de sos boladoreddos a sos
destinatàrios possìbiles podet acontesser in modu deretu, peri intrega a manu, o
in manera indereta a mèdiu de s'insertadura de su boladoreddu a sa cassita de su
curreu o a su parafrinas de sas automòbiles, in un'atividade chi est definida
boladoreddamentu.



https://sc.wikipedia.org/wiki/Biddesartu

Biddesatu esti una bidda de 1.353 animasa de su Gerrei in sa Provìncia de
Casteddu.

Sa bidda s'agattada in sa zona zerriada Gerrei (finciasa a s'Ottucentusu
imperanta finciasa su nomini Galilla) e s'agattada a un'attesa de circa 500
metrusu a s'allivellu e su mari. Sa zona de Biddesatu s'affacciada a Nord-est in
su Flumendosa, arriu fondamentalli puita fai sì ca sa terra siada fertilli e
adatta a essi coltivada, e arribada pusti s'arriu finciasa a su Saltu de Quirra,
in sa zona zerriada Barigau.

Su territoriu andada poi a Sud in direzioni de Monte Genis (979 metrusu), ca
s'agattada in su comuni de Biddesatu e connosciu po sa sorgenti d'acqua bona po'
ognia cosa. In su cuccuru de Monte Genis, monti ca fai parti de s'istituendu
parcu naturalli de su Monte dei Sette Fratelli, si godidi de una bona vista, e
si podidinti biri i montisi de s'Ogliastra e de su Gennargentu a Nord e i
montisi de su Cagliaritanu a Sud (Serpeddì, Sette Fratelli ecc). Sempri in
pizz'e su monti dui esti una costruzioni de nuraxisi. In fra mesu e sa boscaglia
de ilixi, olioni e atrasa mattasa ca s'agattanta in custa zona, si bodinti
agattai stranasa figurasa ca s'acqua e su entu anti modellau in sa pedra. A Est
su territtoriu è delimittau de su Monte Lora, famosu po sa forma de sfinge, ca
segnada su confini cun Santu 'Idu.

De sa bidda si bodinti biri is cuccurusu de su Gennargentu, ad esempiu su Monti
de Santa Vittoria de Esterzili, sa Punta de sa Marmora, is cuccurusu de
s'Ogliastra (Sa Perda Liana de Gairo, is taccusu de Jerzu, is montisi de
Tertenia, Monti Cardiga de Perdesdefogu), finciasa a su mari de sa costa
orientalli de sa Sardigna, ca si bodidi raggiungi in pagu tempusu cun sa
macchina. In sa zona de Biddesatu dui esti callencuna grutta: ""Sa Grutta Manna"
e ""Sa Grutta 'e Scusi" innui bividi su Geotritone Sardo.

Sa zona è arricca de Ilixi,olia, moddizzi, olioni, murdegu,sparau e
cardollinusu.

Funti medasa finciasa ins animallisi ca s'agattanta in sa zona: cerbus e
murvonisi in su territoriu de monte Genis, achillisi, storisi, spraberisi,
sribonisi, marciusu, gattusu.

Su nomini Biddesatu benidi de su latinu "saltus" (sa(r)tu), po nai propriu una
bidda de satu. Finciasa de s'etadi prenuragica sa zona furiada popollada. In su
territoriu dui funti infatti tombasa, menhir, nuraxisi ancora intreusu commenti
Sa dom'e sa nì e Corrolia. Sa zona è poi passada asutt'e su dominiu de is
fenicius e Cartagine po poi passai in manu ai Romanus de su II seculu a su V
seculu appust'e Cristu. Sa bidda è stetia asutt'e su dominiu Gallilense, ca adi
protteggiu sa terra da is invasionisi romanasa e ancora oi s'agattanta is
segnallisi a Cea Romana e Monte Arrubiu.

Cun sa conquista de sa Sardigna de patti de is Aragonesusu la zona passò a is
Spagnollusu e in su 1681 la idda fu comprendia in sa cuntea de Biddesatu.

In su 1708 sa zona passò a is Austriacusu po poi arribbai in su 1718 a su Duca
de Savoia.

Sa bia chi cullegada su Gerrei cun su Campidanu è stetia pagada de is
Biddesatesusu cun sa bendida de parti de is terrenusu. Gratzias a sa nascida de
custa bia is circadoris ligurusu e francesusu iant agatau meda mineralis ca
ianta portau a sa nàscida de Sa Miniera de Su Suergiu; fondamentalli po sa
storia de sa comunidadi locali. In su 1906 in Biddesatu e in su bixinu
Iglesienti c'è stettia una protesta manna de is minadorisi po is pretziusu tropu
attusu de sa cosa de pappai e de sa bida in generali, ed è stata fatta una
lastra po arregordai is mortus e unu libru che contada cussu che est acadèssiu.
Biddesatu cun sa Miniera de antimoniu de Su Suergiu esti una interessanti area
de su Parcu Geominèrariu de sa Sardigna. Funti medas is minieras de su Gerrei
che dipendiant de sa Miniera Su Suergiu de Biddesatu. In custa miniera in su
dixiannoiesimu séculu fiat nàscia una fonderia che ne is annus est diventada unu
centru de produtzioni de antimoniu meda importanti po s’Europa cun prus de
cuatruxentus operaius. Candu est spaciau su giacimentu in su 1950 sa fonderia
iat incumentzau a traballai mineralis de àteras minieras sardas e agoa aiat
pigau sa materia prima de su mercau stranju.

Funti medasa i Biddesatesusu pastorisi in sa zona de Biddesatu, e si dedicanta
ad allevai animmallisi de fattoria commenti Crabasa, brabeisi, baccasa e boisi,
procusu, cuaddusu, puddasa.

A bottasa is imprendidorisi anti decidiu de si dedicai a custu settori imperendi
macchinariusu po allebiai su traballu e ottenniu unu maggiori guadangiu e
produzioni de latti de bacca e de brabei.

S'agricoltura, graziasa a su terrenu fertilli esti beni svilluppada e permittidi
de produrri meda frutta, berdura, leguminisi e cereallisi po du imperai o po du
endi.

Sa bidda è divida in duas partisi: Sa parti bascia s'agattada tott'a giru a giru
de sa cresia de Santi Michelli Arcangellu, e sa noa a gir'e sa prima cresia de
sa bidda, una cresia de su 1500 dedicada a Santa Brabara. Sa bidda è dividia in
rionisi: Corea, Terrepedis, Concia, Su Cuccuru, Terrapieno, Bracuccia, Funtana
de josso, Forreddu, Su occili, Su Battumeo, Cott' e ois, Ziu Antini.

Santu Michelli Arcangelu - È su patronu de sa bidda e si festeggiada su 29
cabudanni. Sa festa ennidi cellebrada scetti relliggioamenti e scetti ognia
tanti c'ha festa civilli.

Santa Brabara - Sa festa prusu manna de sa bidda esti cussa de Santa Brabara,
cellebrada su primu lunisi de su mes'e làmpadas. Sa festa durada assummancu 4
disi e in custa occasioni sa bidda si prenidi de genti ca benidi de sa Barbagia,
de su Sarrabus

Sa stessa festa benidi fatta su primu dominigu de Argiolas po donai sa
possibillidadi a is turistasa e a is immigrausu de partecippai.

Santu Cristollu - A una pariga de chillometrusu de da bidda s'agattada sa cresia
de Santu Cristollu. Po sa festa, cellebrada tra su 13 de Austu e su 14, benidi
fatta una processioni partendu de sa Cresia parrocchialli e a pei s'arribbada a
sa cresia campestri.

Sant'Antoni e Santu Srebastianu - Sa festa de custus'dusu santusu esti su 17 e
su 20 de Gennaxiu. Po custasa duasa cellebrazioni funti organizzaus is
fogaronisi in pratz'e cresia e a sa genti si onanta arangiusu po una festa e
pani po s'atra.

Is Animeddas - Una festa po is mannusu e is pitticcusu. Sa mingianu de su 31 de
su mes'e ladamini is pippiusu andanta de domu in domu e sa genti di onada cos'e
pappai (drucisi o frutta) in onori de is mottusu.

Sinnadroxiu - Sa festa si faidi in su sattu accant'e sa bidda in sa dì de
s'Ascensioni. Su sinnu po arrecconnosci su bestammini benidi fattu in custasa
disi, e po custu motivu enidi fatta custa festa. Is pastorisi fainti su casu e
custu enidi arregallau a sa genti in unu muncadori e sa proloco de da bidda
faidi unu prangiu con pezza de brabei.

In ognia festa su gruppo folk de "Santu Cristollu" si bestidi cun su custummu de
biddesatu e baddada su ballu sardu.

Candu si arribbada a Paollisi si depidi lassai sa strada statalli e pigai sa
strada provincialli chi potadda a Biddesartu e Armungia.

Arribbausu ad Archefossu tra Santu 'Idu e Ballau si girada a s'incrociu chi
aziada in sa vallada de su Rio Cannichili finciasa ad arribbai a Biddesatu.

I 10 sangunausu ca s'agattanta demprusu funti: Congiu, Cotza, Lusso, Melis,
Cappai, Cinus, Murtas, Angius, Gessa, Usai, Spagnesi.



https://sc.wikipedia.org/wiki/Biberone

Su biberone est unu retzipiente chi s’impreat pro dare late, aba e àteros
lìchidos a sos bebès o pitzinnos, chi pro more de su livellu issoro sigomotòriu
non podant bufare in tassa. Bi nd’at de diferentes ballùmenes (100 ml, 250 ml,
eac.). Su biberone est cumpostu dae unu tubu, atuarmente de pràstiga, e dae unu
cavacu cunzàbile in manera ermètiga probidu de unu sutzete fressìbile adatàbile
a sa buca de s’infante, chi tenet un’istampu minore peri su cale su pitzinnu
bufat, assorvende su lìchidu.

Unu probrema cunnotu de sos biberones est s’acumuladura de abarros alimentares
in partes inatzessìbiles de su biberone (mescamente in sas cumissuras de su
sutzete e in su mecanismu de cunzadura), e chi podent provocare sa proliferadura
de batèrios patòzenos, chi rennent possìbile sa cuntaminadura cunseghidora de su
cuntènnidu de s’ampulla. In s’atualidade, sos biberones disponìbiles in su
mercadù disponent de formas e sistemas de cunzadura chi mìnimant sa cumparta de
depòsitos, peroe sos mecanismos narados non devent sustituer mai unu cuidadu
mannu cun su samunonzu e s’isterilizadura de sos biberones in antis de onzi
impreu.



https://sc.wikipedia.org/wiki/Beta_Israel

Is Beta Israel (in ebreu: בֵּיתֶא יִשְׂרָאֵל, Beyte (beyt) Yisrael; in limba
ge'ez: ቤተ እስራኤል, Bēta 'Isrā'ēl; signìficu de "Domo de Israele" o "Comunidade de
Israele"), connotos fintzas che Falascias (nùmene pagu apretziadu intre issos e
issos, sende chi cheret nàrrer istrangios o esiliados), o prus simpremente
Ebreos Etìopes (in ebreu: יְהוּדֵי אֶתְיוֹפְּיָה: Yehudey Etyopyah; in limba
ge'ez: የኢትዮጵያ አይሁድዊ, ye-Ityoppya Ayhudi), sunt is comunidades de ebreos chi ant
tentu cussòrgia pro sèculos in s'àrea de su corru de Àfrica, in particulare in
su territòriu atuale de s'Etiòpia setentrionale. Oe sunt sa prus parte de issos
est emigrada a Israele.

Is Beta Israel s'agataiant in prus de 500 biddas ispartas in unu territòriu meda
istèrridu, impare a populatziones de religione islàmica e prevalentemente
cristiana. Sa majoria biviat cuntzentrada in is regiones de Amara e Tigrè.

Cuntatos noos cun is àteras comunidades ebreas torrant a sa fine de su de 20
sèculos. A pustis de cuntierras costitutzionales e de s'Halakhah, is autoridades
israelianas ant detzididu su 14 de martzu de su 1977, ca sa Lege de sa torrada
aplicaiat fintzas a is Beta Israel.

Unu grupu relatu a custu e su de is Falascia Mura, de pesada Beta Israel ma
cunvèrtidos a su cristianèsimu. Is capos ispirituales de is Beta Israel, intre
chie su Liqa Kahnet Raphael Hadane, ant traballadu pro s'atzetatzione de is
Falascia Mura che ebreos. Su guvernu de Israele in su 2003 at detzididu ca is de
pesada dae mammas ebreas tenent deretu de tzitadinàntzia israeliana, ma isceti
chi si cunvèrtent a s'erbraismu ortodossu. Custu cumbenidu est istadu causa de
cuntierras medas in sa sotzidade israeliana.

A s'acabu de su 2008 si contaiant prus de 119.000 israelianos de origines
etìopes, intre chie unos 81.000 nàschidos in Etiòpia e unos 38.000 nàschidos in
Israele.



https://sc.wikipedia.org/wiki/Berveghe_de_rassa_sarda

Sa sarda est una rassa de berveghe tìpiga de Sardinna e una de sas prus antigas
de Europa.

Naturale de sa Sardinna, s’agatat finas in unas cantas reziones de su
continente, che Tuscana, Làtziu, Ùmbria, Marcas e Emìlia-Romanna. S’ispainadura
narada est acontèssida mescamente a inghìriu de sos annos ’60 de su sègulu
coladu gràssias a s’emigradura de pastores sardos chirru a arzolas rurales
abandonadas de s’Itàlia tzentrale.

Representat su 43% pagu prus o mancu de su patrimòniu oìnu nassionale, cun
3.414.194 pegos in Sardinna ebia subra de unu totale nassionale de 7.900.016
pegos. Sos creschidorzos atuales sunt de mannària bariàvile cunforme a s’arzola
zeogràfiga; in su tempus coladu, sa cunsistèntzia mediana de sos tazos sardos
furriaiat a inghìriu de 100-180 pegos, oe in zenerale tirant a superare
mediamente 400-500 pegos, cun cùcuros de 800-1.200 pegos pro tazu.

In onzi manera, siat sas dimensiones siat sos pesos sunt in crèschida lèvia a
petus de su tempus coladu a razone de su mudamentu de sas cundissiones de
creschimentu moende cun sos annos otanta gràssias a s’abandonamentu de sa
tràmuda, s’istabilizadura progressiva de sos creschidorzos in impresas de
propiedade, a tretu de produer su bonu de sa proenda e de sos pensos
netzessàrios, e sa cròmpida de sa murghidura mecàniga.



https://sc.wikipedia.org/wiki/Bernhard_H._Goetz

Bernhard Hugo Goetz (Noa Iorcu, 07/11/1947) est un’ameriganu cunnotu pro aer
tiradu contra a bator zòvanos chi aiant chircadu de l’isrobare in unu trenu de
su metropolitanu de Noa Iorcu, su chi aiat cunzutu sa cundenna sua pro
possedimentu illegale de arma de fogu. Nche fiant cròmpidu a simbolizare sa
frustradura de sos noaiorchesos pro sa rata elevada de criminalidade de sos
primos annos otanta de su sègulu passadu. S’intzidente fiat acontèssidu in
Manhattan su 22 de nadale de 1984 e aiat trubuscadu una debate nassionale subra
de su crìmine in sas tzidades mannas, gasi etotu che subra de sos lìmites de sa
defesa lizìtima.

Goetz aiat isparadu chimbe bias cun una rebortedda neta de permissu, ferende in
manera sèria sos bator atacadores suos. S’imprenta noaiorchesa l’aiat
paranumenadu “su bizilante de su metrò”, e sos mèdios massivos e s’opinione
pùbriga l’aiant siat alabadu siat critigadu aspidamente.

S’intzidente est istadu tzitadu comente fatore chi at cuntribuìdu a sa formadura
de unu moimentu de opinione contra a su crìmine urbanu, gasi comente a sas
campannas esitosas de sa National Rifle Association, un’assòtziu ameriganu chi
defendet su deretu a posseder armas cuntzèdidu dae su Custituimentu, pro su
minimonzu de restringhiduras a sa zughedura cuada de armas de fogu.



https://sc.wikipedia.org/wiki/Battalla_de_Ponte_Novu

Sa battalla de Ponte Novu (in còssu battaglia di Ponte Novu e in frantzesu
bataille de Ponte Novu) est una pelèa chi si at gherràu in dùas dìes, dae s'8 a
su 9 de màju de su 1769, tra sos indipendentistas de sa Repùbrica Corsicana
paolìna e sos mertzenàrios prussianos a un'ala, e a s'àttera sas armadas de su
re frantzèsu Luìsu de XV, chi sos granadèris frantzesos aìan ghiau pro s'istrada
de Còrte (su capu de locu de sa natzione corsicana de tando). Custa battalla,
chi bìet sa definitìva bìnchida de sos ùrtimos, ponet accàbbu a sa ghèrra tra
sos frantzesos e sos indipendentistas corsicanos: difàttis, su 13 de làmpadas de
su 1769 Pascàle Paoli tuccàbat dae Portivèchju (còmmo Porto Vecchio) in Gran
Bretagna. S'indipendèntzia de s'ìsula fit oramài accabbàda de manèra uffitziàle.

Su ponte fit derrùtu in sa secùnda gherra mundiale, ma s'ammèntu de sa battàlla
est gàlu presènte mèda in sos corsicanos, mascamènte cussos natzionalistas, chi
la bìen comènte un'òpera de resistèntzia eròica.



https://sc.wikipedia.org/wiki/Bas%C3%AClica_de_Santu_Sadurru

Sa basìlica de Santu Sadurru (titulada fintzas a is santos Gòsamu e Damianu) est
sa crèsia prus antiga de Casteddu e una de is prus antigas de sa Sardigna
intrena. Dedicada a su patrònu de sa tzitade, est posta in su bighinadu de
Biddanoa. A curtzu de sa crèsia s'agatat una necròpoli impare a chi cumponet unu
importante cumplessu paleocristianu.

Su primu fentomu de sa crèsia torrat a su de 6 sèculos. Est dàbile chi siat
istada pesada in su logu in ue sa traditzione cheret chi esseret interradu
Sadurru, martirizadu in su 304 segundu sa Passio Sancti Saturni, documenta
medievale chi contat de s'istòria de su santu (meda simbigiante a sa de Sadurru
de Tolosa).

In su 1089 su cumplessu fiat donadu dae su judighe Costantinu Salùsiu II de
Calaris a is mòngios benedetinos. Is mòngios aiant torradu a assentare sa crèsia
segundu is caraterìsticas de s'istile romanicu proventzale e dd'aiant torrada a
cunsagrare in su 1119.

In su 1324, durante s'assìtiu de Casteddu dae is aragonesos, su monastèriu fiat
addanniadu. In su 1363 su re Pedru IV dd'aiat cuntzèdidu a is Caballeros de
Santu Giorghi de Alfama.

In su 1444 fiat pigadu dae s'archibiscamu de Casteddu: su monastèriu fiat
abandonadu e sa crèsia restaurada in s 1484. Medas decoraduras de Santu Sadurru
fiant torradas a impreare pro sa pesadura s'asentadura de su casteddu de Santu
Mighele chèrfida dae Jacu Carros (1420-1469).

Fiat sighidu unu perìodu de decadèntzia, in ue fiant fatos isgavos in sa
necròpoli paleocristiana chi inghìriat sa crèsia, in s'intentu de agatare is
"corpos de is santos" (relicuias). In su 1669 àteros materiales finat pigados
pro ddos impreare in s'assentadura baroca de sa seu.

In su 1714 sa basìlica fiat cuntzèdida a s'ordine de is mèigos e is ispètziales
e titulada duncas a is santos Gòsamu e Damianu.

Meda addanniada in is bombardamentos de su 1943, durante sa segunda gherra
mundiale, fiat torrada a assentare intre su 1948 e su 1952. In su 1978 fiat
serrada pro restàuros noos, acabados in su 1996, annu cando fiat torrada a
abèrrere a is vìsitas.



https://sc.wikipedia.org/wiki/Bartimora

Bartimora (in ingresu Baltimore) est una tzidade de sos IAA. S’agatat in
s’Istadu de su Maryland e nd’est sa tzidade prus manna, gasi comente sa de 24 de
totu sa paìsu. Est posta in s’arzola tzentrale de s’Istadu a longu de sa parte
suzeta a sas marès de su riu Patapsco, unu bratzu de sa Baìa de Chesapeake. In
ingresu, sa tzidade in sese est narada fitianu Baltimore City pro la
diferentziare dae su contadu de Bartimora a inghìriu.

Fundada in su 1729, Bartimora est su de duos portos prus importantes de sa parte
atràntigu-tzentrale de sos Istados Aunidos e su prus a curtzu de sos mercados de
sa parte tzentru-otzidentale de su paìsu. Su portu de Bartimora fiat istadu una
die su de duos portos de intrada a longu de sa costera levantesa prus impreadu
dae sos emigradores a sos IAA e unu tzentru importante de maniestos. A pustis de
unu decrinu in sos maniestos, Bartimora si fiat iscostiada in sa deretura de
un’economia orientada chirru a sos servìtziu.

Cun 620.961 bividores in su 2010, sa pobuladura de Bartimora est minimada de su
tres-unu dae su cùcuru de su 1950. S’arzola metropolitana de Bartimora est
crèschida constantemente finas a arribare a unos 2,7 milliones de bividores in
su 2010, devenende sa de 20 arzolas metropolitanas de sa nassione. Bartimora est
finas una de sas tzidades printzipales de s’arzola istadìstiga manna cumbinada
Baltimora-Washington, chi tenet una pobuladura de 8,4 milliones de bividores
pagu prus o mancu.

Moiat dae Bartimora su primu caminu de ferru de passizeris in s’istòria de sos
Istados Aunidos, est a narrer sa lìnia Baltimora-Ohio, abarrada in servìtziu dae
su 1828 a su 1987. A dies de oe, est possìbile a nde bisitare su museu.

In mesu de s’àteru, Bartimora est una de sas tzidades ameriganas chi ant atraìdu
de prus s’emigradura dae sa Grètzia: in bidda, sos sambenados gregos sunt meda
frechentes, gasi comente sas tabernas tìpigas ellènigas. Finas sas comunidades
italianas e sardas sunt numerosas, che in totu sas tzidades mannas de su
nordu-estu de sos Istados Aunidos.



https://sc.wikipedia.org/wiki/B%C3%B2snia_e_Ertzeg%C3%B2vina

Sa Bòsnia e Erzegòvina ( in bosnìacu, croatu e serbu Bosna i Hercegovina,
pronuntziadu [bôsna i xěrt͡seɡoʋina]; in alfabetu tzirillicu: Боснa и
Херцеговина), narada fintzas Bòsnia-Erzegòvina, fatu-fatu est inditada fintzas
petzi cun Bòsnia, est unu istadu de s'Europa sud-orientale posta in sa penìsula
Balcànica. Sa capitale e prus manna tzitade est Sarajevo.

S'istadu tenet una legisladura bicamerale e una presidèntzia cumposta de tres
membros de onniunu de sos tres grupos ètnicos majores. Su pòdere de su guvernu
tzentrale est nointames meda allindadu, sende chi s'istadu est fortemente
detzentralizadu e partzidu in duas entidades autònomas: sa federatzione de
Bòsnia e Erzegòvina e sa repùbica serba de Bòsnia e Erzegòvina, cun una de tres
regiones, su distretu de Brčko, guvernados localmente. Sa federatzione etotu
cunsistit de 10 unidades federales - sos cantones.

Atualmente est unu potentziale candidadu a s'intrada in s'Unione Europea e est
candidadu a s'intrada in s'Alleàntzia Atlàntica dae su 2010. Est membru de su
cussìgiu europeu dae s'abrile 2002 e membru fundadore de s'Unione Mediterranea.

S'istadu tenet istèrrida de 51,197 km2  contat populatzione de unos 3.871.000
bividores. Allàcanat in su norte e in s'ovest cun sa Croàtzia, in s'est cun sa
Sèrbia e in su sud cun su Montenegru. Tenet territòriu de costera de petzi unos
20 km chi ddi dant bessida a su mare Adriàticu, in s'àrea a inghìriu de sa bidda
de Neum.

Su clima de sa Bòsnia e Erzegòvina est continentale, caraterizadu de istadiales
bascosas e ierros fridos e niosos. Su chirru prus meridionale presentat clima
prus caldumu de tipu mediterràneu.

Sa Bòsnia e Erzegòvina est una regione in ue s'agatant rastas de s'òmine chi
remontant a su neolìticu, pèriodu istòricu cando sa regione fiat populada dae
pòpulos illìricos e tzèlticos.

S'arribbu e s'acussorgiadura de gentes islavas in s'àrea est acontessidu intre
su de 6 e su de 9 sèculos p.C. Issos aiant istabilidu in ie su primu banatu de
sa regione, su banatu de Bòsnia, in su de 12 sèculos. In su de 14 sèculos su
banatu fiat pois evòlvidu in su Rennu de Bòsnia, in antis de intrare in
s'Impèriu otomanu, suta su poderiu de su cale diat abarrare dae su de 15 fintzas
a su de 19 sècuolos.

Est a sos otomanos chi si depet s'ispainadura de s'islam, ma a issos si depent
fintzas medas contributos culturales e sotziales chi oe iscerant sa regione. In
su de 1878 sa Bòsnia fiat annessionada a s'Impèriu Àustro-Ungheresu chi bi diat
mantènnere cuntrollu fintzas a sa fine de sa prima gherra mundiale, cun
s'iscontzu de s'impèriu etotu. In su perìodu intre sas duas gherras mundiales
faghiat parte de su neo-costituidu Rennu de Jugoslàvia.

A pustis de sa segunda gherra mundiale a su paisu fiat afiantzadu istatutu prenu
de repùblica federale, in sa repùblica federale sotzialista de Jugoslàvia. In so
primos annos 90 de su de 20 sèculos, sa Jugoslàvia fiat iscontzada e sa Bòsnia
Erzegòvina aiat declaradu indipendèntzia in su 1992, a fatu de Islovènia e
Croàtzia. Contrassempere a custas duas, s'indipendèntzia in ie fiat sighida dae
s'iscòpiu de una gherra meda sambinosa, sa gherra de Bòsnia, chi at tentu durada
fintzas a su 1995.

Sa Bòsnia-Erzegòvina s'agatat acarende sos problemas ligados siat a si nde
dèpere torrare a pesare dae sos iscontzos de sa gherra, siat su de si dèpere
cunvèrtere a una economia de mercadu.

Sa Bòsnia e Erzegòvina est costituida dae tres grupos ètnicos printzipales: sos
bosnìacos, sos serbos e sos croàtos chi rapresentant rispetivamente unu 48%, unu
37,1% e unu 14,3% de sa populatzione totale. Sos isciumbullos dèpidos a sa
gherra ant determinadu chi medas de sos bividores siant fuidos a manu de àteros
istados e custu est cumprobadu de su fat ca in su 1990 sa repùblica contaiat
casu 4,4 milliones de bividores contra sos 3,8 milliones de oe. Custos dato sunt
nointames istimas sende chi sa situatzione polìtica de sas ùrtimas deghinas de
annos non permitent de ordingiare unu tzensimentu.

A sos perchentos ètnicos currespondent aprossimadamente sos de sas creèntzias
religiosas, sende chi sos bosnìacos sunt musulmanos, sos serbos ortodossos e sos
croatos catòlicos. Unu bator perchentu s'ispartzit intre protestantes, àteos e
ebreos.



https://sc.wikipedia.org/wiki/Az%C3%A8rbaigian

Sa Repùbrica de s'Azerbaigián (in limba azera Azərbaycan Respublikası) est una
natzioni chi s'estendit in sa cadena de is mòntis de su Càucaso. Sa capitali sua
est Baku. Est arriccu mera de petròliu.

Mancai siat una repùbrica làica, sa prus parti de sa popolatzioni sighit sa
religioni de s'Islam. Est sa natzioni prus manna de su Càucasu pro popolatzioni
e mannària. S'Azerbaigián est unu de is fundadoris de sa Comunidadi de Istàdus
Indipendentis e fait parti de su Cunsillu Europeu dae su 2001.

Geograficamenti, s'Azèrbaigian s'estendit in dus terras mannas: s'Europa in sa
parti setentrionali e s'Asia in cudda meridionali, ma est considerau un istàdu
europeu.

Cunfinat a setentrioni cun sa Rùssia, a otzidenti cun sa Geòrgia e cun
s'Armènia, a meridioni cun s'Iran e a orienti cun su mari Càspiu; s'exclave de
sa Repùbrica Autònoma de su Nakhchivan cunfinat cun s'Armènia a settentrioni e
s'Iran e sa Turchia a meridioni. Tenet istèrrida de 86.600 km2.

Istoricamenti s'Azerbaigián est stètiu parti de s'Unioni Soviètica de su 1919
(candu est stètiu conchistau de s'armada arrùbia) a su 1991, candu est stètia
dichiaràda s'indipendèntzia in pàris cun is àtrus istàtos de su Càucaso.

Tocat a nàrriri ca sa popolatzioni chi si considerat azera est mera prus
numerosa de sa popolatzioni chi bivit in sa Repùbrica: sa prus parti de is
azeros bivint in Iran, àteros bivint in Turchia, custu poita istoricamenti
s'Azerbaigián est stètiu meda prus mannu de su chi est oi, ma est stètiu
conchistau e divìdiu intra a sos invasòres. Pro custa arrexoni, sa limba azèra
podit èssiri scrita in tres diferentis maneras: cun s'alfabetu latinu, cun
s'alfabetu aràbu e cun s'alfabetu cirillicu. S'iscritura cun s'alfabetu aràbu
est mera adoperara dae is azèrus iranianus e s'iscritura cirillica est stètia
adoperada in is annus de "russificatzioni" candu s'Azerbaigián faiat parti de
s'Uniòni Soviètica: oi in dì, perou, su guvernu de sa Repùbrica de s'Azerbaigián
est circhendi de promòviri s'ùmperu de s'alfeabetu latinu pro s'acostiari a
s'Otzidente e a sa Turchia, considerada una ispètzie de "sorri manna" dae
s'istadu azeru prus piticcu e nou.

In is primus annus de s'indipendèntzia c'est stètia una gherra intra
s'Azerbaigián e s'Armènia pro is logus de su Nagorno-Karabak ca funt ancora
controllaus dae is fortzas armadas de s'Armènia: est de su 1994 ca is
resolutzònis de s'ONU pro su ritiru de is fortzas de ocupatzioni Armènas no
funti arrispetadas.

Sa prus parti de is esportatzionis funt de petròliu: dae su 1997 fintzas a oi,
s'estratzioni de custu combustìbili est aumentada costantementi. Nci funt
crèscidas in s'estratzioni de ferru, sali, rame e prumu puru. Is bias de
comunicatzioni e s'indùstria de s'estratzioni, perou, funt insufitzentis. Su PIL
est aumentau de su 7,4% in su 1999, de su 11,4% in su 2000 e de su 9,9% in su
2001.



https://sc.wikipedia.org/wiki/Autonomismu

Su autonomìsmu est cussu fenomenu in politica in ube una comunidade pùnnat a
siche picare prus potere in su protzessu de issèperu decisionale dae sa
soberanìa de s'istadu, chi comuncas abbarrat a nde facher parte. Est finas sa
tendèntzia, dae parte de s'istadu, a facher e promògher su detzentramèntu
amministrativu. S'ideologia, a s'ispissu, si ponet a pare chin su federalismu
oppuru si riferit a una facultade de limitàu auto-gubernu (de s'ateru, sa
paràgula benit dae su grècu αυτονομία, chi la fràvican αυτός e in prus νόμος,
chi est a nàrrer "gubernu dae se etòttu") chi unu organu prus mannu cuntzèdit a
unu prus minore. Unu fenomenu chi si bi podet puru assimizàre,
s'indipendentismu, est imbetzes a che lu ponnèr a banda ca cussu tenet sa
boluntade de non facher prus parte de sa comunidade politica de s'istadu pro nde
fravicare un'atteru distintu.

In Italia s'autonomia naschit in su 1946, cando s'istadu fachet autonoma sa
Sitzilia; sichit sa Sardigna in su 1948 e finas sa Badde de Aosta e su
Trentinu-Tirolu de bassu, e in su 1963 su Friuli-Venetzia Giulia.



https://sc.wikipedia.org/wiki/Austinu

Austinu de Ippona (Tagaste oe Souk-Ahras, in Algeria, 13 de santandria 354 –
Ippona, 28 de austu 430) est istadu unu filosofo, piscamu e teologo romanu.

Austinu de Ippona, jamadu erroneamente Aurelius in su medioevo, est connòschidu
comente Sant'Austinu, (latinu: Augustinus Hipponensis).

Fizu de una cristiana, Mònica, e de unu paganu, Patrìtziu. De cultura latina. A
Cartàgine istùdiat retòrica. Insegnante de retorica a Tagaste, Cartagine e Roma.
In gioventude s'est avvicinadu a sa dottrina de sos manicheos, chi a poi hat
refiutada. Su 384 est a Milanu insegnante de retorica. Inoghe connoschet
Ambrosu, piscamu de Milanu. Austinu no est ancora cristianu. Sas preigas de su
piscamu e sa lettura de oberas neoplatonicas l'agiuant a si cunvertire, e retzit
su batijimu su 387 dae Ambrosu. Partit po s' Àfrica. Tzelebres sos arrejonos cun
sa mama, Monica, a Ostia, prima de partire. Diventat predi su 391 e comintzt a
preigare cun sutzessu; su 395 est cunsacradu piscamu de Ippona. Elocuente, de
cultura manna, s'est dedicadu a cumbàtere sas dotrinas erèticas de manicheos,
donatistas, pelagianos. At partetzipadu a divescios Concilios e sinodos, e
sempre est istadu unu faru de dotrina. Sos Vandalos aiant occupadu su nord
Àfrica e si funt avicinende a Ippona. Est istadu Piscamu po 35 annos. Morit a
Ippona su 28 de austu de su 430.

Sos iscrittos de Austinu sunt istados regoltos in 11 vol. in -fol., dae sos
Benedettinos de Saint Germain a Parigi in su 1700.



https://sc.wikipedia.org/wiki/Aurelio_Angonese

Aurelio Angonese (Benètzia, 16 de abrile de 1929) est un'àrbitru antigu de
fùbalu italianu.

At aderetadu 181 partidas de sèrie A. Si fiat istrenadu in sa partzidura prus
arta su 2 de santugaìne de 1960 in s'ocasione de s'addòviu Inter-Bari, chi su
resurtadu fiat istadu 2-1. Fiat devènnidu àrbitru internassionale in su 1967,
arbitrende unas chentu partidas in totale e rapresentende s'Itàlia in su
mundiale de fùbalu de su 1974, disputadu in s'Alemània de s'Uestu de tando.

At tzeladu s'atividade sua cumpetitiva in s'istajone 1973-1974 (s'ùrtimu addòviu
chi aiat arbitradu fiat istadu Bolonna-Nàpule 2-2, su 5 de maju de 1974), chimbe
annos in antis a petus de sos lìmites ufissiales. In s'istajone 1969-1970, aiat
retzidu su Prèmiu “Giovanni Mauro”, destinadu a su zuighe de campu chi si fiat
fatu evidente in manera particulare. In su 1973, at arbitradu sa finale de Cupa
Itàlia intre Milan e Juventus.

In su 1978, est istadu cummessàriu rezionale de s'AIA pro su Bènetu. In su 1986,
fiat istadu cummessàriu ispetziale pro sa CAN A e B.

In su 1991, fiat istadu Presidente de sa Corte de Apellu de s'Aia, in su 1.993
Procuradore Arbitrale e, in su 1.995, Deretore de s'Iscola pro Àrbitros. Est
istadu delegadu de s'UEFA finas a su 1.999.

In su 1971, fiat istadu in Montevideo pro aderetare s'addòviu de torrada de sa
finale de Cupa Intercontinentale intre Nacional Montevideo e Panathinaikos.

In su 1974, in tempus de su mundiale de fùbalu, aiat arbitradu su 18 de
làmpadas, in s'Istàdiu Olìmpicu de su Berilinu Uestu de tando, Alemània de
s'Estu-Tzile, una partida chi presentaiat finas dubrados anzenos a su fùbalu,
chi su resurtadu fiat istadu un'impate a unu, e sa finale pro su de tres logos,
su 6 de triulas in Mònagu de Bavària, intre Polònia e Brasile, binta dae sos
polonesos pro unu a zeru. Duas bias fiat istadu finas linieri: su 22 de làmpadas
in Brasile-Zaìre (3-0) e su 26 de làmpadas in Alemània de s'Uestu-Jugoslàvia
(2-0); cun anteroridade, su 14 de làmpadas, fiat istadu s'àrbitru sustitutu (su
titulare fiat N'Diaye su senegalesu) de s'addòviu intre s'Alemània de s'Estu e
s'Austràlia (2-0).

Fiat istadu a costazos de Concetto Lo Bello su “mìtigu”, in su rolu de zuighe de
lìnia, in s'ocasione de sa finale de Cupa Intercontinentale de 1966 (Real
Madridu-Penarol) e de Cupa de Campiones de 1968 (Manchester United-Benfica).



https://sc.wikipedia.org/wiki/At%C3%ACliu_Cubeddu

Atìliu Cubeddu (Àrthana, 2 de martzu de 1947 - ?) est unu criminosu sardu, chi
aiat formadu parte de s’Anònima Sarda.

Zai dae cando fiat zòvanu a beru, fiat cunnotu a sas fortzas de seguràntzia pro
sos antetzedentes penales suos numerosos, aiat leadu parte a sos sechestros de
Rangoni Machiavelli e Bauer in s’Emìlia-Romanna, ambos zutos a cumprimentu in su
1.983, e a su sechestru de Peruzzi, realizadu in Tuscana in su 1.981, e fiat
intradu a sa tupa. Pustis detènnidu in su 1.984 in Riccione, fiat istadu
cundennadu a 30 annos de presonia. In sa presone si fiat cumportadu de internu
modellu, resessende a lograre numerosas lissèntzias de mèritu; in tempus de una
de sas lissèntzias naradas, chi l’aiant cuntzèdidu in su ghennarzu de su 1997
cun ghirada prebida pro su 7 de frearzu, belle gasi non fiat torradu a sa
presone nugoresa de Badu de Carros e fiat intradu a su bandidonzu, abarrende
imboligadu in su sechestru de Giuseppe Soffiantini (fiat istadu su tentadore de
s’ostazu) e in su mortorzu de su polimesu de sos Uocs Samuele Donatoni, delitos
pro sos cales fiat istadu cundennadu a 30 annos e a sa perpetuada
respetivamente. Fiat istadu artamente suspetadu (mancari non l’apant incausadu
mai in manera formale) finas pro su sechestru de Sìrvia Melis, recatada in
Tortuelie in su 1997.



https://sc.wikipedia.org/wiki/Arma_de_sos_Carabineris

S’Arma de sos Carabineris est una de sas bator fortzas armadas italianas, cun
cullocadura autònoma in su cuadru de su Ministèriu de sa Defesa. Est una fortza
militare de polima in servìtziu permanente de seguràntzia pùbriga. Pro more de
sa creze sua dupra de fortza militare e fortza de polima, li sunt assinnadas
tareas militares in ue cuncurret a sa defesa de su territòriu italianu, garantit
sa seguràntzia de sas rapresentaduras dipromàtigas italianas in logu istranzu,
leat parte a sas operaduras militares in Itàlia e addae de làcana in sa base de
sa pranifigadura de impreu apostivigada dae su cabu de istadu mazore de sa
Defesa, isvilupat sas funtziones de polima militare, gasi comente, in s’arrimu
de sos còdighes penales militares, de polima zudissiària militare in sa
dependèntzia de sa zustìssia militare. In su cuadru de sos poderes de polima,
isvilupat sas funtziones de polima zudissiària e de seguràntzia pùbriga in sa
dependèntzia funtzionale de su ministru de sos Afares Internos. Su cumandadore
zenerale atuale est su Zenerale de corpus de armada Leonardo Gallitelli.

In casu de emerzèntzia, pro cuntatare sos carabineris in Itàlia est pretzisu a
marcare senacostu, in cale si siat telemòbile o telèfonu firmu, su nùmeru 112.

Sos carabineris, in sardu, sunt mutidos in su limbazu familiale “bonetes
nieddos”.



https://sc.wikipedia.org/wiki/Ardecore

Ardecore est unu progetu musicale naschidu de s'incontru artisticu aintru de sa
band post-rock de is Zu, su cantautori Giampiero Felici e su chitarrista
americano Geoff Farina, ex-frontman de is Karate. S'intentzioni de su grupu
musicale est cussu de elaborare torra in crai moderna is cantos de sa
traditzione popolare romanesca, arrispettendi is particolaritadis stilisticas de
custu stile.

S'idea de sa collaboratzioni nascidi in su 2002 candu nci fiat su tour europeu:
is Karate de Geoff Farina aiant fattu cun is Zu e is Blind Loving Power (Felici)
comente gruppos chi operrianta su cuntzertu. Donzi cuntzertu beniat aberridu e
serradu cun discos de betzos istornellos romanos. Da inoghe nascheit s'idea de
tribagliare umpare pro torrare a bisitare sa musica traditzionale romanesca in
crae moderna. b'an a cherrer duos annos prima chi su progettu si cuncretizet ei
su primu discu,omonimu,bessit in su 2005,pro sa collana Il manifesto.

su filu conduttore de sas nobe cantzones chi cumponint s'album est bighinu a
s'ala piùs iscura e trista de sa traditzione popolare romana. Sos temas
printzipales,duncas,sun s'amore, in sa bisura pius tragica, sa morte,sa
traittoria; sas insidias de su Tevere ei sa presone.

In su 2007 est bessidu su segundu discu issoro, Chimera semper pro sa collana Il
Manifesto: tonos pius allirgos de su de prima,ei,atera cosa noa rispettu a su
primu lp, tres cantzones originales.



https://sc.wikipedia.org/wiki/Arantzada

S'arantzada est un'infriscu a base de sutzu de arantzu, aba, anidrida carvòniga
e, fitianu, tzùcaru.

Pro esser definida comente tale, cunforme a sa lezisradura italiana, devet
cuntenner a su nessi su 12% de sutzu de arantzu. Sa majoria de sas bufaduras
cumertziales, pro custa resone, tenet pretzisamente su 12% o su 16% de sutzu de
arantzu.

In su 1.932, Ezio Granelli su cumendadore, tando propiedàriu de Sanpellegrino
S.p.A., in tempus de una fèria in Milanu aiat imbentadu un'infriscu pro istudare
su sidis de sos istranzos suos, annanghende sutzu de arantzu a s'aba minerale.
Un'idea chi tenet deretu un'èsitu de non poder creer, mudende su destinu de
s'impresa de San Pellegrino Terme, in su de Bèrgamu, a su puntu chi sa cravedda,
o siat s'ampullita de s'arantzada, nàschida issa puru in su 1.932, s'est fata
un'icona e unu sìmbulu de su fabrigadu in Itàlia, gràssias a una forma e
un'aroma chi amentant su corzolu e sa forma de s'arantzu.

In tempus de sa segunda gherra mundiale, su departamentu alemannu de sa Coca
Cola non podiat produer su produtu tìpigu pro neghe de s'embargu. In logu suo,
sa cumpanzia aiat detzìdidu de isvilupare una bufadura cun sabore de arantzu
narada Fanta pro “fantasias”. A bias de s'agabu de sa gherra, s'indùstria Coca
Cola aiat detzìdidu de isportare sa Fanta finas a sos mercados isternos.



https://sc.wikipedia.org/wiki/Antoni_Todde

Antòni Todde (22 de jannàrju de su 1889 - 3 de jannàrju de su 2002), pèri
connòttu comènte tzìu Antòni, fit s'òmine in su mundu a campàre de prus dae sa
morte de s'americànu John Painter fìntzas a cando est iscumpàrtu issu puru, a
s'edàde de 112 annos e 346 dies. Pro unu tzertu tempus, si cussideràbat su
veteranu de tres chi aìat viviu de prus pèri tottu s'arcu de s'istòria.

Antoni Todde fit nàschiu in su 22 de jannàrju de su 1889 in Tìana, bidda de sa
provìntzia de Nùgoro in ube, pàris chin atteros trèttos pèri su mundu, bi aìat
numeru mannu de sos chi colàban sos chent'annos; in Sardinna s'istìma est belle
su de duos cuffòrma sos atteros locos e istados, sènde de unos 135 pro milione
de abitadores. Custu podet inditàre una causa genetica, e pro custa resòne si an
fattu chìrcas pro mèdiu de su prelevamèntu de sàmbene a sos sardos chi aìan
brincàu 95 annos. Attera particularidàde sarda est s'echilìbriu proportzionàle
tra òmines e fèminas chi còlan chentu annos: in sa provintzia nugorèsa est belle
su matèssi, ma in atterùbe puru no est de mancu de un'omine cada duas feminas.
Custa caratteristica de sa Sardinna si pòdet pònner a paragone a sa de un'attera
ìsula, Okinawa in Giappone.

Sordàu in sa prima gherra mundiale, lu aìan ricoveràu una borta ebbìa in bida
sua cando fit fèrtu in battàlla. In su 1920 si aìat cojubàu; dae sa muzère Maria
at tèntu chìmbe fìzos, bàttor feminas e unu màscru. Maria fit ispiràda in su
1990.



https://sc.wikipedia.org/wiki/Antioco_Casula

Antioco Giuseppe Casula nodidu comente Montanaru (Dèsulu, 1878 - Dèsulu 3 marzu
1957) fiat unu poete sardu.

At frecuentadu sas iscolas elementares in Dèsulo. A pustis si fit ispostadu a
Casteddu e a Lanusè pro fagher su Liceo ma aiat dèvidu dassare sos istùdios. Sa
famìlia fit pòvera e si nch'est dèvidu torrare a sa bidda sua pro azuare su babu
in und'atividade cumertziale minore.

At fatu sa gherra in Àfrica in su 1896 e gràtzias a custa esperièntzia cumponet
innos patriòticos e cantos de gherra. A 18 annos si nch'est andadu a carabineri.

At publicadu in su 1904 Boghes de Barbagia, suta de su pseudònimu de Montanaru.
Dassada s'Arma e in su 1909 est devènnidu diretore de s'ufìtziu postale e finas
insinnante elementare in sa bidda sua. In su 1922 at publicadu Cantigos
d'Ennarghentu.

Cumbintu defensore de su balore de sa limba sarda e de s'importu de
s'insignamentu suo in sas iscolas, at rapresentadu s'ìsula in su primu cungressu
natzionale de sos dialetos de Itàlia in su 1925.

Intre su 1926 e su 1927 at proadu s'esperièntzia de sa presone, cun s'acusa de
tenner ligàmenes cun sos bandidos de sa Barbàzia. In su 1933 at publicadu Cantos
de sa solitudine. Finida sa gherra s'est iscritu a su Partidu Sardu d'Atzione,
sende prus 'e acordu chin s'ala indipendentista. In su 1949 at bìnchidu su
"Cuncursu nazionale de poesia dialetale", cun sa cantzone S'olia. In su 1950 at
publicadu Sa lantia. In su 1953 l'at faladu una paralis. At a morrer bator annos
a pustis.

In su 1978 est essida sa regorta pòstuma Sas ultimas canzones, Cantigos de
amargura.



https://sc.wikipedia.org/wiki/Ampsicora

Ampsicora, balente sardu connotu pro si esser bortadu contra sos romanos e pro
aer cherfidu pro tempus meda sa libertade de sa terra sua. In s'annu 537 sos
sardos fuint istraccos meda de sa dominatzione romana e de su dinari pedidu dae
sos legionarios. Pro l'acabbare cun custa sufferentzia, Ampsicora decidit de si
ponner a cabu de una ribelliòne. A sos primos corpos de sa ribelliòne Asdrubale
mandat una armada navale in agiudu a sos sardos. Custa armada non at arribare
mai in Sardigna proite at esser iscuta contra sas isolas Baleares dae una
tempesta. In su matessi tempus Q. Manlio Torquato arribat in Casteddu cun una
armada de binti-duos mila fantes e milli-duchentos caddos. S'armada sarda fit
giùtta dae Ampsicora e Josto, fizu suu. Pustis chi Ampsicora fit partidu pro sa
Barbagia pro arruolare una armada prus manna, Josto faghinde de conca sua
decidit de attacare sos inimigos. Josto at a benner isconfittu e s'ada a cuare
in Cornus pro isetare Ampsicora. Pustis carchi die sas armadas s'ant a gherrare
galu una orta pro battor oras de gherra ma sos sardos ant a benner isconfittos.
Medas gherradores sardos ant a benner bochidos, Josto est unu de-i custos.
Ampsicora fuit cun su caddu suu pro preparare un'attera gherra ma cando at a
ischire chi Josto est mortu at a isetare su notte pro si bochire.



https://sc.wikipedia.org/wiki/Ammuntadore

Su Ammuntadore/-i o Ammutadori (dae su verbu ammuntare/-ai) est unu essere de sa
mitologia sarda chi diat còrfere a sa zente cando fachet sònnu malu (est a
nàrrer, cando fachet ammuntadùra).

Si at meda testimònia de sa credentzia de custos esseres e si nde at chistionau
dae meda; pro carchi istudiosu aìat picau pede a pustis de su 241 a.C.,
ovverosiat a pustis chi sos anticos romanos aian conchistàu sa Sardigna, ma pro
ateros galu esistiat ja dae prima. A si pòmpiare sos sìntomos chi sas "vitimas"
riportàban (pressione e dòlu a su pèttus, comente chi s'ammuntadore las teniat
presas istàndelis firmu in supra e impedìndelis de mògher pòddiche, visiones
orrorosas e adderettùra sa morte), si diat poder iscumbatare chi sian sas
criaturas de su note chi sos latinos, chind un'ateru lùmen, mutìan Incubi
(Incubus a singulare) e, in sa versione femenìna, Succubi (Succubus a
singulare).

Chin su tempus, a dontzi modu, s'Ammuntadore at pèrdiu tottu su carattere de
pantasima e ispìritu de su nòte chi teniat in favore de una narratzione prus a
curtzu a cussa cristianu-cattolica, chi lu at postu a pare chin su demoniu
identificàndelu de su tottu chin issu, tantu chi fin nàschias precadorias pro
che lu catzare. Mancari chi sos zovanos oje bi credan pacu, galu fachet a
intèndere carchi contu in supra sos ammuntadores dae sos antzianos.



https://sc.wikipedia.org/wiki/Ameriga

S'Amèrica est unu continenti, chi est s'unioni de s'Amèrica setentrionali e de
s'Amèrica meridionali.

Po nai "Amèrica" a bortas nant "Mundu Nou" o "Continenti Nou", faci a su "Mundu
Bèciu" o "Continenti Bèciu" comenti nant s'Europa, logu de aundi is
scoberridoris ndi lompiant. Medas bortas si narat "Amèrica" po nai siat
s'Amèrica setentrionali siat s'Amèrica meridionali, ma medas bortas puru si
narat "America" (in totus is lìnguas, s'inglesu puru) po inditai is Stadus Unius
sceti.

Segundu sa teoria chi s'est spartzinada in is sèculus, su nòmini de s'Amèrica
iat a bènniri de s'esploradori de Firenze Amerigo Vespucci: ponendu in fatu a
custa teoria, unu cartògrafu tedescu, Martin Waldseemüller, iat postu in conca
s'idea de mutiri su mundu nou de aici, impreendu su gèneri feminili (Amèrica) de
su nòmini suu latinizau (Americus Vespucius), po inditai su continenti nou in
una mapa de su mundu disenniada in su 1507, chi s'agatat in sa Cosmographiae
Introductio. Esistit perou peri un'àtera versioni, chi ponit su scioberu de su
nòmini in unu tempus innantis chi Vespucci arribbessit a su continenti nou.
Giovanni Caboto, sigomenti iat cumprèndiu ca Cristoforo Colombo no fut lòmpiu a
s'Orienti Estremu, a pustis de essi propostu po nudda a Ferdinando II e Isabella
de Castiglia de ddi donai unu viàgiu esplorativu bie una rotta prus
settentrionali, s'est trasferiu in su 1496 in Inghilterra, po cumbinci su rei
Erricu VII a sustenni su progetu suu. Su rei, ca iat giai perdiu s'occasioni de
tenni Cristoforo Colombo a serviziu po issu, iat coidau a cuncediri
s'autorizzazioni a Giovanni Caboto e iat achistìu su suu progetu de viaggiu cun
litteras patentis de su 5 de martzu de su 1496. In su portu de Bristol Si fudi
ordingiada una spedizioni de cincu navis, armadas cun su dinai de Caboto, ma cun
su finanziamentu prus che atru a carrigu de s'erriccu mercanti gallesu Richard
Ameryk, peri chi, po arrexonis ancora de cumprendiri, su 2 de mau de su 1497
ddest sarpàda una e bia , su Matthew, navíu de cinquanta tonnelladas cun ddunu
equipaggiu de dexottu ominis: su 24 de lampadas de su 1497 est approdau in
s'isula de Cabudu Bretoni e at toccau sa Noa Scozia, appubandu s'isula de
Terranova, e, creendu de essi toccau s'estremidadi Nord Orientali de s'Asia,
indd'at pigau possessu po nomini de Erricu VII. Caboto, disignandu sa mappa
costas nordamericanas, casi seguramenti po sa primu borta iat donau a cussas
terras su nomini de America, in onori de su Richard Ameryk ca fudi su principali
finanziadori de su viaggiu suu, avvenniu duus annus primu de sa spedizioni de
Amerigo Vespucci. resultat ca s'annuariu de Bristol de su 1497 apat registrau:
... sa dii de Santu Giuanni, sa terra de America beniat scoberta de is mercantis
de Bristowe, a pissu de una navi nomenada Mathew …, comenti testificau de atrus
documentus de cussu tempus pervennius fincias a oi.

Is Americas fiant oficialmenti scobertas de su "Becciu Mundu" su 12 de su mes'e
Ladamini de su 1492, cun su viaggiu de Cristoforo Colombo, unu navigadori imbiau
de sa regina de sa Spagna, e de su XV séculu funti stetias logu de medas
esplorazionis e sighentis colonizazionis. Si creit eppuru ca is primus europeus
a lompi in su Mundu Nou fiant unus cantus de vichingus, ca iant a essi sbarcaus
in s'isula de Terranova e forsis in is costas de su Canada bie su 1100.
Specificatamenti su primu europeu a biri is Americas ca si sciit fiat su
vichingu Bjarni Herjólfsson (nasciu in Islanda ma de originis norvegesas) ca in
su 986 iat bittu is costas de Terranova e de su Labrador.

S'America capit totu in s'emisferu occidentali e s'estendit po casi totu sa
latitudini de custu emisferu. Est difatis barigada de s'equatori, de su tropicu
de su Cancru e de su tropicu de su Capricornu. S'estendit a nord fincias a si
fai barigai peri de su circulu polari articu, mentris a sud no lompit a su
circulu polari antarticu.

S'America stremenat petti cun maris e oceanus: a nord de su Mari Glaciali
Articu, a ovest e sud-ovest de s'Oceanu Pacificu, a est e sud-est de s'Oceanu
Atlanticu, a sud de s'Oceanu Pacificu e de s'Oceanu Atlanticu. A sud, su
meridianu ca transit po su Cabudu Horn (su puntu prus meridionali de s'America),
cumpartit difatis (convenzionalmenti) s'Oceanu Pacificu de s'Oceanu Atlanticu.

In totu s'America tenit una superfizie de 42.549.000 km², unu pagu de mancu de
sa de s'Asia de cali est scrobada de su strintu de Bering.

S'America est cumposta de duas mannas terras bessias a pillu mutìas "America de
su Nord" e "America de su Sud" po comenti funti postas. Arrexonandu de i su
tremini intre is duas Americas, is geografus funti casi totus de accordiu a
cunsiderai s'America Centrali parti de s'America de su Nord. In particulari prus
che atru si cunsiderat s'istmu de Darién comenti tremini. Cun prus precisioni su
spartiacque de is fluminis Atrato (flunini de sa Colombia) e Tuiria (flumini de
sa Repubblica de Panamà). Prus pagu bortas, comenti tremini intre is Americas,
si cunsiderat su canali de Panamà (postu prus a nord-ovest).

S'America de su Nord capit in totu in s'emisferu boreali mentris s'America de su
Sud capit casi totu in s'emisferu australi. Cunsiderandu s'America Centrali
parti de s'America de su Nord, in particulari, de s'America de su Sud nofunti
includius in s'emisferu australi: su Venezuela, sa Guyana, su Suriname, sa
Guiana Francesa, una parti manna de sa Colombia e una parti pitica de s'Ecuador
e de su Brasile.

Sempri cunsiderandu s'America Centrali parti de s'America de su Nord, s'America
de su Sud tenit una superfizie de 17.840.000 km² mentris s'America de su Nord
tenit una superfizie de 24.709.000 km² (tandu s'America de su Nord est prus
manna de s'America de su Sud de prus o mancu su 38,5%).

Is geografus no funti de accordiu po cunsiderai s'America del Nord e s'America
del Sud duus continentis cumpartius (su continenti nordamericanu e su continenti
sudamericanu). Is geografus ca no funti de accordiu cun custu, dda cunsiderant
un unicu continenti e cunsiderant s'America de su Nord e s'America de su Sud
duus subcontinentis (su subcontinenti nordamericanu e su subcontinenti
sudamericanu). Segundu is geografus ca dda sustenint, custa posizioni
scientifica est donada de sa continuidadi territoriali ca esistit itre s'America
de su Nord e s'America de su Sud.

Is principalis macroregionis de s'America funti (po posizioni geografica)
s'Amèrica Setentrionale, s'Amèrica Tzentrale (Caràibes) e s'Amèrica Meridionale.
Custas tres macroregionis, cunsideradas paris, rappresentant s'intreu territoriu
de s'America. Peri s'Amèrica Latina est una de is principalis macroregionis de
s'America. Custa perou si contraddistinghit po essi istetia meda influenziada de
nazionis latinas comenti Frantza, Portugallu e Ispagna. In s'Amèrica Latina
pigat parti casi totu s'America Meridionali, casi totu s'Amèrica Tzentrale e su
Mèssicu.

Is parassitologus de Rio de Janeiro funti ciccandu dedonai s'axudu insoru a sa
scoberta de is bias de migrazioni preistoricas, crarusighias peri de is esseris
umanus. pon'esempiu funti istetius agataus parassitus intestinalis de is esseris
umanus de chini su ciclu vitali no s'iat a essi possiu arreguai passandu in is
frittas regionis articas; tandu is specialistas ant ipotizzatu ca a su mancu
7000 annus calincunu populu iat a podiri essiri sceberau un'atru camminu po si
trasferiri in su continenti americanu. Tandu in prus a cudda artica si podint
acciungi comenti possibilis logus de passaggiu sa sub-artica e sa transoceanica
(polinesiana).

Is primus bividoris de is Amèricas funti istetius casi totus sperdius de is
colonizzadoris europeus. Intre is prus nomenaus nci furinti is ca ddi narant
"populazionis precolombianas" (is prus nomenadas "Inca", "Maya" e "Atzecus"),
tzerriaus de is europeus "indios" e is "indianus de Amèrica" ca biviànt in is ca
oi funti is Stadus Unius e in su Canada, e ca funti istetius sperdius e
inserraus in is tancas de is pionieris europeus.

Sa populazioni americana est cumposta de 806.609.000 abitantis e una densidadi
media de 19,1 ab/km², descendentis de tres grandus grupus etnicus, e fincias
s'amescuru intr'e issus e totu: amerindius e esquimalis (ca formànta is
abitantis autoctonus de s'Amèrica); europeus (de origini spagnola, portughesa,
britannica, francesa, Itàlianu, tedesca, olandesa, danesa e slava, custus in
totu fainti prus o mancu 572,9 milionis de personas, est a nai unu 63,5% de sa
populazioni americana) e africanus subsaharianus descendentis de iscraus. Ddue
funti peri descendentis de atrus inmigrantis, prus recentis, a pitzu de totu
asiaticus, tanti de su Mediu tanti de s'Estremu Orienti. Mentris in mesura prus
manna o prus pitica totus is paisus de su continenti tenint ascendenzia europea,
custa est predominanti in paisus comenti Argentina, Brasili, Canada, Costa Rica,
Istados Unidos, Cile e Uruguay. In calincunu de custus paisus, de chini is
abitantis fenotípicamente tenint trattus europeus predominantis]], s'est bittu
cun provas geneticas ca tenint percentualis piticas de sambini amerindiu e
africanu. Is problemas de arraccia in Amèrica funti calandu in su cursu de sa
storia, specialmenti in forma legali, e ca sa sclavitudiniest istetia totu
abolia in totus is paisus. Eppuru, esistint recusas po is minorìas de origini
amerindia, africanus o asiaticus in diversus paisus de populazionis
predominantementi biancas.

Is paisus auba sa percentuali de amerindius est sa parti prus manna de sa
populazioni funti Guatemala, Bolivia, Mèssicu e Perù. Sa cumponenti indígena est
meda significativa peri in Ecuador, El Salvador, Nicaragua, Honduras, Panama,
Colombia, Venezuela e Paraguay.

Sa populazioni in Amèrica bariat segundu is condizionis de sa vida. Sa parti
prus manna de is abitantis de s'Amèrica Latina funti giovunus intr'e is 15 e is
24 annus de etadi, e sa sperantzia de vida bariat intr'e is 60 e is 80 annus de
etadi. In prus, prus de sa metadi de la populazioni in grandu parti de is paisus
est rurali. Argentina, Cuba, Cile e Uruguay funti is paisus de s'Amèrica Latina
cun dduna struttura demografica relativamenti imbecciàda, difatis sa populazioni
de 60 annus o prus est oguali o superiori a su 13%. In paisus comenti Guatemala,
Haiti, El Salvador, Honduras, Nicaragua, Panama, Paraguay e República
Dominicana, esistit una populazioni giovana prus mannas, funti de prus is
giovunus intr'e is 15 e is 25 annus de etadi, invecis de sa Bolivia ca est un
paisu ca est imbecciandu, ma peri cun dduna populazioni giovana. Po urtimu, in
Brasili, Colombia, Ecuador, Costa Rica, Mèssicu, Perú, Puerto Rico e Venezuela,
peri sa parti manna de is abitantis insoru funti giovunus, peri si in is urtimus
annus in Brasili, Colombia, Costa Rica, Mèssicu e Puerto Rico ddu at unu
progressivu imbecciamentu de sa populazioni relazionau a sa diminuzioni de sa
fecundidadi.Su propriu in Guadalupe, Guayana Francesa e Martinica (Francia) e in
paisus no latinus comenti Bahamas, Belize, Guyana, Jamaica, Suriname, is
Antillas Piticas, Trinidad e Tobago, includendu is dependenzias europeas comenti
is Antillas Olandesas, Aruba, etc.. In is Stadus Unius e Canada sa parti manna
de is suus abitantis est adulta, bincendu sa populazioni giovana,
assimbillandusì a su processu ca ddu est in Europa.

Is 10 cittadis prus mannas de s'America funti elencadas in segus. Sa
definitzioni offissiali de cittadi est donada de su cuncetu de cittadi bera e
propria, est a nai su territoriu a intru de is treminis de sa cittadi, e tandu
no po area urbana o area metropolitana.

Su Nordamerica e su Sudamerica contant in totu 35 stadus indipendentis (22 in
Nordamerica e 13 in Sudamerica) e calincunu territoriu mesu-indipendenti.



https://sc.wikipedia.org/wiki/Am%C3%A8rica_Setentrionale

S'Amèrica de su Norti o Amèrica Setentrionale o Nordamèrica (grafia
alternativas: "Nord-America") est una de is tres macro-regiones printzipales cun
chi est partzidu su cuntinente americanu (is àteras duas sunt s'Amèrica
Tzentrale e s'Amèrica de su Sud).

S'àrea sua currespondet a manna parte de su chi, segundu unos cantos geògrafos,
est su cuntinente Nordamericanu (sa parte minore diat bènnere a èssere s'Amèrica
Tzentrale), e chi segundu àteros est unu sub-cuntinente.

Su Mèssicu no est intregamente parte de su territòriu de su sub-cuntinente e est
fatuvatu insertadu a parte de s'Amèrica Tzentrale. Prus de pretzisu non
s'agatant in s'Amèrica setentrionale su Tabasco, su Campeche, su Yucatán, su
Quintana Roo, su Chiapas e una parte minore de su Veracruz e de s'Oaxaca.

S'Amèrica de su Norti tenet istèrrida de 21 949 120 km² (o de 23.473.000 km²
cumprendende su Mèssicu) e contat unos 351 milliones de bividores (o 430
milliones cunsiderende fintzas is messicanos). Rapresentat prus de su 55% de su
territòriu de su cuntinente americanu e su 4,6% de sa subrafaci de sa Terra.



https://sc.wikipedia.org/wiki/Am%C3%A8rica_Meridionale

S'Amèrica de su Sud o Sudamèrica (grafia alternativa: "Sud-America") o Amèrica
Meridionale est sa parte de su cuntinente americanu posta a su sud de s'Amèrica
Tzentrale. Atualmente est cunsiderada segundu de is bisuras unu sub-cuntinente o
unu cuntinente a parte (ma isceti unu modellu de istùdiu de bator ddu cunsiderat
propiamente cuntinente)..

Cun s'Amèrica de su Norti e s'Amèrica Tzentrale, est una de is tres
macro-regiones cun chi s'Amèrica est atualmente partzida.

S'Amèrica de su Sud est porta integramente in s'emisfèriu otzidentale e pro sa
prus parte in s'emisfèriu australe. S'agatat posta intre s'ocèanu Patzìficu in
s'uestu, s'ocèanu Atlànticu in s'estu, su mare de is Caràibes in su norti e
format sa làcana setentrionale de su mare antàrticu in s'estremu sud. In su
norti uestu, peri sa làcana intre Colòmbia e Panamà est aunida cun s'Amèrica
Tzentrale.

Tenet istèrrida de 18 841 000 km², chi currespondent a unu 3,5% de sa subrafaci
de su praneta. Sa populatzione est carculada de èssere de unos 400 milliones de
bividores.



https://sc.wikipedia.org/wiki/Alfonsu_I_de_Sardigna

Alfonsu I de Sardigna (Nàpule, 1299 - Barcellona, 1336) fiat su fìgiu minore de
Giagu su Giustu e de Bianca de Angiò.

In su 1319, pro sa renùntzia a sos deretos subra de su tronu de su frade prus
mannu (cramadu Giagu, est decraradu primu fìgiu e logutenente generale de su
babu pro totus sos Istados de sa corona de Aragona. Gasi chi otenet su mandadu
de realizare in pràtica su Rennu de Sardigna ocupende sos territòrios pisanos de
s'ìsula. A capu de una armada potente ghiadu dae s'amiràlliu Francesco Carròs (o
Carroz), cumpostu dae chimbanta galeras, binti cocas, chimbe linnas e àteras
naes medas de gherra in ue b'aiat imbarcados ùndighi mìgia òmines intre
cavalleris, fantes, balestreris e iscuderis, partit cun sa mugere dae
Portfangos, in sas foghes de s'Ebro, su 30 de maju de su 1323. In manera
atrivida, atzetat su cussìgiu interessadu de su "giùighe" Ugone II de Arborea de
no atacare deretu Casteddu, e su 13 de làmpadas de su 1323 isbarcat in Canyelles
de Palma de Sulcis, oe Portu Vesme, in su sartu de Santuanni Suerxu, pro ponner
suta assèdiu Bidda de Crèsia (Igrèsias) domada a pustis de sete meses e oto dies
de resistèntzia.

Lassada Igrèsias, su 13 de freàrgiu 1324 Alfonsu andat cara a Casteddu. Ma sa
die 29, mèrcuris de lìssia, l'est tocadu de currer a Su Masu pro isbarrare su
caminu a s'armada pisana chi, isbarcadu a sa Maddalena Spiaggia, inghierende
s'istàinu de Santa Gilla colende dae Cabuderra, Uda e Dèximu pro liberare dae
s'ovest sa tzitade. B'at istadu duos iscontros, unu in localidade Lutocisterna,
pagu prus o mancu a s'artària de su bìviu de areoportu de como, s'àteru in sas
abbas de su Golfo degli Angeli, cara a su trighìngiu de Stampaxi, cun sas naes
de apògiu pisanas. Sos Aragonesos cun dificultade fiant resessidos a bincher.

Devènnidu re a sa morte de su babbu, su 2 de santandria de su 1327, Alfonsu,
cramadu su Benignu pro su caratere modde suo.

In Sardigna intervenit petzi pro minetzare sos etzessos de sos feudatàrios e de
sos ufitziales règios chi non si faghiant iscrùpulos a degumare biddas intreas,
comente sa bidda de Ariagono, distruida pro rapresàllia in su 1329.

A pustis intrat in parte sua, non sena cuntrastos, su fìgiu de sa prima mugere
Pedru I su Tzerimoniosu.



https://sc.wikipedia.org/wiki/Albino_Bernardini

Richiamadu durante s'ùrtima gherra, at partitzipadu a sas campannas de Albania,
Grètzia e Jugoslàvia. Dae custa esperièntzia naschet Disavventure di un povero
soldato, unu libru de denùntzia contra a su machine de totu sas gherras,
dedicadu a sos giòvanos.

Dae su 1945 insinnat a tempus prenu in iscola. In su 1960 dassat sa terra sua e
andat a istare a probe de sa capitale, in ue cumintzat unu capìtulu nou de sa
bida sua: intrat a fàghere parte de su MCE (Movimentu de Cooperatzione
Educativa) in ue connoschet su poeta-iscritore pro sos pitzinnos Gianni Rodari
devenende amigos carrales.

In su 1968 publicat Un anno a Pietralata, su primu libru suo, e dae ue faghent
sa pellìcula Diario di un Maestro. Dae tando at a iscriere unu libru in fatu de
s'àteru, su bonu paristòrias e contos pro pitzinnos. At bisitadu iscolas medas
in Itàlia e in s'èsteru: Istados Unidos, ex Unione Soviètica, Isvitzera,
Polònia, etz.. At retzidu deghinas de prèmios e reconnoschimentos. Est su
Presidente de sa giuria Prèmiu Natzionale de Literatura Infantile Sardigna chi
si faghet cada duos annos in Ortzai (Nu) e prèmiat contos èditos e inèditos.

Dissìpulu de su frantzesu Prenet e de s'isvìtzeru Jean Piaget est s'ideadore de
s'imbentu "didàticu- educativu" fatu dae sas «istòrias sena fine»: est a narrere
contos e paristòrias chi non sunt cungruidas a manera chi sos letores minores
podant imbentare un'agabu issoro. At collaboradu cun paritzos cuotidianos:
l'Unità, Paese Sera e l'Unione Sarda.



