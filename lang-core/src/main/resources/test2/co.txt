https://co.wikipedia.org/wiki/Passer_italiae

U passerottu (o passarottu) ( Passer italiae) hè un acellu chì face parte di a
famiglia di i passeridae. U so areale, in u Mare Terraniu hè l'Italia, a
Corsica, a Sicilia, Malta è a Creta. In a parte à punente di a Sicilia è in
Sardegna, ùn si scontra micca u passerottu ma una spezia chì 'ss'assumiglia
moltu: u passerottu spagnolu (passer hispaniolensis). In u nordu di l'Africa, ci
hè una forma media trà u passerottu è u passerottu europeu, a spezia più cumuna
in Europa: passer domesticus.

U passerottu s'assumiglia à a spezia cumuna in Europa passer domesticus, ma hà i
bucelli bianchi è una curona russiccia-bruna in capu, com'è u passerottu
spagnolu (passer hispaniolensis). U passerottu hè longu 15-17 cm cm. Pesa da 25
à 35 grammi. A so apertura alare hè 20-30 cm. Face u so nidu in e case, i
bastimenti o ind'i l'arburi.

Difatti, u statutu di a tassunumia di u passerottu hè incertu ed hè sempre in
dibattitu. Certi u cunsidereghjanu cum'è una sottuspezia di passer domesticus.
D'altri invece l'anu cunsideratu cum'è una sottuspezia di u passerottu spagnolu
(passer hispaniolensis). Ma in a sistematica muderna, u passerottu hè piuttostu
cunsideratu cum'è una forma specifica: Passer italiae. 'Ssa forma specifica
seria derivata da una spezia independente di passerottu chì era prima in Africa
ma chì era sparita di u so areale nativu è chì si seria sparta dopu in u so
areale attuale.

U passerottu hè cumunu è prisente tuttu l'annu in Corsica. Hè prisente in
l'isula sana, insin'à 1050 metri. Ma hè assente di i lochi ind'ellu ùn ci hè
micca l'omu, è stà piuttostu in i paesi è in e cità. Ma pò accade chì una
culonia di passerotti stessi luntanu da un paese. In l'areale di a punta suttana
di a Corsica, in u triangulu Bonifaziu-Pianottulu-Sant'Amanza, accade à spessu
di truvà una forma media, cruciata, trà u paserottu è u passerottu spagnolu
(passer hispaniolensis), chì hè prisente in Sardegna. 'Ssa forma hè u resultatu
da i scambii trà e duie spezie in e Bocche di Bonifaziu (Moneglia 2009). Ma u
passerottu spagnolu dinò hè prisente in a parte suttana di a Corsica (Thibault
1985).



https://co.wikipedia.org/wiki/Ovis_gmelini_musimon

A Muvra (Ovis gmelini musimon) hè un animali chì faci partita di a famiglia di i
Bovidae. Tutti i muvri chì si trovani in Auropa uccidentali sò di sterpa corsa o
sarda. A muvra hè un animali emblematicu di a Corsica. U masciu si chjama u
muvronu, a femina si chjama a muvra, i chjuchi sò u muvreddu è a muvredda. U
masciu ghjovanu hè l'arghjetu.

A muvra corsa hè più chjuca cà l'altri muvri d'Auropa (da 60 a 75 centimetri).
Pesa da 25 à 35 chilò par a muvra femina è da 35 à 50 chilò par u muvronu. U
corpu hè cortu ma eliganti. A coda hè corta corta. U muvronu hà i corra
inturchjulati (da 80 à 90 centimetri). A muvra t'hà i corra fini è pochi
incurvati ; coprani à mità di i muvri femini. U pilamu hè brunu scuru ma più
chjaru d'istati. Masciu è femina sò facciati è portani tremindù una tacca
bianca, carattaristica di a razza, annantu à a "sedda". I sterchi s'assumigliani
à quiddi di i capri salvatichi. U vaghjimu hè a staghjoni di "l'amori". Si vedi
tandu lotti viulenti trà i masci, di radu murtali. U muvronu t'hà un carrataru
suciali. D'inguernu ancu a nivi u gruppu di muvri impiaghja. Di branu, i femini
catiddighjani d'un solu chjucu par annu. D'istati i muvri coddani in alta
muntagna. A muvra hè vegetariana : "l'arba muvredda" (Armeria multiceps)
custituisci l'escinziali di a so alimentazioni. I muvri t'hani pochi numichi :
l'acula, a vulpi, u ghjacaru.

Ovis gmelini musimon hè a sottuspezia particulari di muvra chì hè prisenti in
Corsica. A muvra hè una parti maiò di u patrimoniu naturali è culturali di
l'isula. In Corsica, i muvri si trovani in trè loca : Bavedda, u Monti Cintu è
Lonca-Lindisoni. Stani da 300 à 2500 metri, in i scodda. Oghji a pupulazioni in
Corsica hè stimata à 1000 animali.



https://co.wikipedia.org/wiki/Orezza_(pieve)

A Pieve d'Orezza era una pieve di Castagniccia, in Corsica, situata in u "Diquà
da i Monti" chì, incù u Capicorsu, equivalia à l'attuale dipartimentu di
Cismonte.

Orezza (si scrivia Oresa in genuvese), era una pieve chì cuntava circa 5000
abitanti versu u 1520. Era una di e pieve chì cumponenu a Castagniccia, rigione
di a castagneta chì copre l'anziane pieve d'Orezza, Alisgiani, Vallerustie,
Ampugnani, Rustinu, Casaccuni, è parte da e pieve circunvicine.

Versu 1520, a pieve d' Oreza cuntava circa 5000 abitanti. Cuntava frà i lochi
abitati : A Campana, A Ponticaghja, u Fussatu, u Bulianache, u Quella, u
Pughjolu, Nucariu, Acqua Fredola, u Zuccarellu, l'Erbaghju, u Petricaghju, u
Verallese, Campu Rotundu, Campu Donicu, Siliura, u Pigiale, u Pè d'Orezza,
Pozolu, a Casalta, Pianuforte, u Pedelaciore, A Fontana, u Duchelagie, u
Satoghju, Patrimoniu, Pastorechia, Stazzone, e Piazzole, u Ghjilardagie, e
Francolachie, u Pastinu, Ostu, e Pichjaraghje, Casabona, Marmuriu, u Pogile,
Casinegri, u Gallicu, a Casanova, a Penra bona, a Parata, u Poghju, u Pè di
Petru, Tramica, u Poghje, Rapaghju, Granaghjole, l'Olmu, Carpinetu, Pusatoghju,
Brostecu, l'Incolla, Carchetu, u Surbellu, u Castellu, u Pè d'Albertinu, e
Maistragie.

In u 1092 l'arcivescu Daibertus vescu di Pisa hè numinatu da u papa Urbanu II,
capu di e 6 diocese corse : Nebbiu, Mariana, Accia, Savone, Aiacciu è Aleria.

In u 1133 Genuva ottene da u papa Innucente II e diocese di Nebbiu, Mariana è
Accia, Pisa cunsirvendu Savone, Aiacciu è Aleria.

Dopu à a battaglia navale di Meloria (1284) chì vede a disfatta di i Pisani,
Genuva s'impatrunisce di a Corsica.

Annantu à e carte di Corsica editate à u principiu di u seculu XVIII (a
scrittura era genuvese), Orezza si scrivia Oresa. Annantu à quella di u
cartugrafu è editore Seuter editata a prima volta in u 1700, omu leghje chì 'ssa
rigione chjamata diquà da i monti era occupata da u populu di i Licmini
(Licnini) è si truvava in a diocese d'Accia.

Francescu Maria Accinelli in A storia di a Corsica vista da un Genuvese di u
seculu XVIII - Trascrizzione d'un manuscrittu di Genuva - ADECEC Cervioni è
l'Assuciazione FRANCISCORSA Bastia 1974.</ref>

Annantu à a Carta di l'Isola di Corsica, di Dumenicu Policardi (1769), Orezza si
situeghja in a pruvincia d'Accia.

A pieve d'Orezza diventa in u 1789, u cantone di Pedicroce. In u 1954, u cantone
di Pedicroce era cumpostu incù e cumune di Brusticu, Campana, Carchetu,
Carpinetu, Monacia-d'Orezza, Nucariu, Parata, Piazzole, Pedicroce, Pedipartinu,
Pede'Orezza, Rapaghju, Stazzona, Valle-d'Orezza è Verdèse. In u 1973, aduniscerà
incù l'anzianu cantone di Valle di Alisgiani per furmà u nuvellu cantone di
Orezza-Alesani.

À u seculu XVI, Orezza rilivava di l'auturità di u vescu d'Aleria in residenza
in Cervione.

A pieve d'Orezza si situeghja in a diocese d'Aleria, Bastia, Aleria, Aiacciu,
Nebbiu, Savone.

Per causa d'insicurezza annantu à a costa induve i Barbareschi effittuavanu
frequente razzie, u vescu d'Aleria stava in Cervione induve a chjesa San Teramu
hè stata una cattidrale da 1558 à 1789, sia sin'à a Rivoluzione francese.

A chjesa piuvana, o piuvania d'Orezza era dedicata à Santu Petru è Santu Paulu è
situata in Pedicroce di dopu à Ghjenuveva Moracchini-Mazel . Currisponde à a
chjesa attuale, datata di u 1691 è classificata Munimentu storicu in u 1976 chì
hè stata aggrandita è mudificata.



https://co.wikipedia.org/wiki/Omu_marinu

U vechju marinu (Monachus monachus) hè un mammiferu marinu di a famiglia di i
Phocidae. Hè una spezia minacciata d'estinzione. À i ghjorni d'oghje, ùn esiste
più cà circa 500 esemplari di vechju marinu in u mondu.

U vechju marinu hà una lunghezza da 80 à 280 cm è pò ancu ghjunghje sin'à 400
kilò di pesu; e femine sò appena più chjughe di i masci. Anu una piccula testa.
U pilame di u vechju marinu hè brunu, essendu più chjaru annantu à u ventre. U
vechju marinu campa sin'à 30 o 40 anni. U pelu hè cortu cortu, circa un mezu
centimetru, ma hè adattatu à l'acqua di u mare Terraniu, più calda ch'è quella
di l'oceanu. U pilame di i chjuchi hè più bianchicciu è ci hè in generale una
tacca bianca versu u billicu.

L'areale di u vechju marinu comprendia in i tempi u Mare Terraniu sanu, u Mare
Neru, e coste atlantiche di Spagna è di u Portugallu, u Maroccu, a Mauritania,
Madera è e Canarie. Ma à i ghjorni d'oghje, hè guasi sparitu da e coste di u
Mare Terraniu, per via di a crescenza di l'attività umane annantu à u litturale
(pesca, turisimu, custruzzione) ma dinù di a destruzzione di fucile. U vechju
marinu hè in periculu d'estinzione, chì ùn ni ferma più ch'è circa 500
individui, in parechji gruppi isulati in Grecia è in Turchia, è dinò in u
nordu-punente di l'Africa (Maroccu, Mauritania è Madera).

U vechju marinu hè ancu chjamatu in Corsica: l'omu marinu, u boiu marinu o ancu
u vitellu marinu. U vechju marinu era cumunu in Corsica mentre a prima mità di u
seculu XX. Era arrighjunatu in u Capicorsu, annantu à a costa uccidentale, ma
dinù in l'areale chì si stende in a parte a più suttana di a Corsica: da Prubià
à Bonifaziu, sin'à Portuvechju. I vechji marini eranu prisenti in parechje
sapare di l'attuale Riserva di Scandula. Friquentavanu e spiaghje di i circondi,
è in particulare e spiaghje di Galeria. U vechju marinu era prisente in
l'isulottu di Gargalu, ma dinù in in una sapara maiore di a Punta Palazzu. Hè in
'ssa sapara chì fù tombu un vechju marinu femina, da u principe Rainier III di
Monacu, u 27 sittembre di u 1946 (Franceschi 1987). 'Ssu vechju marinu hè
espostu avà in u Museu oceanograficu di Monacu. Bon'parechji vechji marini di
Corsica sò stati tombi prima di piola, ma dopu funi tombi di fucile. À spessu, i
vechji marini erani tombi da i pescadori, chì u cunsideravanu cum'è un
cuncurrente per a pesca. È quessa, assuciata à una friquentazione più impurtante
di e spiaghje è di l'isulotti da i turisti, incausò à pocu à pocu a sparizione
di u vechju marinu di l'isula. Qualchì vechju marinu fù usservatu in u settanta
o un pocu più dopu, ma l'usservzione sò schersi è cuncernanu individui isulati.
Si pò mintuvà dinù parechje usservazione più ricente (U Scoddu, ferraghju 2010),
in particulare vicinu à l'isula di U Cavallu. Si spera chì u vechju marinu
puderà esse riintroduttu in Corsica, in i so lochi, in particulare in a Riserva
di Scandula. Cù u tempu, e cunniscenze scentifiche anu dimustratu ch'ellu un
animale ch'ùn fundieghja tantu - sin'à vinti metri - chì e so capacità per
l'apnea sò debule.



https://co.wikipedia.org/wiki/Omeumurfismu

In matematica, è più pricisamenti in tupulugia, un omeumurfismu (da u grecu
homoios = simili è morphe = forma, da ùn cunfonda micca incù omumurfismu) hè una
funzioni particulari frà spazii tupulogichi chì mudiddizighja l'idea intuitiva
di "difurmazioni senza strappi".

A nuzioni d'omeumurfismu hè monda impurtanti in tupulugia. Dui spazii
tupulogichi X {\displaystyle X} è Y {\displaystyle Y} culligati da un
omeumurfismu sò ditti omeumorfi: da un puntu di vista tupulogicu, quisti sò
praticamenti uguali. In particulari, ani listessi invarianti tupulogichi.

Un omeumurfismu frà dui spazii tupulogichi X {\displaystyle X} è Y
{\displaystyle Y} hè una funzioni cuntinua f : X → Y {\displaystyle f:X\to Y}
chì hè ancu biunivoca è di a quali a inversa f − 1 : Y → X {\displaystyle
f^{-1}:Y\to X} hè anch'idda cuntinua.

Una difinizioni equivalenti hè a siguenti: un omeumurfismu hè una currispundenza
biunivoca f : X → Y {\displaystyle f:X\to Y} frà spazii tupulogichi tali ch'è un
suttuinsemu A {\displaystyle A} di X {\displaystyle X} hè apartu s'è è solu
s'idduu hè a so imaghjini f ( A ) {\displaystyle f(A)} in Y {\displaystyle Y} .
Brevamenti, hè una currispundenza biunivoca frà spazii tupulogichi chì induci
una currispundenza biunivoca frà i so aparti.

S'iddu esisti un omeumurfismu trà X {\displaystyle X} è Y {\displaystyle Y} , i
dui spazii sò ditti omeumorfi. A rilazioni d'omeumurfismu frà spazii tupulogichi
hè una rilazioni d'equivalenza.

hè anch'idda cuntinua. Ogni intarvallu chjusu è limitatu [ a , b ]
{\displaystyle [a,b]} hè dunqua omeumorfu à l'intarvallu [ 0 , 1 ]
{\displaystyle [0,1]} . Da a prubità transitiva suvita quinci ch'è l'intarvalli
chjusi è limitati sò tutti omeumorfi frà iddi.

Si virifichighja analugamenti ch'è l'intarvalli aparti ( a , b ) {\displaystyle
(a,b)} sò tutti omeumorfi frà iddi. È ancu: un intarvallu apartu hè omeumorfu à
l'intreia retta riali R {\displaystyle \mathbb {R} } par via di a funzioni
tangenti

chì hè biunivoca, cuntinua è incù inversa cuntinua (a funzioni arcutangenti). A
limitatezza ùn hè micca dunqua un invarianti tupulogicu: un spaziu limitatu
com'è ( 0 , 1 ) {\displaystyle (0,1)} pò essa omeumorfu à un spaziu illimitatu,
com'è R {\displaystyle \mathbb {R} } .

Dui spazii omeumorfi ani asattamenti listessi prubità tupulogichi (siparabilità,
cunnissioni, simplicia cunnissioni, cumpattezza...). In u linguaghju di a tiuria
di i catigurii, si dice ch'è un omeumurfismu hè un isumurfismu trà spazii
tupulogichi.



https://co.wikipedia.org/wiki/Ofride_neru

L' Ufridi neru (o Ofride neru) (Ophrys incubacea) hè un fiori chì faci parti di
a famiglia di l'orchidaceae. L' Ufridi neru fiurisci d'aprili o di maghju. Hè
prisenti in i paesi di l'area euru-mediterrania, è u so ariali si stendi da u
Portugallu sin'à l'Albania. Hè prisenti in Corsica, in Sicilia è in Sardegna.
L'ufridi neru si trova in i prata, in arba, sin'à 1000 metri. 'Ssu fiori hè
cunsidaratu com'è raru à u liveddu europeu.

L'ufridi neru hè altu 20-50 cm. U picciolu hè drittu. U culori di i sepali hè
verdi chjaru. U fiori si cumponi di trè sepali, di petali è di un labeddu. I
sepali sò verdi è i petali sò verdi-giaddicci o ancu bruni. U labeddu hè brunu
scuru. Hè abbastanza largu, viddutosu o ancu pilosu. U labeddu hà ancu una tacca
carattaristica grisgiu-turchiniccia, chì hà a forma di un'acca.

L'ufridi neru hè prisenti in Corsica. Hè un fiori cumunu da u liveddu di u mari
insin'à 1000 metri. Si trova à spessu in i prata o in a machja. Fiurisci
d'aprili. Accadi di i volti ch'eddu ci fussi una culonia impurtanta d'ufridi
neri.



https://co.wikipedia.org/wiki/Oceania

In sensu strettu è anzianu, Uceania (o Oceania) hè un tarmini imprudatu par
indicà l'insemu di a Pulinesia, Milanesia è Micrunesia, una suddivisioni pocu
scentifica aduttata da Jules Dumont d'Urville in u 1831. Devi u so nomu da a
parola greca ukeanòs, ωκεανός, oceanu. In sensu più ampiu è mudernu, incù
Uceania s'intendi u cuntinenti chì cumprendi ancu l'Australia è a Nova Zilanda.
Un sinonimu d'Uceania hè Cuntinenti Novu, o Nuvissimu Cuntinenti, nomu chì
diriveghja da u fattu chì, eccittuatu l'Antartidi, fù l'ultimu à essa scupartu
da l'auropei.

A ripartizioni tradiziunali di l'Uceania, imprudata ancu da i Nazioni Uniti par
divida u mondu in macrurigioni, dividi cusì u cuntinenti in:

A maiò parti di i terri emersi di stu cuntinenti apparteni à l'Australia, ma fù
usatu u tarmini Uceania par parlà di stu cuntinenti parchì sò l'acqui piuttostu
ch'è i terri emersi à culligà i so varii parti. Calchì volti l'Australia hè
cunsidirata com'è u corpu cuntinintali di l'Uceania; si parla cusì d'Australia
par indicà u cuntinenti uceanicu. L'Uceania hè u più chjucu di i cuntinenti, è u
pinultimu par pupulazioni, dopu l'Antartidi, incù circa 32 milioni d'abitanti.

I cateni muntosi maiori di l'Uceania si trovani in i trè isuli maghjori,
d'arcipelaghi, di u cuntinenti. A catena chì righjunghji l'altitudini maghjori
hè quidda di a Nova Guinea. Ni facini parti i più alti vetti di u cuntinenti: u
Puncjak Jaya o Carsztens (4.884 m) è u Monti Wilhelm (4.509 m). Sò dopu l'Alpi
Neuzilandesi, chì parcorrini i dui isuli di l'umonimu arcipelagu. A vetta maiori
di sta catena hè u Monti Cook o Aoraki (3.764 m) in l'Isula di u Sudu. Infini ci
sò l'Alpi Australiani, chì custieghjani a costa uriintali di l'Australia.
Righjunghjini eddi solu a quota di 2.228 metri (Monti Kosciuszko in u Novu
Galles di u Sudu). Bisogna signalà ch'è ancu muntagni isulati è massicci
prisenti in l'isuli minori poni righjunghja altezzi elevati, par asempiu u
vulcanu Mauna Kea, in l'isula di Hawaii righjunghji i 4.205 metri.

Par a maiò parti l'Uceania cunsisti, oltri à Australia è Nova Zilanda, in
picculi isuli naziunali. Papua Nova Guinea è Timor Estu sò l'unichi nazioni incù
cunfini annantu à terra, incù l'Indunesia. I nazioni di l'Uceania ani parechji
gradi d'indipindenza da i putenzi culuniali chì i pussedini, è ani niguziatu
parechji tipi d'accordu. A siguenti lista cunteni i tarritorii chì sò stati
classificati com'è parti di l'Uceania da l'UNESCO; altri sò à volti aghjunti,
sicondu parechji intarpritazioni. Di seguitu sò ripurtati i Stati è i Tarritorii
di l'Uceania par ognuna di i quattru rigioni in i quali i Nazioni Uniti dividini
u cuntinenti.

I pupulazioni indigeni di l'Uceania si stabilini in i loca induva dopu i
truvetini l'Auropei in ebbichi moltu più antichi di quiddi chì si pò creda;
sfruttendu u fattu ch'eddu esistia una via tarrestra trà l'Asia è l'Uceania, i
primi omini ghjunsini in Nova Guinea è in Australia circa 60.000 anni fà. Da sta
prima "culunisazioni", in tempi moltu più ricenti si ni dipartì un'altra,
incintivata da l'oramai cunsulidata cunniscenza di a navigazioni: trà u 1000
A.C. è l'annu zeru, veni à dì quandu in Auropa era natu da pocu l'Imperu Rumanu,
migliaii di parsoni si spustoni gradualamenti da un'isula à l'altra, finu à
pupulà tuttu u Pacificu. Hè assudatu chì st' "espansioni" riguardò Pulinesia è
Milanesia, è da i picculi isuli appena righjunti sti populi ghjunghjitini finu
in Nova Zilanda, mentri a Micrunesia fù "scuparta" da l'abitanti di l'Indunesia
circa in u 7000 A.C. Infini da a Pulinesia, in u corsu di u prima millenniu di a
nova era, mentri in Auropa finia l'Imperu Rumanu è cuminciava u Medievu, si
spinsini eddi finu à i gruppi d'isuli più spirduti, com'è i Hawaii o l'isula di
Pasqua, è forsi ancu l'America Miridiunali, com'è tistimunieghjani certi antichi
lighjendi: com'è fù assicuratu u so successu? Grazia à un'abilissima cunniscenza
di l'ondi, sti omini funi sempri capaci di stabiliscia si induva edda esistia
un'isula intornu ad eddi. U prima Auropeu à veda u Pacificu fù Vasco Nunez di
Balboa in u 1513, è trà u 1519 è u 1522 Ferdinando Magellanu fù u prima à navigà
ci cumpiendu a prima circunnavigazioni di u globu; eppuri eddu ùn vedi molti
terri fora di dui atolli è di l'isuli Marianni, postu ch'eddu avia sceltu di
suvità una strada troppu sittintriunali. L'intaressi di i Spagnoli versu l'Indii
("u duminiu parsunali di i Portughesi") i purtò à fundà una culonia in i
Filippini (da a quali dibulamenti si espansini versu i Marianni è a Micrunesia)
è à culligà a via mari incù u Messicu o u Perù, datu chì u strettu di Magellanu
allungava di troppu u viaghju da l'Auropa ed era troppu priculosu. Sfruttendu
l'alisei, i Spagnoli riiscini à truvà a strada ghjusta par effittuà i
culligamenti in u Pacificu sittintriunali (pari stranu ch'è ùn avissini mai
scupartu l'Hawaii), ma quantunqua numarosi viaghji di soiu funi diretti in
l'emisferu miridiunali à a ricerca di cuntinenti scunnisciuti; grandi navigatori
com'è Luis Vaez di Torres, Andres De Urdaneta, Alvaro De Saavedra, Pedro De
Quiros è Alvaro De Mendana De Neyra da a siconda mità di u Cinquicentu spluroni
l'Oceanu Pacificu è scuprarani molti di l'isuli principali (Marchesi, Tuamotu,
Salumoni, Marshall, Santa Cruz, Novi Ebridi) senza parò piglià ni pussessu. Par
u più i so rapporti funi tinuti sicreti da a mammapatria (chì cunsidarava
quidd'oceanu u so mari privatu) è dopu sminticati. In u seculu XVII l'Olandesi
si sustituitini à i Portughesi com'è duminatori in l'Indii è da quì cumincetini
à spinghja si versu u Pacificu. Finu à a prima mità di u Setticentu funi omini
Olandesi à cumincià a splurazioni cumplessa di l'emisferu australi; si ricorda
Wilhelm Janszoon chì in u 1606 sbarcò par prima in Australia, Abel Tasman chì
trà u 1639 è u 1644 splurò i costi di u stessu cuntinenti, scuprì a Nova
Zilanda, a Tasmania, i Figi è i Tonga è Jacob Roggeveen chì in u 1722 righjunsi
par prima l'isula di Pasqua è i Samoa. Eppuri quissi, com'eddi aviani fattu i
Spagnoli, ùn culunizoni micca quiddi terri: l'isuli parchì troppi chjuchi o
luntani è l'Australia parchì troppa arida (ma Tasman ni avia spluratu solu a
parti uccidintali duminata da l'Outback, quandu quidda uriintali era moltu più
ricca) chì quantunqua fù chjamata à longu "Nova Olanda".

Beddu prestu funi l'Inglesi à intarissà si à a zona. Trà u 1768 è u 1779 u
capitanu James Cook cumpiì trè viaghji, in i quali splurò a costa uriintali di
l'Australia appurendu chì ùn facia micca parti di l'imaginariu cuntinenti
australi circatu dighjà da i Spagnoli: u stessu par a Nova Zilanda chì
circunnavigò intiriamenti, mentri fù u prima à sbarcà à l'isuli Hawaii è à
parcorra u strettu di Torres (da veda sopra) avendu l'intuizioni chì a Nova
Guinea è l'Australia ùn erani micca uniti com'è tutti pinsavani tandu. In u so
sicondu viaghju Cook si spinsi finu à latitudini fritissimi, distrughjendu u
mitu di u cuntinenti australi: s'eddu esistia, si truvava in loca cusì vicini à
u Polu Sudu da ùn essa micca abitevuli (L'Antartidi sarà dopu scupartu in u
1820). I so splurazioni sò stati cirtamenti i più impurtanti in a storia di
l'Uceania; eppuri ùn fù micca u prima di i grandi navigatori chì in u Setticentu
"ghjiranduletini" par u Pacificu: da u 1766 à u 1769 Louise Antoine de
Bougainville era statu u prima francesu à circunnavigà u globu, in u 1766 Samuel
Wallis avia (ri)scupartu i Tuamotu, trà i quali a splendida Tahiti è i Pitcairn,
in u 1785 Jean Francoise La Perouse era partitu incù l'intentu d'emulà i so
pridicissori è in u 1699 William Dampier avia suvitatu l'ormi di Tasman in
Australia è scupartu a Nova Irlanda è a Nova Britannia. L'ultimi grossi dubbiti
giugrafichi funi chjariti da Matthew Flinders chì in u 1801 definì una volta par
tutti i costi di l'Australia è appurò chì a Tasmania era un'isula, cosa chì
mancu Cook avia capitu. In u frattempu iniziò à diffonda si u mitu di u "bon
salvaticu" (criatu da Bougainville, chì cuntinueghja sempri oghji) chì vivia in
armunia incù a natura. A culunisazioni di sti zoni fù iniziata da l'Inglesi in
Australia, ma in modu assà insulitu: tantu schersu era l'intaressi di stu
cuntinenti à u quali oramai l'Olanda avia rinunciatu, chì fù usatu com'è culonia
pinali; in u 1788 sbarcò à Botany Bay (induva oghji sorghji Sydney) u prima
caricu di galiotti. Pocu dopu eppuri ghjunghjitini ancu altri parsoni, com'è in
Nova Zilanda (da u 1814) incù l'intentu di crià grossi addivamenti: sti omini
tinaci in u corsu di u XIX seculu prima scindarani à patti (Trattatu di
Waitangi, 1840), dopu scunfighjarani i Maori in Nova Zilanda è cacciarani
l'Aburigeni in i zoni più ustili di l'Australia, ch'eddi splurarani in longu è
in largu; mimurabili l'impresa di Robert Burke è William Wills chì in u 1860
riescini à righjunghja a costa nordu da Melbourne, à traversu diserti è furesti.
Sti dui grandi culonii iniziarani u longu prucessu d'emancipazioni da
l'Inghilterra da a so trasfurmazioni in Dominions, l'Australia in u 1901 è a
Nova Zilanda in u 1907, à a piena indipindenza dopu a siconda guerra mundiali.
Par quantu riguarda u restu di l'Uceania, sarà friquintatu da missiunari,
mircinari è cummircianti da l'iniziu di l'Ottucentu, ma i primi culonii sarani
quiddi francesi: Pulinesia Francesa è Nova Calidonia da u 1842, à i quali
s'aghjunghji l'arcipelagu di Wallis è Futuna in u 1853. L'altri tarritorii sò
veluciamenti accupati da Germania (Micrunesia è Nova Guinea) è Inghilterra
(tutti l'altri isuli) dapoi u 1882, finu à a prima guerra mundiali, quandu a
Germania perdi i so tarritorii chì passani à l'Inghilterra è à i Stati Uniti.
Probbiu i stati Uniti sarani l'unichi à a fini à mantena una certa influenza
annantu à u Pacificu par a so vicinanza (mentri Francia è Inghilterra
cuncidarani l'indipindenza à gran' parti di l'isuli) soprattuttu in Micrunesia
induva par dicennii sò stati effittuati piriculosi sperimenti nucliari, di i
quali oghji a pupulazioni lucali devi arghjinà l'effetti. Hè quantunqua
impurtanti di nutà chì sempri oghji sti trè stati mantenini un certu numaru di
culonii in Uceania, chì ferma dunqua l'unicu cuntinenti sempri piinamenti
influinzatu da i putenzi mundiali. I stati indipindenti sò 14.



https://co.wikipedia.org/wiki/Natali

Natale hè a festività cristiana chì celebreghja a nascita di Ghjesù Cristu.
Casca u 25 dicembre (u 7 ghjennaghju in le chjese urientale, per u slittamentu
di u calendariu ghjulianu).

A parola corsa Natale deriveghja da u latinu Natalis chì significheghja
"nataliziu, relativu à a nascita".

Natale hè ancu chjamatu Natale di Ghjesù o Natività di u Signore è precedutu
qualchì volta da l'aghjettivu Santissimu (à volte abbreviatu in Ss.).

Secondu u calendariu liturgicu cristianu hè una sulennità di livellu paru à
l'Epifania, Ascensione è a Penticosta è inferiore à Pasqua (a festività più
impurtante in assolutu) è certamente a più popularmente risentita, soprattuttu à
parte da l´ultimi due seculi, da quandu hè diventata a festa induve ci si
scambianu i regali è dinù si sta inseme in famiglia.

Ind'è u calendariu rumanu u termine Natalis era impiegatu per parechje
festività, cum'è u Natalis Romae (21 aprile) chì cummemorava a nascita di
l'Urbe, è u Dies Natalis Solis Invicti, a festa dedicata à a nascita di u Sole
(Mitra), anch'ella u 25 dicembre, introdutta da Aurelianu in lu 273 d.C., eppo
suppiantata prugressivamente durante u III seculu da a ricurrenza cristiana.

Natale, ancu ùn essendu micca a principale festa cristiana chì hè Pasqua, hè
sempre quella più risentita à livellu famigliare è populare è rappresenta a
cunsapevolezza d'esse chjamati à ricunnosce in u Bambinu di Betlemme u Figliu di
Diu. Nant'à Natale cum'è Festa cristiana, nant'à e manifestazione liturgiche,
nant'à e tradizione di e cumunità cristiane è nant'à e ricurrenze , riti è
abitudine di tuttu u mondu sò state scritte decine è decine di poesie.[1],
raccunti [2], canti populari [3], filastrucche, ninne nanne è monda altru.

A festa di Natale hè a celebrazione di a nascita di Ghjesù. Secondu u Vangelu di
Luca, Ghjesù nacque da Maria à Betlemme, induve ella è u so maritu Ghjuseppe si
reconu per partecipà à u censimentu di a populazione urganizatu da i rumani.

Per i soi discepuli a nascita o natività di Cristu hè stata preceduta da diverse
prufezie secondu e quale u messia saria natu da a casa di Davide per redimere u
mondu da u peccatu.

A data di nascita di Ghjesù ùn hè micca ripurtata in i Vangeli. Dapoi i primi
seculi i cristiani svilupponu diverse tradizione, basate nant'à raghjunamenti
teolugichi, chì fissavanu u ghjornu di a nascita di u Signore in date
differente, tantu chì Clemente Alessandrinu (+ c. 215) annutava in un so
scrittu: "Micca si cuntentanu di sapè in chì annu hè natu u Signore, ma cù
curiosità troppu spinta vanu à cercà ne ancu u ghjornu" (Stromata, I,21,146.)

In a chjesa latina u ghjornu di Natale hè caratterizatu da quattru messe: a
vespertina di a vighjilia, ad noctem (vene à dì a messa di a notte), in aurora,
in die (in u ghjornu).

Cum'è tutte e solennità, hà una durata magiore rispettu à l'altri ghjorni di u
calendariu liturgicu, ed infatti, e sulennità si facenu cumencià à i vesperi di
u ghjornu innanzi - s'ellu ùn hà a precedenza stabilita da l'apposite norme -
fendu saltà cusì i vesperi proprii di u ghjornu precedente.

U tempu liturgicu di Natale si conta à parte da i primi vesperi di u 24
dicembre, per terminà cù a dumenica di u Battesimu di Ghjesù, mentre u periodu
precedente à Natale cumprende e quattru semane d'Avventu.

Natale ùn hè micca presente trà i primi elenchi di festività cristiane di
Sant'Ireneu è Tertullianu ; urighjene, prubabilmente alludendu à i Natalitia
imperiali dichjara ch'è in le scritture solu i peccatori, è micca i santi,
celebreghjanu a so nascita. Arnobiu ridiculiza a celebrazione di i "cumpleanni"
di i dei.

E chjese cristiane celebravanu piuttostu a festa di a Pasqua Pifania (dal
grecu ?p?f??e?a (epiphàneja): manifestazione, cumparsa, apparizione, nascita),
chì rammenta a visita di i Rè Maghji à Ghjesù.

U prucessu à traversu u quale u 25 dicembre divene a ricurrenza di a nascita di
Ghjesù per tutta a cristianità, principiò solu in u III seculu è durò finu à u
successivu è differì tempuralmente secondu e diocesi.

E prime evidenze di una celebrazione pruvenenu da Alessandria d'Egittu, circa
200 d.C., quandu Clemente di Alessandria disse chì certi teologhi egiziani,
"monda curiosi", definissenu non solu l'annu, ma ancu u ghjornu di a nascita di
Ghjesù u 25 Pachon, currispundente à u 20 di maghju di u ventottesimu annu di
Augustu ma fecenu questu micca perchè ritenessenu chì u Cristu fusse natu 'ssu
ghjornu ma solu perchè 'ssu mese era u nonu di u so calendariu . Altri
sciuararonu e date di u 24 ò 25 Pharmuthi (19 ò 20 aprile).

Un testu di u 243, De paschae cumputus, attribuitu à Ciprianu ma prubabilmente
apocrifo, dichjara chì a nascita di Cristu fù u 28 marzu perchè fù in 'ssu
ghjornu chì u sole fù creatu.

Clemente dichjara ancu chì i Balisilidiani celebravanu l'Epifania è po esse,
prubabilmente, ancu a nascita di Ghjesù, u 15 l'11 Tybi (10 o 6 ghjennaghju).

In un qualchì mumentu a doppia cummemorazione di a Pasqua Pifania è di a
Natività deve esse diventata cumune, sia perchè l'apparizione di i pastori era
cunsiderata cum'è una di e manifestazione di a gloria di Cristu, sia forse per
via di una discrepanza di u vangelu di Luca presente in varii codici cum'è u
codice Bezae, inde e parole di Diu sò rese houios mou hu agapetos, egu semeron
gegenneka se ("tu sei u me' figliolu predilettu, in stu ghjornu t'aghju
ghjeneratu") à u postu di en soi eudokesa ("in te mi sò cumpiaciutu").

Abraham Ecchelensis (1600-1664) riferighja di a presenza di un dies Nativitatis
et Epiphaniae da una custituzione di a chjesa di Alessandria à u tempu di u
cunciliu di Nicea.

Epifaniu riferighja di una cerimonia da i tratti gnostichi á Alessandria induve,
a notte tra u 5 è u 6 ghjennaghju, un discu solare inquartatu (oghje notu cume
"croce celtica") dettu Korê era portatu in prucessione attornu à una cripta, à u
cantu Oghje à quest'ora Korê ha datu vita à l'Eternu.

Ghjovanni Cassianu (360-435) scrive tra u 418 è u 427 chì i monasteri egiziani
ancora osservanu l´antichi costumi.

U 29 Choiak (25 dicembre) è 1 ghjennaghju 433 Paolu di Emesa predica pressu
Cirillu di Alessandria, è i so sermoni mostranu chì a celebrazione di u Natale
in lu mese di dicembre era dighjà fermamente stabilita, è i calendari provanu a
so permanenza; dunqua a festa s'era sparta in Eghjttu tra u 427 è u 433.

A' Cipru, à a fine di u IV secolu, Epifaniu dichjara cuntru l´Alogi chì Cristu
era natu u 6 ghjennaghju é era statu battezzatu l'8 novembre.

Sant'Efrem u Siru (induve l' inni si riferighjenu à l'Epifania è micca à u
Natale) prova chì a Mesoputamia ancora festeghjava a nascita tredici ghjorni
dopu à u solstiziu d'invernu, dunqua u 6 ghjennaghju.

cuntemporaneamente in Armenia a data di dicembre era ignorata, è ancu oghjie
l´Armeni celebreghjanu u Natale u 6 ghjennaghju.

In Anatolia, i sermoni di santu Gregoriu di Nissa nant'à San Basile (mortu prima
di u 1 ghjennaghju 379) e i due seguenti durante a festa di Santu Stefanu,
provanu chì in lu 380 u Natale era ghjà celebratu u 25 dicembre.

In lu V secolu Asteriu di Amaseia è Sant'Anfilochiu di Iconiu, cuntemporanei di
Basile è Gregoriu, mostranu chì in le so diocesi le feste di l'Epifania è di u
Natale eranu separate .

In lu 385 Egeria scrive di quessi prufondamente impressiunata da a festa di a
Natività di Ghjerusalemme, chì aveva aspetti prettamente natalizi; u vescamu si
recava di notte à Betlemme, tornendu à Ghjerusalemme u ghjornu di a
celebrazione. A presentazione di Ghjesù à u tempiu era celebrata quattordici
ghjorni dopu. Ma stu calcolu cumencia da u 6 ghjennaghju, è a festa cuntinuava
per l´ottu ghjorni dopu à 'ssa data ; successivamente mentuveghja solu e due
feste magiori di l'Epifania è di a Pasqua. Dunqua u 25 dicembre in lu 385 ùn era
micca osservatu à Ghjerusalemme.

Ghjovanni di Nikiu (circa in lu 900) per cunvince l´armeni à osservà a data di u
25 dicembre fa notizia di una currispondenza tra Santu Cirillu di Ghjerusalemme
è papa Ghjuliu I in cui Cirillu dichjara chì u so' cleru ùn pò, in la singola
festa di a nascita è di u battesimu, effettuà una doppia prucessione tra
Betlemme è u Ghjordanu è dummanda à Ghjuliu di stabilisce a vera data di a
Natività da i documenti di u censimentu purtati à Roma da Titu; Ghjuliu
stabilisce u 25 dicembre.

In un antru documentu si riferighja chì Ghjuliu scrisse à Ghjovenale di
Ghjerusalemme (circa 425-458), aghjunghjendu chì Gregoriu Nazianzenu à
Costantinopuli era statu criticatu pè avè smezatu le festività, ma Ghjuliu morì
in lu 352 è a testimonianza di Egeria rende questi ultimi due documenti di
urighjne dubbia.

Santu Ghjrolamu, scrivendu in lu 411, rimprovereghja à i palestinesi di mantene
a celebrazione di a nascita di Cristu in la festa di a Manifestazione.

Cosmas Indicopleustes sughjèrisce chì ancu à a metà di u VI secolu a chjesa di
Ghjerusalemme riteneva, basendusi nant'à u passu evangelicu di Luca, chì u
ghjornu di u battesimu fosse u ghjornu di a nascita di Ghjesù in quantu esseru
divinu. A cummemorazione di Davide è Ghjacomu l'Apostolu si svulghjeva u 25
dicembre.

A Antiochia, dopu à una longa resistenza, a festa di u 25 dicembre venne accolta
in lu 386 grazie à l'opera di Santu Ghjovanni Crisustomu.

Durante a festa di Santu Philogonius di u 386 Santu Ghjovanni Crisustomu predicò
un importante sermone: in reazione á certi riti è feste ebraiche invitò a chjesa
di Antiochia à celebrà a nascita di Cristu u 25 dicembre quendu dighjà parte di
a cumunità a celebrava in issu ghjornu da almancu dieci anni; dichjarò chì in
occidente a festa era dighjà celebrata è chì ellu desiderava introduce la, chì
questa era osservata da a Tracia à Cadice è chì a so miracolosamente rapida
diffusione era un segnu di a so ghjenuinità.

Per ghjustificà a decisione interpretò l´episodi evangelichi dicendu chì u
sacerdote Zaccaria entrò in lu Tempiu ricevendu l'annunziu di u cuncepimentu di
Ghjovanni Battista in settembre; u vangelu data dunque u cuncepimentu di Ghjesù
dopu à sei mesi, ovveru in marzu, dunqua a nascita saria avvenuta in dicembre.

Infine u Crisustomu dichjarò di sape chì i rapporti di u censimentu di a Sacra
Famiglia eranu ancora in Roma e dunque Roma duveva avè celebratu u Natale u 25
dicembre per un tempu abbastanza longu da cunsentisce à u Crisustomu di riportà
cù certezza a tradizione rumana. U riferimentu á l'archivi rumani hè anticu
almancu quantu Ghjustinu Martire è Tertulliano. Papa Ghjuliu I, in la
falsificazione cirillina citata in precedenza, afferma di avè calcolatu a data
basendusi nant'à Flaviu Ghjuseppe, nant'à a base di a stessa cunsiderazione
micca pruvata riguardante Zaccaria.

In lu 379/380 Gregoriu Nazianzenu si face cumenciatore (in lingua greca:
exiarchos) pressu a chjesa di Costantinopuli di a nova festa, pruposta in tre so
omelie predicate in tre ghjorni successivi in la cappella privata chjamata
Anastasia; dopu à u so esiliu in lu 381, a festa scumparve.

Secondu Ghjovanni di Nikiu, Onoriu, presente durante una di le sue visite, si
accordò cù Arcadiu perché fosse osservata a festa in la stessa data di Roma.
Kellner cullocheghja sta visita in lu 395; Baumstark tra u 398 è u 402; l'ultima
data si basa nant'à una lettera di Ghjacomu di Edessa citata da Ghjeorghje di
Beeltân, chì dichjara chì u Natale fu portatu à Costantinopuli da Arcadiu è
Crisustomu da l'Italia induve secondu a tradizione si era tenuta finu da i tempi
apostolichi. Crisustomu fu vescamu tra u 398 è u 402, è dunque a festa saria
stata intrudotta in stu periodu da Crisustomu vescamu á listessa manera di cume
era stata introdotta á Antiochia da Crisustomu presbiteru; però Lübeck prova chì
le evidenze à la base di a tesi di Baumstark ùn sò micca valide.

Più importante, ma solu pocu megliu accreditata, hè a tesi di Erbes' chì a festa
sia stata introdotta da Costantinu I tra u 330 è u 335; esattamente in lu 330
secondu l'opinione di certi storichi, è probabilmente cunsigliatu di a mamma
Elena è da i vescami di u cunciliu di Nicea.

Riguardu à a Chjesa di Roma, a più antica fonte nant'à a celebrazione di u
Natale hè u calendariu filocalianu cumpilatu in lu 354, chì cuntene importanti
tre date:

Nella lista di i cunsoli sò indicati i ghjorni di nascita è di morte di Cristu è
le date di ingressu à Roma è di martiriu di Santu Pietru è Paolu.

Una citazione significhativa è: <<durante u cunsolatu di Cesà (Augustu) è Paolu
nostru signore Ghjesù Cristu nacque ottu ghjorni prima di le calende di
ghjennaghju [uvveru u 25 dicembre ] un venerdì, u quattordicesimu ghjornu di a
Luna||Chr. Caesà et Paulu sat. XIII. hoc. cuns. Dns. ihs. XPC natus estu VIII
Kal. ian. d. ven. luna XV|lingua=la>>

Queste indicazioni però parenu scurrette è possonu esse di le successive
aghjiunte à u testu, per cui ancu se a Depositiu Martyrum hè datata à u 336 hè
probabile chì Sta indicazione debba esse datata à u 354, ancu se a presenza in
un calendariu ufficiale lascia supporre chì sianu esistite di le celebrazioni
populari precedenti.

Sul fattu chì u Natale venga festeghjiatu u 25 dicembre vi sò diverse iputesi
chì possonu esse raggruppate in due categorie: a prima chì a data sia stata
scelta in base à cunsiderazioni simbuliche interne à u Cristianesimu, a seconda
chì sia derivata da l'influssu di festività celebrate in altre relighjoni
praticate cuntemporaneamente à u Cristianesimu di allora. Le due categorie di
iputesi possonu coesistere.

Questu primu gruppu di iputesi spiega a data di u 25 dicembre cume "interna" à u
Cristianesimu, senza apporti da altre relighjoni, deriveghjante da iputesi
cristiane nant'à a data di nascita di Ghjesù.

In u corsu di l'ultimu seculu, cù u progressivu secolarizzarsi di l' uccidente é
in particular modu di l'Europa Settentriunale Natale hà cuntinuatu à rappresentà
un ghjornu di festa per i non-cristiani, assumendu significhati duve si da
quellu relighjosu. Generalmente hè vissutu cume festa ligata à a famiglia, à i
rigali è à Babbu Natale.

U stessu cambiamentu di u spiritu Nataliziu u si ritrova in quelli Paesi induve
i cristiani sò piccule minuranze, ma Natale hè statu impurtatu cum'è festa
publica di tipu seculare-culturale. Hè cusì in India, Pakistan, Cina è Taiwan,
Ghjappone è Malesia.



https://co.wikipedia.org/wiki/Muschettu

U muschettu hè u più chjucu acellu europeu (menu di 10 cm di lunghezza), cupertu
di piume di culore grisgiu o olivastru, attravirsatu da strisce bianche annantu
à l'ale. Annantu à u capu hà una striscia gialla (o ancu arancione ind'è u
masciu) trà duie strisce nere. Dispone d'un bizzicu cortu è pinzutu.

Insettivoru, incù un cumpurtamentu gregariu, d'inguernu u muschettu pò furmà
gruppi incù diverse spezie di Paridae. Ùn teme micca particularmente l'omu, è si
lascia avvicinà ancu à distanze corte.

U muschettu campa per u più in e fureste di pini di l'Europa sittentriunale è di
l'Asia. Hè un acellu parzialmente migratore: mentre parechje pupulazione sò
sedentarie, altre nidificheghjanu in e zone più sittentriunale di l'ariale è
inguernanu in quelle più meridiunale. Si pò dunque truvà in l'Europa cintrale,
in l'Azzorre, in e Canarie è in l'isule maiò di u Mare terraniu.

U muschettu hè ancu chjamatu u rè di machja, u tupaghjolu, a cannechja o u
frìsgiulu (per via di u frisgiu ch'ellu hà in capu).



https://co.wikipedia.org/wiki/Muntagni

Una muntagna hè un rilievu di a superficia terrestra chì si stende sopra à u
terrenu circustante in un'aria limitata. Sicondu e cunvinzione europee a so
altezza deve esse d'almenu 600 metri sopra à u livellu di u mare (s.a/u.m.) è u
so aspettu deve esse almenu in parte d'accessu difficiule. Di manera analoga si
parle di muntagna ancu quand'omu si rifererisce à i rilievi chì si scontrani
annantu à l'altre pianete o annantu à i so satelliti.

A muntagna hè furmata da un agglumeratu di terra è di roccia chì s'alza da a
superficia di a Terra, righjunghjendu à volta ancu altitudine altimetriche assai
elevate, è incù caratteristiche geomorfologiche diverse per ogni muntagna.

Un inseme di muntagne vicine è culligate trà elle prende u nome di gruppu
muntosu, massicciu muntosu o catena muntosa. Infine s'hè solitu à distingue trà
bassa muntagna è alta muntagna, pigliendu in generale cum'è quota di
suddivisione i 1.500 m s.a/u.m.

U studiu di e muntagne, à tempu à quellu di l'altri rilievi terrestri, entre in
a branca di a geugrafia fisica cunnisciuta cum'è orugrafia.

Una muntagna hè di solitu produtta da u muvimentu di e placche litosferiche,
tantu per muvimentu orugeneticu ch'è per muvimentu epirogeneticu. E forze
cumpressive, u sullivamentu isustaticu è l'intrusione di materiale igneu,
forzanu e rocce superficiale à l'insù, criendu una massa più alta ch'è in u
territoriu circustante. Sicondu l'altezza s'ottene una cullina o, s'ella hè più
alta è ripida, una muntagna. L'altezza assuluta di muntagne è culline varieghja
sicondu a tupugrafia di l'aria.

E muntagne più alte tendenu à prisentà si in longhi archi liniari, indichendu
attività è cunfine di e placche tettuniche. A criazione di e muntagne tende à
avvene in periodi di tempu definiti, detti orogenie. Duie tipi di muntagne sò
furmati sicondu cum'è e rocce riagiscenu à e forze tettoniche - per sullivamentu
o per ripiigamentu.

Parechje muntagne isulate sò produtte da vulcani, cumprese parechji isule,
apparintamente chjuche, chì righjunghjenu una nutevule altezza rispettu à u
fundale oceanicu.

E muntagne sò criate per sullivamentu quandu larghe zone sò strade di faglie chì
creanu grandi dislucamenti verticale. I blocchi alzati custituiscenu e muntagne.
I blocchi chì cadenu da quesse ponu esse chjuchi o furmà stesi sistemi di fosse
tettoniche. Stu tipu di paisaghju si pò vede in Africa orientale, annantu à i
Vosgi, in a valle di u Renu è in a zona di u Basin and Range in l'America nordu
occidentale.

U sviluppu o menu d'una muntagna in altezza dipende unicamente da u bilanciu trà
e forze d'orogenese è quelle d'erusione da parte di l'agenti atmusferichi
(precipitazione, ventu, cutrura): s'è e prime prevalenu annantu à e seconde a
muntagna cresce assai pianu in altezza. S'è invece sò e seconde à prevale tandu
a muntagna pianu pianu diminuisce altrettantu a so altezza. E muntagne vechje
tendenu inoltre à apparisce più dolce per effettu di l'erusione stessa, è
viciversa muntagne più ghjovane tendenu à esse più aspre.

L'altezza o quota altimetrica d'una muntagna hè definita cum'è a distanza
verticale da a vetta di quella muntagna finu à righjunghje u livellu mediu di u
mare. A più alta muntagna di a Terra hè u Monte Everest, di 8.850 m s.a/u.m.
sicondu a misurazione fatta da satellitu in u 2002. Si trova in a più impurtante
catena muntosa di a pianeta, l'Himalaya chì sipara India, Nepal è Bhutan da a
China.

In altirnativa à a definizione data si puderia imprudà altre definizione:
partendu da u centru di a terra oppuru da a basa di a muntagna stessa. Infatti
per via di u rigunfiamentu equaturiale e muntagne chì si trovanu più vicine à
l'equatore anu una grande distanza da u centru di a terra. Inoltre una muntagna
pò alzà si da un fundale oceanicu postu sottu u livellu di u mare.

In stu modu u Monte Chimborazo, in Ecuador, hè 2.150 m più luntanu ch'è
l'Everest rispettu à u centru di a Terra ma incù 6.272 m ùn hè micca nemmenu u
piccu più altu ch'è l'Ande. Inoltre u Mauna Loa hè più altu ch'è l'Everest
s'èellu si misura à parte da a so basa annantu à u fundale oceanicu ma micca
s'ellu si misura a so vetta à parte da u livellu di u mare.

Infine parlendu di e muntagne straterrestre a più alta muntagna di u sistemu
sulariu hè l'Olympus Mons, chì si trova annantu à Marte, chì supereghja i 27 km
d'altezza.

Per sottulinià l' impurtanza d'una muntagna hè imprudatu u cuncettu di
pruminenza tupugrafica. Sta definizione permette di dì quantu una muntagna hè
isulata oppuru quant'ella prevale annantu à quelle ch'ella hà in i so cuntorri.

Ancu l'isulamentu topugraficu hè un elementu chì cuncorre à diterminà l'
impurtanza d'una muntagna. Si tratta in stu casu di a minima distanza orizuntale
trà a muntagna stessa è u più vicinu puntu d'altezza maiore.

Parechji muntagne sò moltu difficiule da scalare è offrinu viste spittaculare.
Per stu parechje persone apprizzieghjanu l'attività di l'alpinismu,
l'arrampicata spurtiva è u trekking.

E muntagne sò ancu u locu induve si praticheghjanu parechji sport invirnali
(schì alpinu, schì alpinismu, schì nordicu è cetera.) è destinazione di vacanze
estive è invirnale, rivestendu dunque un'impurtanza micca sicundaria in u
turismu è in l'attività ecunomiche cunnesse.



https://co.wikipedia.org/wiki/Muay_Thai

U pugilatu tailandese (o Muay Thai) hè unu sport putente di cumbattimentu (arte
marziale) chì fubbi sviluppatu in Thailandia. Hè cunnusciutu ancu cum'è "l'arte
di tutti i membri", perché e mani, i pedi, i goviti è i ghjinochji sò tutti
moltu usati.

Ancu s'è l'alti calci à a testa ponu sembrà più impressiunevule in a
cumpetizione, i sparti di quessu sport asseriscenu, chì i calci bassi (low
kicks), i goviti è i ghjinochji sò più devastanti per i cumbattenti.

L'allenamentu per u pugilatu tailandese hè famosu per a so intensità è rigore. U
so fine hè d'indurisce l'ottu arme anatomiche, cusì chì essendu culpitu da u
schincu di u pugile tailandese hè spessu paragunatu à esse culpitu da un bastone
di baseball. I pugili thailandesi calcianu incù u schincu invece di u pede.

U pugilatu tailandese hà influenzatu moltu u sviluppu di u kick-boxing chì hè
statu successivamente creatu in u Giappone, in Auropa è in America di u Nord.

Guasgi tutti i muvimenti in u pugilatu tailandese usanu u corpu interu, mentre
ghjirendu l'anca à ogni calciu è ogni pugnu. Di cunsiguenza, l'attacche è e
difese in u pugilatu tailandesi sò più lente ma più putente per esempiu di
quelli di u pugilatu o di u karate.



https://co.wikipedia.org/wiki/Monachus_monachus

U vechju marinu (Monachus monachus) hè un mammiferu marinu di a famiglia di i
Phocidae. Hè una spezia minacciata d'estinzione. À i ghjorni d'oghje, ùn esiste
più cà circa 500 esemplari di vechju marinu in u mondu.

U vechju marinu hà una lunghezza da 80 à 280 cm è pò ancu ghjunghje sin'à 400
kilò di pesu; e femine sò appena più chjughe di i masci. Anu una piccula testa.
U pilame di u vechju marinu hè brunu, essendu più chjaru annantu à u ventre. U
vechju marinu campa sin'à 30 o 40 anni. U pelu hè cortu cortu, circa un mezu
centimetru, ma hè adattatu à l'acqua di u mare Terraniu, più calda ch'è quella
di l'oceanu. U pilame di i chjuchi hè più bianchicciu è ci hè in generale una
tacca bianca versu u billicu.

L'areale di u vechju marinu comprendia in i tempi u Mare Terraniu sanu, u Mare
Neru, e coste atlantiche di Spagna è di u Portugallu, u Maroccu, a Mauritania,
Madera è e Canarie. Ma à i ghjorni d'oghje, hè guasi sparitu da e coste di u
Mare Terraniu, per via di a crescenza di l'attività umane annantu à u litturale
(pesca, turisimu, custruzzione) ma dinù di a destruzzione di fucile. U vechju
marinu hè in periculu d'estinzione, chì ùn ni ferma più ch'è circa 500
individui, in parechji gruppi isulati in Grecia è in Turchia, è dinò in u
nordu-punente di l'Africa (Maroccu, Mauritania è Madera).

U vechju marinu hè ancu chjamatu in Corsica: l'omu marinu, u boiu marinu o ancu
u vitellu marinu. U vechju marinu era cumunu in Corsica mentre a prima mità di u
seculu XX. Era arrighjunatu in u Capicorsu, annantu à a costa uccidentale, ma
dinù in l'areale chì si stende in a parte a più suttana di a Corsica: da Prubià
à Bonifaziu, sin'à Portuvechju. I vechji marini eranu prisenti in parechje
sapare di l'attuale Riserva di Scandula. Friquentavanu e spiaghje di i circondi,
è in particulare e spiaghje di Galeria. U vechju marinu era prisente in
l'isulottu di Gargalu, ma dinù in in una sapara maiore di a Punta Palazzu. Hè in
'ssa sapara chì fù tombu un vechju marinu femina, da u principe Rainier III di
Monacu, u 27 sittembre di u 1946 (Franceschi 1987). 'Ssu vechju marinu hè
espostu avà in u Museu oceanograficu di Monacu. Bon'parechji vechji marini di
Corsica sò stati tombi prima di piola, ma dopu funi tombi di fucile. À spessu, i
vechji marini erani tombi da i pescadori, chì u cunsideravanu cum'è un
cuncurrente per a pesca. È quessa, assuciata à una friquentazione più impurtante
di e spiaghje è di l'isulotti da i turisti, incausò à pocu à pocu a sparizione
di u vechju marinu di l'isula. Qualchì vechju marinu fù usservatu in u settanta
o un pocu più dopu, ma l'usservzione sò schersi è cuncernanu individui isulati.
Si pò mintuvà dinù parechje usservazione più ricente (U Scoddu, ferraghju 2010),
in particulare vicinu à l'isula di U Cavallu. Si spera chì u vechju marinu
puderà esse riintroduttu in Corsica, in i so lochi, in particulare in a Riserva
di Scandula. Cù u tempu, e cunniscenze scentifiche anu dimustratu ch'ellu un
animale ch'ùn fundieghja tantu - sin'à vinti metri - chì e so capacità per
l'apnea sò debule.



https://co.wikipedia.org/wiki/Mari_Ioniu

U mare Ioniu (o Mari Ioniu) hè un bacinu di u mare terraniu, situatu trà
l'Italia Meridiunale (Puglia, Basilicata, Calabria è Sicilia), l'Albania (Canale
di Otranto) è a Grecia (Isule Ionie).

U mare Ioniu, sicondu a ligenda, presi u so nome da Ioniu, figliu di Durazzo,
chì era u nipote di Epidamno u figliu di Puseidonu. Fù uccisu per isbagliu da
Erculu in u scontru incù i fratelli Durazzo. Fù cusì chì si deti u nome à u
portu di Durazzo, à a cità di Epidamno è à u mare di Ioniu. L'attestazione di u
termine Ίώνιoς κόλπoς hè ripurtata finu à l'IV seculu a.C. è disignava propriu
quellu trattu di mare chì sipara a Grecia da l'Italia. Certi studii sustenenu
ch'è u nome deriveghji da a parola protu-illirica "jonë", chì in albanese hà u
significatu di nostru, dunque "Deti Jonë" (Mare Nostru).

U nome di Ioniu fù datu à u principiu à a parte di mare cumpresa frà Corcira
(Corfù) è u Promuntoriu Iapigiuo (à u sudu) è a costa taliana à l'intrata di
l'Adriaticu (à u nordu), è per estinsione ancu à a parte miridiunale di
l'Adriaticu finu à u Gargano (Erodutu, Tucidide). In u seculu I, Strabone dava
per limita sittentriunale di l'Ioniu u Promuntoriu Acrocerauno è pricisava (in u
libru VII) ch'è "U golfu Ioniu hè parte di quellu chì avà si chjama Adriaticu",
mentre indicava com'è Mare Sicilianu l'Ioniu meridiunale, vene à dì a parte
cumpresa frà a Sicilia è u Pelopunnesu. Ancu Claudiu Tolomeo attesta ch'è a
delimitazione di u bacinu idrugraficu di u mare Adriaticu pussede una cunfina
precisa annantu à a costa settintriunale di u Gargano, vicinu à a cità di
Hyrium, picculu castellettu di fronte à l'isule Diomedee. Per Tolomeo e lucalità
di i Apuli Peucenti (Egnatia, Barium), è e lucalità di l'Apuli Dauni (Salapia,
Sipuntum, Apenestae, Monte Gargano è Hyrium) si trovanu annantu à u mare Ioniu,
mentre e lucalità di i Frentani (fiumu Tifernus, Buca è Histonium) annantu à u
golfu di u mare Adriaticu.

U mare Ioniu hè u bacinu più prufondu di u mare terraniu, è righjunghje infatti
in parechji punti una prufundità di 4 000 m è tocca i 5 270 m in a fossa
Calypso, à sudu punente di u Pelopunnesu. Ci si affaccianu e rigione taliane di
Puglia, Basilicata, Calabria è Sicilia, a prefettura albanesa di Valona, e
periferie greche di Epiro, l'Isule Ionie, a Grecia Occidentale è u Pelopunnesu.
Annantu à u golfu di Corintu s'affaccianu inoltre l'unità perifiriche di Focide
è Beozia (periferia di a Grecia Cintrale) è Attica Occidentale (periferia di
l'Attica). À st'ultima periferia appartene infine a cumuna di Cerigo, custituita
da l'isule di Cerigo è Cerigotto, di solitu poste anch'elle in u mare Ioniu.

E principali inziccature sò, in a parte taliana, quelle di Taranto, di
Squillace, di Catania; in a parte orientale quelle di Arta, di Patrasso, di
Corintu, di Arcadia, di Messenia, di Laconia.

A parte cintrale di l'Ioniu hè libera da isule, è queste mancanu ancu annantu à
u latu occidentale (s'elli si escludenu i picculi isulotti longu a costa
taliana), mentre annantu à u latu orientale si succedenu l'Isule Ionie, parechji
isulotti in a vicinanza di u Pelopunnesu (da Proti à Cerva), Cerigo è Cerigotto.



https://co.wikipedia.org/wiki/Mari_Glaciali_Articu

U Mari Articu (o Mare Articu) (abbriviazioni diffusi in u linguaghju cumunu:
"Mari Glaciali Articu", "Articu"; "Mari Articu") o Uceanu Glaciali Articu
(abbriviazioni cumuni: "Uceanu Articu", "Articu") hè un mari o un uceanu situatu
intiriamenti in a rigioni di u Polu Nordu è contrappostu à i mari antartichi di
l'emisferu sudu. A litteratura di divulgazioni scentifica hè infatti ambigua:
parechji fonti u definiscini un mari, altri un uceanu. L'Urganisazioni
Idrugrafica Internaziunali (massima autorità internaziunali in u duminiu
idrugraficu) u cunsidareghja parò un uceanu.

L'ambiguità trà uceanu è mari ùn hà micca solu un valori tupunumasticu ma ancu
giugraficu: in casu di mari l'Uceanu Atlanticu hà un'estinsioni maiori in quantu
cumprendi ancu u Mari Glaciali Articu.

A dinuminazioni "Mari Glaciali Articu" fù data da Charles Pierre Claret de
Fleurieu in u 1797. In u 1845 a Riali Sucità Giugrafica di Londra aduttò a
dinuminazioni "Arctic Glacial Ocean" (in corsu "Uceanu Glaciali Articu").

L'uceanu Articu accupa un bacinu apprussimativamenti circulari è si stendi
annantu à un'aria di circa 14 090 000 km².

Guasi rinchjusu da a terra ferma è dunqua riintranti trà i mari meditarranii,
stu mari hè circundatu da i terri di Auropa, Asia, Nordamerica è Gruinlandia
(par un tutali di 45 389 km di linii di costa), è da numarosi isuli. À i so
bordi si trovani parechji mari periferichi: Mari di Barents, Mari di Beaufort,
Mari di i Ciukci, Mari di Kara, Mari di Laptev, Mari Sibirianu Uriintali, Mari
di Lincoln, Mari di Wandel, mari di Gruinlandia, Mari Biancu è u Mari di
Nurvegia.

Una dursali sottumarina, a dursali di Lomonosov, dividi u Mari Glaciali Articu
in dui bacini: quiddu Euruasiaticu (o di Nansen), chì hè prufondu da 4 000 a 5
450 m, è quiddu Nordamericanu, prufondu circa 4 000 m. A tupugrafia di u fondu
uceanicu hè marcata da dursali, pianuri abissali, fossi è bacini.

U maiò flussu di acqua in intrata veni da l'uceanu Atlanticu, grazia à u
currenti nurvegesu, chì scorri longu a costa di l'Eurasia. Altra acqua entri da
l'uceanu Pacificu à traversu u Strettu di Bering. A maiò parti di l'acqua in
isciuta passa à traversu u currenti uriintali di a Gruinlandia. A tampiratura è
a salinità varieghjani sicondu i staghjoni, siguendu a furmazioni è u
sciuglimentu di i ghjacci. U ghjacciu gallighjeghja nantu à a superficia di
l'acqua, incù un spissori mediu di 3 m (incù punti occasiunali di 10 m). A
crostula di ghjacciu raddoppia i so probbii diminsioni d'inguernu, inglubendu
parti di a terraferma circustanti. L'iceberg si staccani da u cunfini di a
banchisa, è navigheghjani pianamenti versu u sudu, sciugliendu si.

In u mari glaciali articu sò prisenti spezii à risicu trà i quali l'alefanti
marinu è a balena, oltri à altri mammiferi (pinnipedi) è pesci; trà
l'invirtibrati hè nota a grandi Medusa criniera di lionu, prisenti in u mondu
sopra à u 42º parallelu Nordu.

L'ecusistema hè quantunqua fragili è lentu a ricustituiscia si in seguitu à
scunvuglimenti.

A vegetazioni maghjuramenti diffusa hè quidda di u fiturubu, chì improda i
nutrienti purtati à u mari da i fiuma è da i currenti pacifichi è uceanichi.
L'assenza di luci in u periodu inguirnali è u stratu di ghjacciu prisenti sopra
l'acqua rendini difficiuli u sviluppu di i pianti; eppuri d'istati hè pussibuli
par i pianti di crescia è effittuà a fotosintesi par periodi più prulungati.

U ghjacciu copri a maiò parti di a superficia di u mari par tuttu l'annu, è par
via di cunsiquenza i tampiraturi sò sottu à zeru par a maiò parti di u tempu.
L'Articu hè una forti surghjenti di aria freta chì si movi versu l'equatori,
scuntrendu in u so passaghju aria più calda à i medii latitudini è pruvuchendu
piuviti è nivati. A so pusizioni pulariu faci ch'hè l'inguernu hè longu è par a
maiò parti in l'oscurità. In 'ssu periodu, u tempu hè fretu stabili è u celi
generalamenti pulitu. D'istati, a notti si riduci guasi à zeru, ma a radiazioni
sularia maiori ùn faci micca alzà mori i tampiraturi. U tempu hè nibbiosu, incù
debuli cicloni chì portani acqua è nevi.

Incù l'aumentu di a cuncintrazioni di anidridi carbonica in l'atmusfera
terrestra è u finominu cunsiguenti di riscaldamentu glubali sottu forma di
effettu serra, a parta da u seculu scorsu è insin'à i ghjorna d'oghji si
custatta una fusioni prugrissiva di i ghjacci artichi in vulumu è u so ritiru in
estinsioni. Trà u 1979 è u 2006 l'estinsioni di i ghjacci artichi s'hè
glubalamenti ridutta di u 25%, mediamenti ogni annu 100 000 km² di ghjacciu si
sdrughjini è ùn si riformani micca duranti l'inguernu. In u 2009 una squatra di
scentifichi imprudendu un mudernu mudeddu climaticu è siguendu unu scenariu di
inguinamentu mediu hà stimatu ch'hè trà u 2100 in u mari Articu tutti i
ghjacciali sarani fusi.

U Polu Nordu soffri di un bucu in l'ozonu simili a quiddu più cunnisciutu di u
Polu Sudu, ma più chjucu.

I porti principali di stu mari sò i cità russii di Murmansk è Arcangelo in
Russia, Churchill in Canada, è Prudhoe Bay in Alaska (USA). A navigazioni spessu
hè pussibuli solu d'istati, quandu u ghjacciu lascia libara una parti di
l'acqua. Sò à spessu nicissarii navi spiciali rompighjacciu, chì sò capaci di
apra si a via in un stratu di ghjacciu gallighjanti, finch'è quistu sii
abbastanza suttili. U Passaghju à nordu-punenti (nantu à i costi nordu di u
Canada è di l'Alaska) hè statu tiatru di famosi splurazioni.

U Mari Glaciali Articu hè ancu strategicamenti impurtanti, essendu a via più
corta trà u Nordamerica è a Russia; esistini stazioni è basi scentifichi in a
zona a Ny Alesund in l'isuli Svalbard, Nurvegia.



https://co.wikipedia.org/wiki/Mare_Mediterraniu

U Mari Tarraniu (o Mare Terraniu) hè un mari intercuntinintali situatu trà
Auropa, Africa è Asia. A so superficia apprussimativa hè di 2,51 milioni di km²
ed hà un sviluppu massimu longu i paralleli di circa 3 700 km. A lunghezza
tutali di i so costi hè di 46 000 km, a prufundità media essendu di circa 1 500
m, mentri quidda massima hè di 5 270 m vicinu à i costi di u Pelupunnesu. A
salinità media ammonta da 36,2 à 39 ‰.

A pupulazioni prisenti in i Stati bagnati da i so acqui ammonta à circa 450
milioni di parsoni. Sicondu a sturiugrafia hè tradiziunalamenti cunsidaratu, à
tempu cù u Prossimu Urienti è à u Mediu Urienti, com'è a culla di a civiltà
uccidintali à parta da u mondu anticu. Ci sfocia u fiumu più longu di u mondu: u
Nilu.

U Mari tarraniu hè culligatu à punenti à l'uceanu Atlanticu, à traversu u
strettu di Gibilterra. À livanti à traversu u mari di Marmara, par via di i
Dardaneddi è u Bosforu, hè culligatu à u Mari Neru. U mari di Marmara hè à
spessu cunsidaratu parti di u Mari tarraniu, mentri u Mari Neru hè in generali
cunsidaratu un mari distintu. U canali di Suez à sudu-livanti cullega u Mari
tarraniu à u Mari Rossu.

I marei sò assà limitati par via di u schersu culligamentu incù l'uceanu, chì
limiteghja a massa d'acqua tutali cuncirnata da u finominu.

À l'azzioni di u mari Meditarraniu com'è cistarra termica hè in bona parti
divutu u clima meditarraniu, carattarizatu generalamenti da inguerni umiti è
istati caldi è secchi. I culturi carattaristichi di a rigioni sò: alivu, uva,
agrumi, è lecci suvarini.

U terminu Meditarraniu diriveghja da a parola latina Mediterraneus, chì
significheghja à mezu à i terri. U mari Meditarraniu à traversu a storia di
l'umanità hè statu cunnisciutu incù parechji noma. L'antichi Rumani u
chjamavani, par asempiu, "Mari nostrum", veni à dì u nosciu mari (è infatti a
cunquista rumana tuccò tutti i rigioni affacciati annantu à u Meditarraniu).

A dinuminazioni البحر الأبيض المتوسط in arabu, à u-Biiḥr à u-Abyaḍ à
u-Mutawassiṭ, veni à dì "Mari Biancu di Mezu", hà inspiratu a dizioni turca di
Akdeniz, "Mari Biancu". In l'altri lingui di u mondu, di solitu si hà sia un
prestitu da u latinu o da lingui niulatini (par asempiu inglesa Mediterranean
Sea), sia, più spessu, un calcu da u sensu di "mari mediu, à mezu (à i terri)"
(par asempiu tedescu Mittelmeer, ebraicu Hayam Hatikhon (הַיָּם הַתִּיכוֹן), "u
mari di mezu", berberu ilel Agrakal, "mari trà-terri", giappunesa Chichūkai
(地中海), "mari à mezu à i terri", albanesa deti mesdhe, U mari à mezu à i terri).

Vera è probbiu ponti trà tarritorii, a rigioni di u Mari tarraniu hè cunsidarata
com'è a culla di parechji trà i più antichi civiltà di a Pianeta, è ancu u
tiatru principali di a storia è di a cultura di a civiltà uccidintali.
L'agricultura à tempu cù l'addivamentu si diffusi annantu à i so costi intornu à
u 6000 a.C. Più dopu, in a so parti uriintali, una più accintuata dinamicità
culturali purtò à a nascita d'arii urbani carattarizati da floridi attività
artisgianali è da un certu dinamisimu in i cummerci. Grazia à l'azzioni
mediatrici di i Critesi, da l'isula di Creta, centru di a civiltà minoica -
micenia - trà u III è u II millenniu a.C. - si svilupponi intensi flussi
cummirciali chì cuncirnàni i costi anatolichi, a Grecia, l'Egittu, i costi di u
Libanu, di l'Italia Miridiunali, di a Sicilia è di a Sardegna, cuntribuendu à
intinsificà i rapporti culturali trà i numarosi populi custieri. Dopu à a crisa
di u 1200 a.C., quandu u sistemu intreiu di i cummerci fù sconvoltu da
l'invasioni distruttivi di i Populi di u mari caghjunendu l'affundamentu di
l'Imperu ittitu è di a Civiltà micenia, i mutamenti pulitichi successivi criàni
in a zona siru-palistinesa i cundizioni par u sviluppu di i centri fenici è a
nascita di a statu ebraicu.

Abili navigatori è altrettantu abili in i cummerci i Fenici (nomu grecu par
riferiscia si à i Cananei) navigàni in longu è in largu par tuttu u Meditarraniu
spurtendu i prudutti di u so floridu artisgianatu in i centri è porti
cummirciali, dendu impulsu à a criazioni di cità custieri com'è Cartaghjina. In
u VII seculu longu i stradi cummirciali trà urienti è uccidenti, à i Fenici
s'affiancàni i Grechi chì impiantàni culonii in u bacinu ionicu, in u Mari
Tirrenu, in u Mari Egeiu finu à u Mari Neru. A custanti crescita di novi
insidiamenti criàni forti tinsioni frà i populi custieri par via di a
cuncurrenza in i marcati è l'espansioni greca in Uccidenti fù bluccata in u 541
a.C. da l'allianza trà Etruschi è Cartaghjinesi in a Battaglia di u Mari sardu.
In u seculu dopu i Grechi funi prutagunisti in l'epicu scontru chì in u 480 a.C.
l'opposi à i miri di Sersi in a Battaglia di Salamina, salvendu i so terri da
l'accupazioni pirsiana. I nascenti putenzi di Roma è Cartaghjina svaccaghjàni di
novu u Meditarraniu è longhi guerri si cunclusini incù a cunsacrazioni di a
putenza rumana è a distruzzioni di i Punichi. Da tandu u Meditarraniu divintò
par i Rumani u Mari nostrum è annantu à tuttu u so bacinu si irradiò a civiltà è
a putenza di a Roma ripublicana è imperiali. Dopu à a caduta di l'Imperu rumanu
d'Uccidenti è a stagnazioni di i cummerci in u bacinu uccidintali, in l'Imperu
rumanu d'Urienti i Bizantini mantensini intensi i traffichi marittimi finch'è in
u VII è in u VIII seculu l'espansioni islamica scambiò di novu l'intreiu bacinu,
oltripassendu u Strettu di Gibilterra è ghjunghjendu finu à a Spagna incù a so
civiltà.

I Ripublichi marinari d'Amalfi, Vinezia, Pisa è Ghjenuva l'intaressi cummirciali
in Urienti erani minacciati da i pirati saraceni, s'opposini efficaciamenti à
st'espansioni, ma sii i cuntrasti incù i marinarii aragunesi, in aspra
cuncurrenza annantu à i stradi versu Livanti, sii a caduta di Bisanziu in u
1453, purtàni à u diclinu di i traffichi meditarranii, diclinu chì s'accintuò
sempri di più dopu à u 1492 incù a scuparta di l'America è chì mancu a vittoria
in a Battaglia di Lepanto in u 1571 riiscì à firmà, ghjunghjendu in u seculu
XVII à a drastica riduzioni di a putenza navali viniziana. In u Setticentu i
dibulezzi di l'Imperu ottumanu favuritini i scopi espansiunisti di l'Inglesi in
u bacinu uccidintali, di l'Austriachi versu l'Adriaticu è di i Russii in u
bacinu uriintali. In u seculu XIX, duranti i guerri nabulionichi Francia è
Gran'Britagna si scuntràni viulintamenti in u Meditarraniu cumbattendu una
guerra chì vidi l'inglesi privalè è assicurà si cusì u duminiu incuntrastatu di
i mari. Sempri in l'Ottucentu, a custruzzioni di u canali di Suez resi pussibuli
u culligamentu di u Mari tarraniu à l'Uceanu Indianu è custituì un avvinimentu
di grandi impurtanza par i cummerci marittimi chì s'evitava in 'ssa menra a
circunnavigazioni di l'Africa par righjunghja via mari i ricchi marcati
asiatichi.

U mari tarraniu uccidintali cumprendi dui bacini principali, quiddu
algerianu-pruvinzali è u bacinu tirrenicu. U prima accupa un'aria più o menu
triangulari chì cumprendi u mari d'Alborán, u mari di i Baliari, u canali di
Sardegna, u mari di Sardegna, u mari di Corsica è u mari Liguru. Hà una
superficia di circa 240 000 km² è una prufundezza massima di circa 2 800 m. In
parechji zoni custieri, tipicamenti à i foci di l'Ebru è di u Rodanu a
piattaforma cuntinintali righjunghji ancu i 60 km di larghezza, incù un massimu
di 72 km vicinu à u Golfu di u Lionu. A larghezza minima occorri inveci trà
Ghjenuva è Tulonu, induva u fundali hè carattarizatu da ampii è prufondi canyon.
L'isuli di Maiorca è Minorca ani una piattaforma cumunu mentri Ibiza hè siparata
da un bracciu di mari prufondu 800 m. À u centru di u bacinu si trova a piana
abissali di i Baliari, prufonda da i 2600 à i 2800 metri. U bacinu tirrenicu hè
a parti più prufonda di u mari tarraniu uccidintali, è righjunghji infatti i
3800 m di prufundità (Fossa di u Tirrenu). U fundali hè carattarizatu da a
prisenza di numarosi dursali è di rilievi di tipu vulcanicu. Ci sò muntagni
sottumarini chì in parechji casi coddani insin'à -500 m com'è u Monti Marsili è
u Monti Vavilov.

Pochi è di mudesti diminsioni sò i piani abissali frà li quali si trovani a
piana di Corsica, a piana d'Orosei, a piana d'Olbia, a piana abissali tirrenica
è u rialzu plinianu. U bacinu hè praticamenti chjusu, hè missu in cumunicazioni
incù i bacini aghjacenti da pochi stretti passaghji. À u nordu un canali
prufondu circa 3/400 m u metti in cumunicazioni incù u Mari Liguru, u strettu di
Bonifaziu, micca prufondu più di i 50 m, u metti in cumunicazioni incù u bacinu
algerianu à tempu cù u prufondu canali di Sardegna, carattarizatu da a prisenza
di a fossa algerianu-tirrenica, metti in cumunicazioni i dui bacini à sudu di a
Sardegna.

U canali di Sicilia, incù un fundali bassu è carattarizatu da a prisenza di
banchi chì poni riducia a prufundezza à pochi dicini di metri, u metti in
cumunicazioni incù u Meditarraniu Uriintali.

Facini parti di u Meditarraniu uriintali u bacinu di u mari Adriaticu, u mari
Ioniu, u mari Egeiu, u mari Libicu è u bacinu di u mari di Livanti. L'Adriaticu
hà una superficia di circa 135 000 km² è una prufundezza massima di 1 230 m.

Da un puntu di vista murfulogicu pò essa divisu in trè arii: a parti
sittintriunali cumplittamenti duminata da u delta di u Pocu hè un lentu declivu
in u quali a prufundezza ùn supareghja micca i 75 m. A parti cintrali, trà
Ancona è u Gargano, hè carattarizata da a prisenza d'una diprissioni ditta
"fossa di u mediu Adriaticu" (266 m). A zona miridiunali hà una piattaforma
cuntinintali chì si ristringhji in currispundenza di a Puglia finu à circa 20
km. Frà a Puglia è l'Albania si trova a piana adriatica incù una prufundezza
media di circa 1 000 m è a massima di 1 200 m. Da quì a prufundezza ricodda à
circa 800 m in currispundenza di u canali d'Otranto chì sipara u Mari Adriaticu
da u Mari Ioniu.

U mari Ioniu si stendi annantu à una superficia di circa 616 000 km² da i costi
di a Libia è di a Tunisia fina à l'Albania, Grecia è à l'Italia miridiunali.
Righjunghji una massima prufundità (5 270 m) in a fossa Calypso (ditta ancu
fossa ellenica), à u largu di a costa miridiunali di u Peluponnesu. In u Mari
Ioniu si trova a più stesa piana abissali di u mari tarraniu.

U mari Egeiu hà una superficia di circa 80 000 km² è conta più di 200 isuli. U
cullega à u Mari Ioniu u Golfu di Corintu (56 m) è numarosi canali prufondi frà
i 300 m è i 800 m frà l'isuli di Rodi è Creta. Righjunghji a so massima
prufundità (2 500 m) in currispundenza di a fossa di Creta chì si stendi da u
Golfu di Argolide à Rodi.

U Mari di Livanti hè a parti più uriintali d u mari tarraniu, ed hà una
superficia di circa 320 000 km2. Hè dilimitatu à punenti da a linia chì
cunghjunghji Capu Ra's à u-Hilal, in Libia incù l'isula di Gavdos vicinu à
Creta. A piattaforma cuntinintali hè assà stesa sii vicinu à u delta di u Nilu
sii in u golfu di Iskenderun. A massima prufundezza hè di 4 384 m in
currispundenza di a fossa di Pliniu.

U clima di gran'parti di i paesa chì s'affacciani annantu à u bacinu di u
Meditarraniu hè carattarizatu da istati caldi è asciutti incù piuviusità
cuncintrata in u periodu vaghjimali è inguirnali. Sti carattaristichi climatichi
sò riscuntrati ancu in altri parti di a pianeta è pricisamenti in a California
centru-miridiunali, in Australia uccidintali, in Sudafrica è in a parti centru
sittintriunali di u Cili. L'influenza di i currenti marini ni custituisci unu di
i fattori fundamintali chì quiddi carrieghjani acqui incu una tampiratura più
alta rispettu à a latitudina. Inoltri a vicinanza di u tropicu parmetti in i
periodi estivi a pirmanenza di massi d'aria calda è asciutta, com'è in i climi
sub-trupicali.



https://co.wikipedia.org/wiki/Mare_Egeu

U mari Egeiu (o Mare Egeu) (in grecu: Αιγαίο Πέλαγος, Egeiu Pilagos, in turcu:
Egi Dinizi) hè un mari di u mari Tarraniu situatu trà a parti miridiunali di a
penisula balcanica è quidda uccidintali di l'Anatolia. À nordestu hè cunnessu
incù u mari di Marmara è dinò incù u mari Neru à traversu u strettu di i
Dardaneddi è u Busforu. L'isuli egei si trovani à u so internu, mentri hè
dilimitatu à sudu da l'isuli di Creta è Rodi. L'Egeiu hè una di i novi rigioni
giugrafichi di a Grecia. Hè suddivisu in dui rigioni amministrativi, l'Egeiu
Sittintriunali è l'Egeiu Miridiunali chì à livanti cunfineghjani incù u statu
turcu. L'Egeiu bagna ancu i costi uccidintali di a Turchia, suddivisi
amministrativamenti in novi pruvinci chì custituiscini a rigioni egeia. A zona
sittintriunali di u Mar' Egeiu à nordu di u 40º parallelu, hè ditta Mari di
Tracia. U mari era tradiziunalamenti cunnisciutu cù u nomu di Arcipelagu (in
grecu, Αρχιπέλαγος), nomu incù u quali dopu si inditavani l'isuli di u mari è in
seguitu passò à indicà ogni gruppu d'isuli, datu chì u mari Egeiu hè notu par a
grandi quantità d'isuli è arcipelaghi.

À tempi antichi funi pruposti parechji spiigazioni à u nomu Egeiu. Si dicia chì
saristi statu numinatu cusì par a cità greca di Aigai (Egi), o par Egeiu, un rè,
patri di Teseiu, chì pinsendu chì u figliolu fussi mortu si ghjittò in mari. I
dei cumpassiunevuli detini à u mari u so nomu, o Aigaion, "mari di i capri", un
antru nomu di Briareu, unu di l'antichi ecatonchiri, o, spicialamenti trà
l'atinesi, par Egeiu, u babbu di Teseiu, chì si ghjittò in mari quandu viditi a
navi di u figliu incù i veli neri, postu ch'è cridia chì l'eroi fussi mortu
circhendu di purtà à tarmini a so missioni. In rialità Teseiu avia solu
sminticatu di issà veli bianchi, chì avariani inveci simbulizatu a bona riescita
di l'impresa. Una pussibuli etimulugia diriva da u grecu αἶγες - aiges = "onda"
(Esichiu di Alissandria; usu mitaforicu di αἴξ (aix) "capra"), da u quali "mari
ondosu", si cunsidareghja ancu αἰγιαλός (aigialos) "costa". In bulgaru (a
Bulgaria hà cunfinatu più volti in passatu incù u mari Egeiu) u mari hè notu
ancu com'è mari Biancu (Бяло море, Bjalu mori, in grafia antica Бѣло море), in
cuntrappusizioni à u mari Neru (Черно море). Quist'usu diriva da u turcu Ak
Deniz (mari Biancu) è Kara Deniz (mari Neru), chì a so volta rifletti l'anticu
usu in turcu di l' epiteti biancu hè neru par indicà u sudu è u nordu.

A linia di costa oghjinca ricodda circa à u 4000 a.C. Prima di tandu duranti u
piccu di l'ultima era glaciali (circa 16000 a.C.) u liveddu di u mari era 130
metri più bassu, è ci erani larghi pianuri custieri à u postu di l'oghjincu mari
Egeiu sittintriunali. Quandu ci si stalletini l'essari umani,l'isuli oghjinchi,
inclusa Milu incù a so impurtanti pruduzioni d'ussidiana, erani prubabilamenti
sempri cunnessi incù a terraferma. A forma generali di a linia custiera oghjinca
apparischi circa in u 7000 a.C., mentri u liveddu di u mari post-era glaciali
saristi cuntinuatu à ricuddà par altri 3000 anni. I civilisazioni succissivi di
l'ità di u bronzu in Grecia è a so cunnissioni incù mari Egeiu ani datu
urighjina à u tarmini generali di civilisazioni egeia. In i tempi antichi u mari
fù u locu d'urighjina di dui antichi civilisazioni: a civilisazioni minoica a
Creta è quidda micinea in u Pilupunnesu.

In seguitu surghjitini i cità statu (poleis) d'Atena è Sparta, trà i molti altri
chì andavani à custituiscia l'aria d'influenza atinesa è a civilisazioni
ellenica. Platonu discrivia i grechi chì viviani intornu à l'Egeiu "com'è
ranochji intornu à unu stagnu". U mari Egeiu fù dopu invasu da i pirsiani è da i
rumani, amministratu in seguitu da l'imperu bizantinu, da i viniziani,
cunquistatu da i turchi silgiuchidi è da l'imperu uttumanu finu à a risurrizioni
greca di u 1821 di a quali fù tiatru impurtanti. L'Egeiu fù u locu d'urighjina
di a dimucrazia è ancu quiddu di a civilisazioni ellenica, è i so rotti funi i
vii di cuntattu trà varii civiltà diffarenti di u Meditarraniu uriintali.

Molti di l'isuli di u mari Egeiu ani porti è baii sicuri, è in u passatu a
navigazioni à traversu u mari era più simplici ch'è viaghjà à traversu u tarrenu
accidintatu di a terraferma greca è di l'Asia Minori. Annantu à l'altri isuli sò
estratti u marmaru è u farru. L'isuli più grandi ani certi vaddi firtili è
pianuri in genaru custieri. L'isuli di u mari Egeiu, 1 415 trà isuli è isulotti,
appartenini in a guasi tutalità à a Grecia è solu dui isuli appartenini à a
Turchia: Tinedu (in turcu: Buzcaada, in grecu: Τένεδος) è Imbru (in turcu:
Gökçiada, in grecu: Ίμβρος).

U mari Egeiu copri un'aria di circa 214 000 km², è misura circa 610 km in
longitudina è 300 km in latitudina. A prufundità massima hè 3 543 m à u largu di
a costa uriintali di Creta. L'isuli egei si trovani in i so acqui, incù i
siguenti isuli chì dilimiteghjani u mari à sudu (da punenti versu livanti):
Cirigu, Cirigottu, Creta, Casu, Scarpantu è Rodi. L'isuli di u mari Egeiu poni
essa divisi in setti gruppi:

A parola arcipelagu era applicata in urighjina à u mari Egeiu è à i so isuli.
Molti di l'isuli egei o di i cateni d'isuli sò in effetti estinsioni di i cateni
muntosi di a terraferma. Una catena si stendi à traversu u mari finu à Chiu,
un'antra si stendi à traversu l'isula di Eubea finu a Samu, è una terza si
stendi à traversu u Pilupunnesu è Creta finu à Rodi, dividendu l'Egeiu da u Mari
Tarraniu. L'insinaturi di l'Egeiu cumincendu da sudu è muvendu si in sensu
urariu includini annantu à a Creta, u golfu di Mirabedda, a baia d'Almyros, a
baia di Souda è u golfu di Canea, mentri versu a terraferma si trovani u mari di
Myrtoön à punenti, u golfu Sarunicu à nordupunenti, u golfu di Pitali, da u
quali si entri in u golfu miridiunali di Eubea, u golfu di Volos, da u quali si
entri in u golfu sittintriunali di Eubea, u golfu di Saluniccu à nordestu, a
penisula di Calcidica, chì includi i golfi di Cassandra è di u Monti Athos, à
nordu u golfu di Orfani è a baia di Kavala; i ristanti insinaturi si trovani in
Turchia: u golfu di Saros, u golfu di Edremit, u golfu di Dikili, u golfu di
Çandarlı, u golfu di Smirni, u golfu di Kuşadası, u golfu di Gökova è u golfu di
Güddük.

L'acqui supirficiali di u mari Egeiu si movini in sensu antiurariu, incù l'acqui
à salinità supiriori di u Mari Tarraniu chì si movini versu u nordu longu a
costa uccidintali di a Turchia prima d'essa dispersi da u flussu d'acqua menu
densu pruvinienti da u mari Neru. A densa acqua di u Mari Tarraniu scendi in
prufundità sottu u flussu di u mari Neru à circa 23-30 m è scorri cusì à
traversu u strettu di i Dardaneddi drentu u mari di Marmara à una vilucità di
5-15 cm/s. U flussu in isciuta da u mari Neru scorri versu punenti longu i costi
sittintriunali di a Grecia. L'ucianugrafia fisica di u mari Egeiu hè cuntrullata
soprattuttu da u clima rigiunali, da l'intruduzioni d'acqui freschi da i grandi
fiuma chì scorrini in l'Auropa suduriintali è da i variazioni staghjunali in u
currenti supirficiali pruvinenti da u mari Neru. L'analisi di u mari Egeiu
duranti u 1991 è u 1992 ani rivilatu trè massi d'acqua distinti:



https://co.wikipedia.org/wiki/Malmignattulu

U malmignattu (o malmignattulu) (Latrodectus tredecimguttatus) hè un tipu di
ragnu chì faci parti di a famiglia di i Theridiidae. Si scontra in tutta a
rigioni di u Mediterraniu ma dinò in u nordu di l'Africa, in Asia Cintrali, in
Russia suttana è in l'Isuli Canarii. Pò essa priculosu pa l'omu. Era ancu
cunnisciutu da i grechi à tempi antichi antichi. U malmignattu hè neru, è t'hà à
spessu trè paghji di tacchi rossi, calchì volta chjirchati bianchi o giaddi. I
patti sò forti è neri. U malmignattu hè discrittu à spessu com'è pussidendu
tredici tacchi rossi. Ma esistini calchì variazioni, apposta chì pò accada chì
'ssi tacchi fussini bianchi.

Ci hè un impurtantu dismurfisimu sessuali ind'è u malmignattu, postu chì a
femina (8-18 mm) hè bedda più maiori ch'è u masciu (3-6 mm). L'adulti masci si
trovani da maghju à sittembri, quandu i femini inveci si scontrani da maghju à
nuvembri. U malmignattu cattura i so predi vivi par via di una ragnata
abbastanza maiori, ma bedda piattata è si nutrisci par u più d'insetti. Accadi
chì l'accupiamentu fussi priculosu pà u masciu, chì pò essa divuratu tandu da a
femina.

U malmignattu hè vilanosu, è una pizzicatura pò ancu essa murtali. Ci vò d'andà
subitu à u spidali o à a clinica. U vilenu agisci da 10 minuti à un'ora. Ma sola
a femina hè vilanosa .

Un sinonimu cumunu di Latrodectus tredecimguttatus hè Latrodectus mactans
tredecimguttatus.

U malmignattu hè cumunu in Corsica. Hè ancu chjamatu a zinevra. Si scontra à
spessu in u centru di a Corsica è in Pumonti. Hè più raru in Cismonti. Hè
piuttostu da marzu à sittembri chì ci hè u risicu di fà si pizzicà.

Ci conta Roccu Multedo chì si scuntrava à spessu in l'arghji in tempi di
tribbiera o in i lecci suvarini.

In i tempi, sicondu Roccu Multedo, s'aduprava a fiamma par curà ni a pugnitura è
in Osani, era imprudatu u forru caldu.

Accadi chì u malmignattu fussi citatu in a cultura corsa. Par asempiu in a
ghjastema:



https://co.wikipedia.org/wiki/Maccaonu

U maccaone (o maccaonu) (Papilio machaon) hè un tipu di farfalla chì face parte
di a famiglia di e Nymphalidae.

Hè una farfalla maiò, incù una apertura alare massima di 8 o 10 centimi. Per via
di quessa si vede è si scontra à spessu in a natura, da aprile à sittembre.
L'ale da daretu di i maccaoni hanu spezia di coda. Ci hè pocu dimurfisimu
sissuale è u masciu è a femina sò guasi listessi. U maccaone bula lestru è ùn hè
micca cusì faciule d'ossirvà lu annantu à un fiore.

I brughi sò verdi, incù anelli neri pichjulati di giallu. Si nutriscenu per u
più di finochji, ma ancu di rundoni. I brughi hanu un organu particulare, chì li
serve per difende si, situata daretu à u capu. 'Ssu organu hè arancinu è puzza
assai.

U maccaone s'assumiglia assai à a farfalla ferulaghja, una spezia di farfalla
endemica di a Corsica è a Sardegna. Ma esistenu qualchì differenze.

U maccaone hè cumunu in Corsica. Si scontra ind'ellu ci hè u finochju. Esiste
dinù in Corsica a farfalla ferulaghja, una spezia endemica di a Corsica è di a
Sardegna. E dui farfalle si ponu cunfonde, ma a coda di u maccaone hè più longa
ch'è quella di a farfalla ferulaghja.



https://co.wikipedia.org/wiki/Levafrebba

A Ghjumenta di preti (Mantis religiosa) hè un insettu chì faci parti di a
famiglia di i Mantidae. U nomu latinu mantis religiosa è altri noma in parechji
lingui facini rifarenza à a riligioni. Veni da u fattu chì a ghjumenta di preti
teni i so patti da davanti di tal' manera chì si diciaria ch'edda hè in
pusizioni par prigà.

A ghjumenta di preti hè urighjinaria di l'Africa, di l'Auropa miridiunali è di
l'Asia minori. Hè mori cumuna in i cuntorni di u Mari Terraniu. S'hè ancu
diffusa in Nord'America a parta da 1899, essendu stata impurtata quà di manera
accidentali.

A ghjumenta di preti hè un predatori di l'altri insetti: manghja griddi, moschi,
sbarabattuli, bruga, varma o ragna.

S'accoppia a ghjumenta di preti d'aostu à uttrovi. Una carattaristica molta
cunnisciuta di l'accuppiamentu hè chì a femina, dopu à essa si accuppiata o ancu
duranti l'accuppiamentu, pò divurà u masciu, cumincendu pà a testa mentri ch'è
l'organi genitali cuntinueghjani l'attu sissuali. Accadi ancu, s'edda hè mori
famita a femina, ch'edda divuressi u masciu prima d'accupià si. 'Ssu
cumportamentu di cannibalisimu hè statu à l'urighjina di parechji
intarpritazioni: crudeltà di a femina, o succidiu di u masciu accumpagnatu di a
vulintà di trasmetta a so sumenti è u so cibu à i siguenti ginirazioni; et
cetara. Ma a spiigazioni muderna hè chì a femina attira u masciu par a so
sumenti è par nutriscia si, à un'ebbica chì i predi so schersi è chì a femina
t'hà bisognu di mori cibu par purtà i so ova (Flesh è Cardé 2009).

A ghjumenta di preti hè mori cumuna in Corsica. Si scontra in a Corsica sana, da
u cantu di u mari insin'à 1250 metri.

Altri noma corsi di a ghjumenta di preti sò: a levafrebba, a ghjumenta
cavallina, a ghjumenta di u diauli (Dizz. U Muntese), a cantamessa o ancu a mula
di u preti.



https://co.wikipedia.org/wiki/Latrodectus_tredecimguttatus

U malmignattu (o malmignattulu) (Latrodectus tredecimguttatus) hè un tipu di
ragnu chì faci parti di a famiglia di i Theridiidae. Si scontra in tutta a
rigioni di u Mediterraniu ma dinò in u nordu di l'Africa, in Asia Cintrali, in
Russia suttana è in l'Isuli Canarii. Pò essa priculosu pa l'omu. Era ancu
cunnisciutu da i grechi à tempi antichi antichi. U malmignattu hè neru, è t'hà à
spessu trè paghji di tacchi rossi, calchì volta chjirchati bianchi o giaddi. I
patti sò forti è neri. U malmignattu hè discrittu à spessu com'è pussidendu
tredici tacchi rossi. Ma esistini calchì variazioni, apposta chì pò accada chì
'ssi tacchi fussini bianchi.

Ci hè un impurtantu dismurfisimu sessuali ind'è u malmignattu, postu chì a
femina (8-18 mm) hè bedda più maiori ch'è u masciu (3-6 mm). L'adulti masci si
trovani da maghju à sittembri, quandu i femini inveci si scontrani da maghju à
nuvembri. U malmignattu cattura i so predi vivi par via di una ragnata
abbastanza maiori, ma bedda piattata è si nutrisci par u più d'insetti. Accadi
chì l'accupiamentu fussi priculosu pà u masciu, chì pò essa divuratu tandu da a
femina.

U malmignattu hè vilanosu, è una pizzicatura pò ancu essa murtali. Ci vò d'andà
subitu à u spidali o à a clinica. U vilenu agisci da 10 minuti à un'ora. Ma sola
a femina hè vilanosa .

Un sinonimu cumunu di Latrodectus tredecimguttatus hè Latrodectus mactans
tredecimguttatus.

U malmignattu hè cumunu in Corsica. Hè ancu chjamatu a zinevra. Si scontra à
spessu in u centru di a Corsica è in Pumonti. Hè più raru in Cismonti. Hè
piuttostu da marzu à sittembri chì ci hè u risicu di fà si pizzicà.

Ci conta Roccu Multedo chì si scuntrava à spessu in l'arghji in tempi di
tribbiera o in i lecci suvarini.

In i tempi, sicondu Roccu Multedo, s'aduprava a fiamma par curà ni a pugnitura è
in Osani, era imprudatu u forru caldu.

Accadi chì u malmignattu fussi citatu in a cultura corsa. Par asempiu in a
ghjastema:



https://co.wikipedia.org/wiki/K%C3%A1roly_Pol%C3%A1nyi

Károly Polányi (natu in Vienna u 25 ottobre di u 1886 è mortu in Toronto u 23
aprile 1964) fù un storicu di l'economia è intelletualle ungrese, cunnisciutu pè
u libru : A Grande Trasformazione.

Natu in l'Imperiu Austro-Ungrese, Károly Polányi slugiò in Ingliterra in 1933, è
diventò prufessore à l'università di Oxford, nanzu d'andà si ne in u Canada dopu
à a Secunda Guerra Mondiale.

Polányi fù attivu in parechje clubi politichi in Ungheria. Fù cusi u primu
presidente di u Circulu Galilei, in 1908, è participeghja à a redazzione di un
ghjurnale radicale. Participò à a revoluzione democratica di 1918 in 'ssu paese,
ma si n'andò in Vienna durante a Ripublica di i Consiglii.

A teoria maiò di A Grande Trasformazione hè chì u mercatu ùn hè micca naturale,
cume lu pinsanu i liberali, ma u produttu di ciò chì chjama a «grande
transformazione», chì hè un muvimentu di «disincastramentu» di l'economia da u
restu di a sucetà. Quessu disincastramentu cagiunò trè «mercanziazione" :



https://co.wikipedia.org/wiki/Ivanu_Colonna

Ivanu Colonna hè un'indipindentista corsu militanti, cundannatu parchè pudaria
essa l'autori di l'omicidiu di u Prifettu francesu Claude Érignac u 6 di
frivaghju 1998 à Aghjacciu.

Natu u 7 d'aprile 1960 à Aghjacciu, si stabilisci cù a famiglia, in 1975, à
Nizza induv'e Ghjuvan-Ugu Colonna (u so babbu), à l'epica prufissori
d'aducazioni fisica, era statu trasfiritu. Dopu avè ottenutu u baccalauriatu
D'Ivanu Colonna cumincia à studià pè avè la listessa prufissione di u so babbu
ma abbandona i studi è torna in Corsica in 1981.

Si stabilisci à Carghjesi, induve addeva capri. Militeghja in muvimenti
naziunalisti corsi vicini à u FLNC. Hè suspittatu d'avè participatu in quessu
periudu à numarosi attintati, ma a so participazione ùn fù mai dimustrata. In
1990, à l’epica di l'inquadramentu di i militanti di u FLNC in Canal Historique,
Canal Habituel è Resistenza, pari chì faci un passu in daretu rispettu à u
muvimentu naziunalistu.

Ivanu Colonna deve risponde d'assuciazioni di dilinquenti cù fini tarruristichi
pà l’attaccu di a giandarmaria di Pitrusella (Corsica subrana) in 1997, in u
cursu di a quali fù arrubbata l’arma utilizata dopu pè tumbà u prifettu francese
Claude Erignac.



https://co.wikipedia.org/wiki/Isula_di_Pianosa_(Tuscana)

Pianosa hè un' isula situata in u mari Tirrenu, chì faci parti di l'Arcipelagu
Tuscanu in u parcu naziunali umonimu.

U nomu di l'isula si riferisci, dipoi l'Antichità classica, à a so murfulugia
para: Planasia, da l'aghjittivu latinu planus ("paru"). Duranti u Medievu, u
nomu di l'isula si trasfurmò in Planosa.. L'isula fù abitata dapoi l'ebbica
preistorica; i più antichi tracci di prisenza umana essendu attribuibili à u
Paleuliticu supiriori. Sò stati ritruvati ancu manufatti è sipulturi di
pupulazioni appartinenti à u Mesuliticu è à u Niuliticu, ebbica à a quali si
data ancu l'insidiamentu attistatu annantu à u picculu isulottu dittu a Scola,
ughjettu di scavu da parti di a Soprintindenza par i Bè Archiulogichi di a
Tuscana, chì hà ristituitu ceramichi chì ricoddani à u prima Niuliticu à
ceramica impressa. Di particulari rilivanza sò i tracci di insidiamenti di a
preistoria ricenti, attribuibili rispettivamenti à l'Eneuliticu è à l'ità di u
bronzu. à l'Eneuliticu o ità di u ramu (IV-III millenniu a.C.) sò datevuli i
sipulturi in sapareddi naturali è artificiali scuparti à a fini di l'Ottucentu
da Raffaeddu Foresi è Gaetano Chierici, cù ughjetti chì sò sempri cunsirvati in
u museiu di Reggio Emilia; più ricenti hè a scuparta di un insidiamentu di a
media ità di u bronzu, ughjettu di scavu da parti di a Soprintindenza par i Bè
Archiulogichi di a Tuscana, chì attesta a prisenza insulari più sittintriunali
di a carattaristica ceramica dicurata in stili appenninicu, liatu à i stradi
cummirciali tirrenichi di a mità di u sicondu millenniu a.C.

In ebbica rumana l'isula era chjamata Planasia par a so cunfurmazioni para. Locu
di dipurtazioni, ci fù esiliatu in u 6-7 d.C. Agrippa Postumo, nipoti è exi
eredi di Augusto. Agrippa firmeti annantu à l'isula finu à u 14, annu ind'eddu
fù ghjustiziatu. Frà i custruzzioni d'ebbica antica sò visibuli, frà l'altri, i
ruderi di una villa rumana è un sistemu di catacombi scavatu annantu à dui
liveddi. A villa rumana, parzialamenti cunsirvata, hè cunnisciuta par appuntu cù
u nomu di Villa di Agrippa o Bagni di Agrippa, da u nomu di u nipoti di Augusto.
U stili architittonicu è i tecnichi di custruzzioni sughjiriscini effittivamenti
chì a villa sii stata edificata annantu à a fini di u I seculu a.C. è
abbandunata in u corsu di u I seculu d.C. Attualmenti hè pussibuli visità u
tiatru è u peristiliu. I strutturi funi edificati annantu à u pianu rucciosu di
un trattu di a costa uriintali, di fronti à u mari, incù scopu chjaramenti
scenugraficu. À i peda di a villa si trovani in mari i strutturi mezi summersi
di a piscaria, induva si addivavani spezii apprizziati di pesciu par u cunsumu
di u dominus. Altri strutturi rilativi à i piscarii si trovani rinchjusi
indrentu à u picculu portu mudernu.

Parechji ghjacimenti archiulogichi subacquei tistimunieghjani chì Pianosa si
truvava insirita in i stradi cummirciali di u mari Tarraniu rumanu, com'è di u
restu l'altri isuli di l'Arcipelagu Tuscanu, chì custituiscìani un' impurtanti
crucivia in a navigazioni di i sittori uccidintali di a grandi "via d'acqua".
Attualmenti sò stati idantificati dui di sti ghjacimenti, dinuminati Pianosa 1 è
Pianosa 2. U ghjacimentu Pianosa 2 hè statu scupartu da subacquei spurtivi, frà
u Portu Rumanu è u Scogliu di a Scarpa, in a parti nordu-punenti di l'isula è hè
carattarizatu da anfuri uliarii Dressel 20, di pruduzzioni spagnola (I-III
seculu d.C.). Assà più notu è studiatu di manera sistematica da a Soprintindenza
par i Bè Archiulogichi di a Tuscana hè u ghjacimentu Pianosa 1, postu di fronti
à u Scogliu di a Scola, in a parti à livanti di l'isula, à 36 metri di
prufundità annantu à fundali paru, frà pratarii di fulasca. U ghjacimentu hè
carattarizatu da più di centu anfuri à vista cumprindenti Dressel 1, Dressel 2-4
di pruduzzioni ispanica (nittamenti privalenti), Dressel 20, Pascual 1, Beltran
2 B è anfuri africani. Hè difficiuli à stabiliscia, par avà, a natura di u
ghjacimentu (relittu, relitti parechji, scaricu di portu?), annantu à u quali i
ricerchi sò sempri in corsu. D'uttrovi 2006 u ghjacimentu hè statu ughjettu di
ricerchi spirimintali.

In u Medievu l'isula fù à longu disputata trà Pisa è Genuva è infini, in u 1399
passò sottu u duminiu di Piumbinu. L'isula fù parechji volti pupulata è dopu
cumplittamenti abbandunata.

Ci funi in i seculi siguenti picculi culonii di elbani, chì si rifughjavani
annantu à l'isula duranti i periodi di pesca, è a prisenza di parechji presidii
militari.

In u 1856 fù istituita da u Granducatu di Tuscana a culonia penali agricula di
Pianosa è funi inviati annantu à l'isula i cundannati distinati à accupà si di i
travagli in i campi.

A prighjò firmò in attività duranti l'ebbica fascista è ci fù ditinutu in u 1932
ancu u futuru prisidenti di a Ripublica Sandro Pertini, incarciaratu par mutivi
pulitichi.

In u 1968 fù trasfurmatu in penitinziariu di massima sicurezza è a rimanenti
pupulazioni di l'isula fù evacuata. In a struttura vulsuta da u generali Carlu
Alberto Da a Ghjesgia funi cunfinati inizialamenti appartinenti à urganisazioni
tarruristichi è in seguitu priculosi membri di i mafii. Trà l'altri, ci funi
rinchjusi parsunaghji com'è Francis Turatello, Pasquale Barra è Rinatu Curcio.

L'isula faci parti di u Parcu Naziunali di l'arcipelagu Tuscanu. Un'associu ni
pruteghji l'aspettu è a zona marina fendu ni un locu piacevuli par sughjorni è
viaghji. Sò difesi in tutta a so zona marittima, a pesca, l'immirsioni,
l'ancuramentu, l'accessu è a navigazioni s'eddi ùn sò micca sottu autorisazioni
spicifica. A visita diurna è vidata à l'isula hè pussibuli da aprili à uttrovi
in gruppi, incù imbarcu da Marina di Campu, annantu à l'isula d'Elba. In u 2009
hè statu stallatu un radaru hi tech incù un ampiu puteri di cuntrollu chì pò
righjunghja ancu i costi di a Corsica è idantificà ancu picculi imbarcazioni par
a prutizzioni di u parcu.

Di diminsioni medii (10,3 km²) rispettu à l'altri isuli di l'arcipelagu, si
trova circa 13 km à sudu-punenti di l'isula d'Elba, à a quali hè culligata
duranti a staghjoni turistica incù sirvizii rigulari di navigazioni. Inclusa in
a pruvincia di Livornu è amministrata da a cumuna di Campu in l'Elba, Pianosa,
com'eddu dici u probbiu nomu, hè l'unica isula di l'arcipelagu priva d'alturi è
glubalamenti para (u puntu più altu righjunghji i 29 metri). L'isula, di forma
vagamenti triangulari, alterna tratti di costa rucciosa è tratti rinosi, u
principali di i quali essendu Cala San Ghjuvanni (o Cala Ghjuvanna), bedda
spiaghja di rena bianca induva sò visibuli ancu i ruderi di una villa rumana. U
so tarritoriu hè in parti fattu à machja è in parti cultivatu à vigna è alivi.

U clima di l'isula, com'è l'altri isuli miridiunali di l'Arcipelagu Tuscanu, hè
carattarizatu da valori di tampiraturi medii più alti, sii staghjunali chì
annuali, è da un apportu moltu limitatu precipitativu, incù avvinimenti
meteurichi cuncintrati soprattuttu trà vaghjimu è inguernu sippuri in modu
spessu spuradicu è limitatu. Annantu à l'isula a tampiratura media di
ghjinnaghju hè di +10,9 °C, quidda media di lugliu hè di +24,2 °C, mentri a
tampiratura media annua di +16,8 °C hè a più elevata trà tutti quiddi misurati
in u tarritoriu di a Tuscana da stazioni meteurulogichi. Inoltri, u valori di i
pricipitazioni medii annui intornu à i 400 mm facini di l'isula u locu più
sicchinosi di a rigioni è trà i più sicchinosi d'Italia.



https://co.wikipedia.org/wiki/Isula_di_Monticristu

L'isula di Monticristu (o Montecristu) hè situata in u Mari Tirrenu è faci parti
di l'Arcipelagu Tuscanu. Amministrativamenti hè inclusa in a cumuna di
Portufarraiu è dunqua in a pruvincia di Livornu. Custituisci una riserva
naturali statali intigrali è faci parti di u Parcu Naziunali di l'Arcipelagu
Tuscanu.

Monticristu si trova à sudu di l'isula d'Elba, à punenti di l'isula di u Gigliu
è di u Monti Arghjintariu, à sudu-livanti di l'isula di Pianosa è à livanti di
l'affiuranti Scogliu d'Africa, notu ancu com'è Africhella è Furmicula di
Monticristu.

L'isula, chì a so urighjina hè u sullivamentu di un plutonu sottumarinu, hè
intiriamenti muntosa incù parechji spurghjimenti rucciosi à piccu annantu à u
mari è hè custituita guasi esclusivamenti da granudiurita incù grossi cristaddi
di ortuclasiu. A summità di l'isula di Monticristu, dinuminata Monti di a
Furtezza, hè di 645 m.

Stavani stabilamenti annantu à l'isula, altirnendu si ogni dui sittimani, dui
agenti di u Corpu Furistali di u Statu. Dopu à una pirmanenza di 123 anni, da u
31 dicembri 2012 ùn ci sò più vardiani di u Fanali chì s'alternani in a casetta
custruita vicinu Villa Taylor. A Riserva naturali statali Isula di Monticristu'
hè una riserva biugenetica di 1.039 ettari istituita in u 1971 incù dicretu
ministeriali par pruteghja a natura particulari di l'isula. Oghji faci parti in
u Parcu naziunali di l'Arcipelagu Tuscanu. Hè stata attribuita ancu di u Diploma
auropeu di l'arii prutetti in 1988.

I cundizioni chì ani impiditu u pupulamentu di Monticristu ani favuritu a
cunsirvazioni di a flora è di a fauna. In particulari, à Monticristu, viviani
spezii animali è vegetali un tempu diffusi in tuttu u Mari Tarraniu. Di
particulari rilievu sò i furmazioni di ghjiganteschi scopi chì coprini i fondi
di i vaddi è parechji lecci millenarii chì fermani in vita à l'altitudini più
alti. Intarissanti dinò hè a prisenza di a vipara di Monticristu (Vipara aspis
sottuspezia hugyi) è u discuglossu sardu (un anfibiu prisenti solu in un paghju
di isuli tuscani è in Sardegna). In particulari a vipara mostra un'evidenti
sumiglia incù a vipara siciliana è ùn hè micca fruttu di pura fantasia l'ipotesi
chì a so intruduzioni annantu à u tarritoriu isulanu sii duvuta à calchì
imbarcazioni; basta à ricurdà chì era un' usanza cartaghjinesa quidda di lancià
vipari nantu à i navi di u numicu duranti i battagli. L'isula hè, inoltri, locu
di susta par migliaia di aceddi migratori è uspiteghja impurtanti culonii di
aceddi marini (di particulari impurtanza hè a berta minori). Monticristu
uspiteghja infini l'unica pupulazioni taliana di capra salvatica. L'ambienti
marinu hè piuttostu riccu: ci sò pratarii di posidonia, anemoni marini,
gurgonii, curaddi, i pesci tondi è, finu à a fini di u sittanta, erani prisenti
i vechji marini, spezii oramai rarissima in l'acqui di u mari Tarraniu.

L'antica prisenza di a Capra aegagrus in l'Arcipelagu Tuscanu hè ducumintata in
a tupunumastica latina è greca di parechji di i so isuli, com'è Capraria (Isula
di Capraia) è Aigylion (Isula di u Gigliu). L'esistenza di a capra salvatica à
Monticristu hè tistimuniata almenu da a siconda mità di u XVI seculu ("...ci sò
quantità di capri piccini di pelu rasu...").

A Capra aegagrus hè diffusa soprattuttu in Asia minori è Mediu Urienti, ma sò
prisenti di i pupulazioni ancu in parechji isuli di l'Egeiu è à Creta. A
Monticristu a Capra aegagrus vivi à u statu salvaticu, in picculi branchi chì
cambiani cumpusizioni è numaru in i varii periodi di l'annu. I corra sò
incurvati, incù a superficia antiriori cumpressa latiralamenti in modu da furmà
una carena affilata. I masci adulti prisentani un manteddu brunu chjaru, spessu
incù una linia nera chì cuntinueghja nantu à i spaddi è nantu à a parti vintrali
di i membri; i femini ani inveci un manteddu brunu chjaru uniformu. A capra di
Monticristu hè una spezii à risicu, chì ni fermani difatti solu 250 esimplari in
a natura. à u fini di garantiscia a salvaguardia di a spezii, in u dicembri 2012
u Biuparcu di Roma hà predispostu un ricintu di 1000 m2 chì uspiteghja cinqui
esimplari (trè femini è dui masci), in privisioni di evintuali futuri
ripupulamenti annantu à l'isula.

In ità classica l'isula era chjamata Oglasa(Ωγλασσα in grecu), tuponimu di
urighjina prirumana. Duranti u Medievu u nomu muta in Monti Christi, veni à dì
"Monti di Cristu", verusimilamenti à causa di u forti cuntestu ecclisiali è
munasticu chì carattarizò l'isula à parta da u V seculu d.C., è in particulari
di u Munasteru di San Mamilianu. Altri fonti rapportani chì in urighjina l'isula
si saristi chjamata Monti di Ghjovi o Montegiove par a presunta esistenza di un
tempiu rumanu didicatu à u diu Ghjovi, è chì solu in seguitu à a prisenza
munastica avaristi mutatu u nomu in Monti Cristu. Eppuri, parechji ipotesi,
oghji tendini à fà dirivà a dinuminazioni Montegiove da u latinu iugum , com'è
ducumintatu in a tupunumastica di a vicina isula d'Elba. In ebbica succissiva,
Monticristu fù ancu chjamata Isula di San Mamilianu in rifirimentu à u santu chì
ci cundussi vita eremitica sinu à u 460.

In l'acqui di Cala di u Diavuli ghjaci u relittu di una navi oneraria campana
naufragata duranti prima mità di l'III seculu a.C., mentri tracci di
friquintazioni di l'isula in ità rumana è tardurumana sò prisenti in a Cala di
Santa Maria è à Cala Maestra; in st'ultima lucalità sò stati truvati scorii di
riduzioni di u farru. A storia ducumintata di Monticristu cumencia incù a
fundazioni di u Munasteru di San Mamilianu edificatu, sicondu una tradizioni
dighjà attistata in u Medievu, annantu à i resti di un iputeticu tempiu rumanu
didicatu à u diu Ghjovi. In u Munasteru saristi statu custuditu un lighjindariu
Tisoru fruttu di dunazioni ecclesiastichi; à listessa ebbica ricodda una
cappedda absidata custruita à l'internu di a Sapara di San Mamilianu, induva
vissi u santu in u V seculu. 'Ssi fatti sò mintuvati da Geneviève
Moracchini-Mazel (Corsica sacra). I primi dui grandi divastazioni subiti da u
Munasteru funi duvuti à l'attacchi saraceni di u 727 è di u 1323. Duranti u 1534
"à l'isula ditta Montechristu sughjurnava una cumpagnia di cursari." In l'aostu
1553 Dragut, dirighjendu si versu l'Isula d'Elba, espugnò u Munasteru dicritendu
ni a fini. Da quiddu mumentu l'isula di Monticristu firmeti disabitata. À u
largu di Cala Maestra si trova u relittu di un vilieri militaru di u XVI seculu
induva fù clandistinamenti ricuparata, intornu à u 1975, una culubrina (cannonu
à manu) in bronzu è un sacchettu cuntinenti polvara pirica. In 1814 Nabulionu
Bonaparte feci invià in l'isula un presidiu militaru. Duranti 1833 u giolugu
Giuseppe Giuli splurò l'isula è scrissi una discrizzioni tecnica. I primi provi
di culunisazioni di l'isula, à l'ebbica di prubità di Carlo Cambiagi, succesini
d'uttrovi 1839 da parti di dui arimiti tedeschi, Augustin Eulhardt di Nordhausen
è Joseph Keim di Reutlingen, chì eppuri, à causa di incumpatibilità
carattariali, abandunetini dopu pocu tempu. In u 1843 si succiditini altri
parsunaghji: u riligiosu tirulesu Francescu Adolfo Obermüller, à u quali u
Granducatu di Tuscana ùn detti puri micca u parmissu di ritirà si annantu à
l'isula, è, dopu pochi mesi, u francesu Charles Legrand incù à so probbia
cumpagna, incù l'intinzioni di cultivà l'isula. I dui cunghjunti si stabilini à
l'internu di u Munasteru, l'isula essendu sempri priva di custruzzioni muderni,
ma à la fini funi espulsi da u Guvernu tuscanu in quantu ùn riisciìani micca in
a so impresa agricula. D'aprili 1844 ci fù un antra prova di culunisazioni
agricula da parti di u francesu Georges Guiboud, chì si risolsi incù l'ennesimu
insuccessu. In u 1846 parechji ghjinuvesi tantetini in vanu listessa impresa,
mentri di ghjinnaghju 1849 u francesu Jacques Abrial, imprisariu dumiciliatu à
Livornu, presi in affittu l'isula riiscendu à renda la pruduttiva par trè anni è
custruiscendu i primi edifizii muderni di Monticristu. U Guvernu granducali, in
1849, inviò annantu à l'isula un distaccamentu di u Battaglionu Insulari;
duranti u stessu annu, vicinu à un prumuntoriu di a costa uccidintali di l'isula
- chì in seguitu à 'ss'episodiu fù chjamata Punta di i Ziteddi masci - funi
uccisi dui criaturi da furfanti chì aviani pricidintamenti assalitu a tartana
sarda Madonna di i Vigni salpata da Genuva à a volta di Livornu, nantu à a quali
i dui chjughi si truvavani. In u 1852 un inglesu, George Watson Taylor, acquistò
l'isula par 50.000 lire è trasfurmò Cala Maestra in una splendida aria verdi
incù giardini tarrazzati è spezii arburei esotichi, tantu da essa cugnumatu
Conti di Monticristu. À stu periodu ricodda a custruzzioni di u casamentu
chjamatu dopu Villa Riali è l'intruduzzioni di l'ailantu, spezii vigitali chì
sinu à oghji hà mutatu l'aspettu vegetaziunali di l'isula. In u stessu annu
l'isula fù visitata da l'inginieri cartugraficu Giovacchino Callai è da u
storicu Vincenzo Mellini, chì rilivàni è discrissini i ruderi di l'edifizii
storichi prisenti in Monticristu. In u vaghjimu di u 1860 l'isula fù
sacchighjata da parechji esiliati taliani risidenti à Londra, puliticamenti
ostili à George Watson Taylor, chì, à bordu di u piroscafu Orwell cumandatu da
Raffaele Settembrini, s'avviavani in l'Italia Miridiunali par arrulà si incù i
garibaldini. Di fronti à somma enorma di dinaru dumandata da Watson Taylor in
riparazioni di i danni, u Guvernu cunsidarò più oppurtunu acquistà l'isula.
Monticristu fù acquistata dopu da u Guvernu talianu u 3 ghjugnu 1869 par a somma
di 100.000 liri da u prubitariu Watson Taylor. À l'iniziu di 1870 annantu à
l'isula ghjunghjì l'arimitu Davide Lazzaretti, chì vissi à l'internu di a Sapara
di San Mamilianu. Dopu ultiriori tantativi di culunisazioni, di nuvembri 1874 u
Guvernu talianu ci insidiò una culonia penali agricula incù 45 ditinuti è 5
vardii carcirali, succursali di quidda di Pianosa, chì durò sinu à u 1884. In u
1875 à Monticristu si ricò u paleontologu Gaetano Chierici chì scrissi
un'accurata discrizzioni storica è archiulogica di l'isula. Dopu, duranti u
1889, u Demanio di Livornu cuncessi in affittu l'isula à u marchesi fiurintinu
Carlo Ginori Lisci, chì trasfurmò Monticristu in una riserva di caccia
parsunali; di i numarosi ospiti chì si ricavani à caccià ogni sittimana annantu
à l'isula, partendu da Livornu incù u yacht Urania di prubità di u stessu
marchesi, feci parti u pueta Rinatu Fucini, u musicanti Ghjacumu Puccini è
Vittorio Emanuele III. Par avè rapiti culligamenti incù Firenza, u marchesi
istituì à Monticristu un sirviziu di picciona viaghjadori. In u 1899 Carlo
Ginori Lisci cuncessi ogni drittu annantu à l'isula à Vittorio Emanuele III;
l'isula divintò una riserva di caccia riali esclusiva par a famiglia Savoia, chì
ci intrudussi mammiferi com'è cignala, muvri è capri di u Montinegru. Duranti a
siconda guerra mundiali, periodu in a quali a Villa Riali fù spugliata di tutti
i mobuli, à Monticristu fù stallata una pusizioni militara italu-tedesca. In u
1949 a Dirizzioni generali di u Demanio deti in cuncissioni l'isula à un
cunsorziu di cuuperativi di piscadori, a Consorpesca. I dritti di gistioni funi
dopu acquistati da a sucità rumana Oglasa in 1953. In u 1970 a stessa sucità
criò u Monticristu Sporting Club par una cliantedda di elevata cundizioni
suciali, sfruttendu a caccia d'inguernu è u turisimu d'istati. U 4 marzu 1971
l'isula di Monticristu fù dichjarata Riserva Naturali di u Statu incù un dicretu
da i Ministeri di a Marina marcantili, di i Finanzi è di l'Agricultura è
Furesti. In u 1977 a Riserva Naturali fù inclusa in a Reta aurupea di i Riservi
Biugenetichi di u Cunsigliu d'Auropa. Incù dicreti di u Ministeru di a Marina di
u 1979 è di u 1981 hè stata ancu istituita, nantu à l'acqui chì circondani
l'isula, una zona di tutela biologica par un raghju di 500 metri,dopu aumintatu
à 1 km.

Ricodda à 2004 a scuparta di un tisoru di muneti in oru sottu l'altari di a
ghjesgia di San Mamilianu à Sovana, cumpostu da 498 muneti novi datevuli à
l'impiratori Lionu I è Antemio, trà u 457 è u 474, veni à dì pocu dopu a morti
di Mamilianu. Lighjendi pupulari è tradizioni urali ricurdavani a prisenza di un
tisoru sottu l'altari di u Munasteru di San Mamilianu à Monticristu, lighjendi
chì funi riscritti dopu da Alexandre Dumas in u celebru rumanzu di u Conti di
Monticristu. Almenu dui ducumenti antichi citani a mimoria di un tisoru annantu
à l'isula: in u 1549 u Granduca di Tuscana Cosimo I ci scunsigliava di fà
ricerchi par a prisenza di pirati, mentri una spidizioni da a Corsica in u 1670
scuprì solu "...parechji pignatti è vasi pieni di cennari...". ùn apparisci
micca dunqua com'è un casu chì un tisoru si truvava effittivamenti in a ghjesgia
di San Mamilianu, micca parò in quidda di Monticristu ma à Sovana in a pruvincia
di Grosseto. I muneti sò stati urdinati in u museiu di Sovana, inauguratu u 28
lugliu 2012.

Sicondu a tradizioni pupulari, l'acqua linda chì scorri staghjunalamenti in u
Fossu di u Diavuli (sittori norduccidentali di l'isula) procuraria a morti micca
immediata di quiddu chì a bii.



https://co.wikipedia.org/wiki/Gurgona

L'Isula di Gurgona (o Isula di Gorgona) si trova in u Mari Liguru di fronti à
Livornu, à 37 km da a costa. Longa 3 chilomitri è larga circa 2, incù i so 220
ettari hè a più chjuca di l'Arcipelagu Tuscanu. È una frazzioni di a cumuna di
Livornu, faci infatti parti di a IIa Circuscrizioni. Hè situata à 37 km da
Livornu, à 39 km da Capraia è à 60 km da a Corsica.

Incù l'isuli di Capraia, Pianosa, Elba, Gigliu, Giannutri è Monticristu
custituisci u Parcu Naziunali Arcipelagu Tuscanu, natu par pruteghja ni
l'ambienti naturali di grandi valori culturali è scentificu. Hè muntosa par u
più è ricca di vegetazioni tipica di a machja meditarrania, ma ci si trovani
ancu parechji esimplari di castagnu è alzu; u so rilievu più altu hè di 255
metri. Gurgona hè attualmenti sediu di una culonia penali, rializata
inizialamenti com'è succursali di quidda di Pianosa in u 1869, ma u so centru
civili hè u paesi di l'antichi piscadori, oghji cumpostu da 67 risidenti, frà i
quali solu 7 viviani stabilamenti in l'anticu borgu di i piscadori. Parcurrendu
a linia di a costa, si scontrani sughjistivi inziccaturi è baii com'è quidda di
Cala Sciroccu induva edda s'apri a Sapara di u Boiu marinu, un tempu rifughju di
vechji marini. Versu punenti a costa cadi à piccu in u mari, mentri à livanti
digrada furmendu trè vaddi cumpiendu incù picculi cali (Cala Maestra, Cala
Marcona, Cala Sciroccu).

L'isula si carattarizeghja par u tipicu clima meditarraniu, incù mudarati
escursioni termichi diurni è staghjunali. Si virificheghjani sultantu raramenti
intensi episodii di fretu inguirnali è di caldu intensu estivu; i
pricipitazioni, schersi d'istatina, si cuncentrani privalintamenti di vaghjimu,
incù massimu sicundariu à u principu di u branu. I tampiraturi medii di a
stazioni metiurulogica ufficiali sò influinzati da l'altitudina, essendu datu a
pusizioni vicinu à u rilievu più elevatu di l'isula.

L'isula fù cunnisciuta in l'Antichità classica com'è Urgo,Gorgon è Orgòn (in
grecu Oργών). U tuponimu cunsirvaria un'arcaica radica org- di urighjina
prerumana (similamenti à tuponimi sardi com'è Orgosolu, Orgoi è Orgodoro), u
quali significatu ùn hà alcun rifirimentu à i Gurgoni di a mitulugia greca.

Gurgona fù dighjà abita da u Niuliticu, com'eddi attestani i scuparti di
strumenti litichi fatti in u sittori miridiunali di l'isula. Fù in seguitu
spuradicamenti friquintata da l'Etruschi è da i Rumani (vicinu à l'attuali
abitatu si trovani resti di muraturi in opus reticulatum). Ghjà in u 416 Gurgona
fù sediu di arimiti, com'eddu attesta Rutilio Namaziano in u De reditu so. In u
591 l'abbati Orosio ci fundò un munasteru, in u quali a ghjesgia si viniravani i
reliquii di San Gorgonio, è chì fù visitatu da Caterina da Siena. Incù u biatu
Bartolommeo Serafini, in 1374, l'isula fù abitata da i Certusini. Passata da u
1421 à Firenza, Gurgona, sughjetta à friquenti incursioni barbareschi, fù
abbandunata in u 1425 da i pochi certusini sopravvissuti à i saccheghji. In u
1509 fù data in enfiteusi à i pisani Griffi, in una prova di ripupulà la è renda
la più sicura incù un presidiu. In quiddu prugramma u granduca Cosimo I de'
Medici in u 1567 feci risarciscia è rinfurzà l'antica torra pisana, dopu à avè
dunatu l'isula in u 1564 à i Basiliani.

L'isula, incù quidda di Capraia, hè citata da Danti Alighieri in u Cantu XXXIII
di l'Infernu, induva u pueta narra i vicendi di Ugolino di a Gherardesca:

In u 1704 fù restituita da Cosimo III à a Certosa di Calci, chì ci custruì una
nova torra par a difesa di a Cala Maestra. Nonustanti parechji provi di
cultivazioni di i terri, i riligiosi, scuraghjiti, in u 1777 a ristituitini à u
granduca Petru Leopoldo chì pruvò tandu di ripupulà la incù agricultori
pruvinenti da a Lucchesia, i Citti di Lugliano, i Dodoli è i Frascati,
sfranchendu li da i tassi. Vanificata a pussibilità di renda la agricula,
l'unica industria lucali prisenti fù quidda di a pruduzzioni di anchjuvi salati
chì erani scambiati da i marcanti inglesi incù i merluzza secchi di Terranova
(stock fish). I Citti, un di i casati più diffusi à Lugliano, à l'iniziu di
l'Ottucentu, pupulàni l'isula, dendu urighjina à l'attuali paesi di i piscadori.
U granduca di Tuscana inviò circa dui centu paisani par cultivà l'isula, chì
dopu divintarani piscadori. In u 1869 una parti di l'isula fù distinata à una
culonia penali à l'apartu. A ghjesgia di San Gorgonio fù ricustruita è
cunsacrata da u priori di a Certosa di Calci in u 1723 è divintò parochja.

U 17 dicembri 2011, una navi cargo persi à u largu di l'isula Gurgona, à causa
di u gattivu tempu, dui semi-rimorchi chì traspurtavani fusti cuntinenti
matiriali tossicu-nucivu, riaprendu u tema di i rifiuti in u mari
Meditarraniu/tarraniu.

Annantu à l'isula, sempri incuntaminata, si trovani dui furtificazioni: a Torra
Vechja, pisana, è a Torra Nova, medicea. Intarissanti hè a ghjesgia di San
Gorgonio, furtificata. Più in altu hè situata Villa Margherita, custruita
annantu à i resti rumani, induva hè stata allistita una culonia agricula. À a
summità di l'isula si trova u cumplessu chì urighjinariamenti uspitava u
Semaforu di l'isula di Gurgona, oghji autumaticu è prima gistitu da
l'Aeronautica taliana.

Accadi chì a Gurgona fussi citata in a litteratura è a cultura corsa. Par
asempiu in L'angunia di un paisolu corsu di Antone Bonifaziu: "À dritta di
Sant’Antuninu, versu U Macinaghju, portu di Ruglianu, si scorghje a torra detta
d’Agnellu, a vicina Capraia è, più in quà ma assai più in fondu, a Gurgona, pocu
luntana da Livornu."



https://co.wikipedia.org/wiki/Grandi_Santuariu_Kasuga

U grandi Santuariu Kasuga (o grande Santuariu Kasuga) (春日大社 Kasuga-taisha?) hè
un santuariu Shintoistu situatu à Nara, in a Prifettura di Nara, in Giapponu.
Fundatu in u 768 è ricustruitu parichji volti, hè u santuariu di a famidda
Fujiwara. L'internu hè famosu par i so lanterni di brunzu è i numarosi lanterni
di petra (tōrō) chì cunducini à u santuariu.

U stili architittonicu Kasuga-zukuri piglia u nomu da l'aria più sacra, ditta
honden, di u santuariu, u quali incù a vicina Furesta Primurdiali Kasugayama hè
righjistratu trà i patrimonii di l'umanità di l'UNESCO, com'è parti di i
"Munimenta Storichi di l'Antica Nara".

U stradeddu par u Santuariu Kasuga attraversa u Parcu di u Cervu (induva i cervi
ammansati vagani libaramenti). Più di middi lanterni di petra sò disposti lungu
a via. L'ortu Butanicu Manyo hè aghjacenti à u santuariu.

U santuariu divintò ughjettu di u patrunatu imperiali duranti u periodu Heian.
In u 965 a imperatori Murakami urdinò ch'è i missaghjeri imperiali fussini
inviati à riferiscia avvinimenti impurtanti à i kami prutittori di u Giapponu.
sti heihaku funi inizialamenti prisintati à 16 santuarii, inclusu u santuariu
Kasuga. Da 1871 à 1946 fù ufficialamenti disignatu in u prima rangu imperiali di
u Kanpei-taisha(官幣大社), u sistemu di classificazioni di i jinja giappunesi cadutu
in disusu dopu à l'accupazioni americana di u dopuguerra.

Duranti i fistivali di u Setsubun Mantoro (2-4 frivaghju) è di u Obon Mantoro
(14-15 austu), i millaia di lanterni di u Santuariu Kasuga sò alluminati à
tempu. U 13 marzu hè u Kasuga Matsuri (u fistivali di a scimmia), chì prisenta
danzi di gagaku è bugaku.



https://co.wikipedia.org/wiki/Gioconda

A Giuconda (o Ghjuconda), cunnisciuta ancu com'è Monna Lisa, hè un dipintu à
oliu annantu à tavula di piopu (77 cmx53 cm) di Leunardu da Vinci. L'opera hè
datevule à u 1503-1506 circa, è cunsirvata in u Museiu di u Louvre di Parigi. Hè
un' opera emblematica è enimmatica. Si tratta sicuramente di u ritrattu più
celebru di u mondu, è ancu d'una di l'opere d'arte più cunnisciute in u mondu,
ogettu di numerosi omagi è ancu di parudie.

U surrisu impercettibile di a Giuconda, cù u so alone di misteru, hà inspiratu
tantissime pagine di critica, di litteratura, d'opere d'imaginazione, di studii
ancu psicoanalitichi. Sfughjevule, ironica è sensuale, Monna Lisa hè stata à
quandu amata è idulatrata, à quandu biffata o attaccata. Vera è propria icona di
a pittura, hè vista ogni ghjornu da migliaia di persone, tantu ch'è in a grande
sala induv'ella hè esposta un curdone deve tene à nutevule distanza i
visitadori. In a longa storia di u dipintu ùn sò micca mancati i provi di
vandalismu, è ancu un arrubecciu rucambulescu chì in un certu sensu n'hà
alimentatu a ligenda.

L'opera ripprisenta tradiziunalmente Lisa Gherardini, vene à dì "Monna" Lisa (un
diminutivu di "Madonna" chì avaria oghje u significatu di "Signora"). Quella era
a moglia di Francescu di u Giucondu è vene da quì l'appellazione di "a
Giuconda"). Leunardu in fine di contu, in quellu periodu di u so terzu sughjornu
fiurintinu, stava in e case accantu à Palazzu Gondi (oghje distrutte) à pochi
passi da piazza di a Signuria, chì eranu propriu d'un ramu di a famiglia
Gherardini di Montagliari. Quessa, in apparenza di faciule identificazione, fù
in rialità molta dibattuta da a sturiugrafia artistica è hà com'è fonte antiche
un documentu di u 1525 induv'elli sò mintuvati parechji dipinti chì si trovanu
trà i bè di Gian Ghjacumu Caprotti dettu "Salaì", allevu di Leunardu chì suvitò
u maestru in Francia, induve l'opera hè minziunata per a prima volta "a
Joconda". In sustegnu di e tistimunianze di Vasari, in u 2005 Veit Probst,
storicu è direttore di a Bibbiuteca di Heidelberg in Germania, hà publicatu un
antru per appuntu di u cancelliere fiurintinu Agostino Vespucci, datatu 1503,
chì cunferma l'esistenza d'un ritrattu di Lisa di u Giucondu.

Altre identificazione pruposte, in un tempu, sò state Catalina Sforza, o a
surellastra Bianca o ancu a mamma stessa di Leunardu, Catalina Buti di a Vacca.
Una pruposta ricente hè stata quella d'Isabella di Aragona, duchessa di Milanu
in l'annu 1489, inoltre s'hè suppostu chì, a nobile donna ritratta, appartinesse
à u casatu di l'Imperiale. Altri farianu ricullà l'identità à Bianca Ghjuvanna
Sforza, figlia ligittimata di Ludovico u Moro.

Fù Leunardu stessu chì purtò incù ellun in Francia in u 1516, a Giuconda, chì
puderia esse stata dopu acquistata, incù altre opere, da Francescu I.

Si sà chì un seculu dopu à, in u 1625, un ritrattu chjamatu "a Giuconda" fù
discrittu da Cassiano da u Pozzu trà l'opere di e cullizzione reale francese.
Altri indizii facenu pinsà chì finu da u 1542 si truvava trà e decurazione di a
Salle du bain di u castellu di Fontainebleau.

Più tarde Luigi XIV fece trasfirisce u dipintu à Versailles. Dopu à a
Rivoluzione francese, fù spustatu à u Louvre. Napuleone Bonaparte u fece mette
in a so camera, ma dopu turrò à u Louvre. Durente a guerra Franca-Prussiana di u
1870-1871 fù missu à u riparu in un situ nascostu.

L'affurtu di a Giuconda succese a notte trà dumenica 20 è luni 21 aostu di u
1911, prima d'un ghjornu di chjusura di u museiu. D l'arrubecciu s'accorse luni
stessu un cupistu, Louis Béroud, chì avia avutu u permessu per riproduce l'opera
à porte chjuse. A nutizia di l'arrubecciu fù ufficializata solu u ghjornu dopu
chì, ancu à l'epica ùn era micca raru ch'è l'opere fussenu cacciate di manera
tempuranea per esse fotugrafate.

Era a prima volta ch'è un dipintu era arrubatu in un museiu, è ancu di più di
l'impurtanza di u Louvre, è per assai a pulizza branculava in u bughju. Fù
suspittatu u pueta francese Guillaume Apollinaire chì fù arristatu (avia
dichjaratu di vulè distrughje i capilavori di tutti i musei per fà postu à
l'arte novu) è cunduttu in prigione u 7 sittembre: u so arrestu si basava
annantu à una calunnia da parte di u so amante di tandu Honoré Géri Pieret, chì
l'accusò d'avè tinutu parechji statuette antiche arrubate da u museiu. Ancu
Pablo Picasso fù interrugatu, ma, com'è Apollinaire, fù in seguitu rilasciatu. I
suspetti casconu ancu annantu à l'Imperu tedescu, nimicu di a Francia, fendu
l'ipotesi d'un arrubecciu di Statu. Mentre crescianu i suspetti è e pulemiche
(si scuprì ch'è l'uniche misure di sicurezza aduttate da u museiu cunsistianu in
u fattu d'avè addistratu à u judo un gruppu di guardii). Si principiò à pinsà
ch'è u capilavoru era persu per sempre: Franz Kafka vide una cornice biota è
pocu dopu u postu lasciatu da a Giuconda annantu à a parete fù presu da u
Ritrattu di Baldassarre Castiglione di Raffaellu.

In rialità un exi-impiigatu di u Louvre, Vincenzo Peruggia, originariu di
Dumenza, piccula cità in i circondi di Luino, cunvintu ch'è u dipintu appartenia
à l'Italia è ùn duvissi dunque micca firmà in Francia, l'avia arrubatu,
rinchjudendu si di notte in una lughjetta è, avendu ci passatu a nuttata,
escendu da u museiu à pedi incù u quatru sottu u mantellu. Ne avia muntatu ellu
stessu a vitrina di vetru, è sapia dunque com'è caccià lu. Escì incù a calma:
dumandò ancu à un operaiu un aiutu per esce da u museiu, chì era sparita a
manechja di u purtone d'intrata. Messa l'opera in una valisgia, posta sottu u
lettu d'una pinsione di Parigi, a custudì per vint'ottu mesi è a purtò dopu in u
so paese d'origine, à Luino, incù l'intenzione di "rigalà la à l'Italia",
ottinendu da qualchiadunu e garanzie chì u quatru averia da firmà in u so paese.
Cunsiderava difatti, per isbagliu, ch'è l'opera era stata arrubata durente e
spuliazione napuleoniche.

Peruggia in u 1913 andò à Firenza, per rivende l'opera per pochi soldi. Si
rivolse à l'antiquariu fiurintinu Alfredo Geri, chì ricevite una lettera firmata
"Leunardu" ind'ellu era scrittu ch'è "U quatru hè in e me mane, appartene à
l'Italia perchè Leunardu hè talianu" incù una pruposta di ristituzione per un
pagamentu di 500 000 lire "per e spese". Incuriusitu, l' 11 dicembre 1913,
l'antiquariu fissò un appuntamentu in a so stanza numeru 20 à u terzu pianu di
l'Hotel Tripoli, in via de Cerretani (albergu chì dopu cambiò u so nome in Hotel
Giuconda), accumpagnatu da u direttore di tandu di l'Uffizii Ghjuvanni Poggi. I
dui si accorsenu ch'è l'opera ùn era micca un di i numerosi falsi in
circulazione, ma l'originale propriu è a si fecinu cunsignà per "verificà ne
l'autanticità". In u frattempu Peruggia s'è ne andò à spassu per a cità, ma fù
ritruvatu è arristatu. U latru, finalemente prucissatu, fù cunsideratu cum'è
"mentalmente ritardatu" è cundannatu à una pena d'un annu è quindici ghjorni di
prigione, chì fubbenu dopu ridutti à setti mesi è quindici ghjorni. A so difesa
si basò tutta annantu à u patriuttismu è suscitò qualchì simpatia in Italia.
Dichjarò ch'ellu avia passatu dui anni "rumantichi" incù a Giuconda appesa
annantu à u so tavulinu di cucina.

Prufitendu di u clima amichevule chì regnava tandu in i rapporti trà Italia è
Francia, u dipintu ricuperatu fù esibitu in l'Italia sana: prima à l' Uffizii in
Firenza, eppo à l'ambasciata di Francia di Palazzu Farnese à Roma, infine à a
Galleria Borghese (in occasione di u Nativa), prima di u so ritornu definitivu à
u Louvre. A Monna Lisa ghjunse in Francia à Modane, annantu à un vagone speciale
di e Ferrovie taliane, accolta in grande pompa da l'auturità francese, per
ghjunghje dopu in Parigi induve, in u Salon Carré, l'aspittavanu u Presidente di
a Ripublica francese è tuttu u Guvernu.



https://co.wikipedia.org/wiki/Ghjuvellina

A Ghjuvellina hè una regione minore di Corsica in u centru nordu di l'isula,
annantu à a sponda manca di u Golu. U so capilocu storicu hè U Pratu di
Ghjuvellina.

Di e quattru cumune, sola Upulasca si trova in u Parcu naturale regiunale di
Corsica.

Upulasca occupa a parte nordupunente di a Ghjuvellina. Incù una superficia di
10.24 km2, hè a più cumuna chjuca di a regione minore. U paese hè situatu in
muntagna, annantu à unu spronu rucciosu à un'altitudine media di 700 metri.

I Castiglioni hè a cumuna a più stesa di i 4 incù una superficia di 23.17 km2.
Si stende annantu à un quartu sudupunente di a Ghjuvellina. U paese hè situatu à
726 m d'altitudine, annantu à unu spronu rucciosu.

U so territoriu si stende dapoi u massicciu muntosu di e Penne Rosse à punente
sinu à u fiume Golu à livante. 'Ssu massicciu culmina à u monte Traunatu (2180 m
- I Castiglioni è Ascu) è cumprende dinù a Rundinaia (1658 m), massicciu di
forche caru à l'abitanti di I Castiglioni.

Hè unu di i bacini virsanti à manca di u Golu incù parechji picculi fiumicelli
chì nascenu annantu à i fianchi di u massicciu. Dui fiumicelli cullettanu
l'acqua di e vadine è alimenteghjanu u Golu, u fiumicellu di Fiuminale à u nordu
è u fiumicellu di Canavaghjola à u sudu.

A Ghjuvellina hè attravirsata da u nordu à u sudu da u stradone D18 dapoi a so
cunghjunzione incù a RN 193 à u locu dettu Taverna (Pedigrisgiu) sin'à i
circondi di Ponte è Castirla, un paisolu di Castirla. A D18 cuntinueghja sin'à
Corti. Ella dessert i 4 paesi di a regione minore.

U stradone D118 chì nasce à l'intrata nordu di a lucalità di Francardu (Omessa)
pinetra in a Ghjuvellina per Pratu.

A Ghjuvellina era occupata à u Medievu. Mentre a siconda mità di u seculu XI, à
u mumentu di u rinnovu di a chjesa di Corsica, u territoriu di l'isula hè
riurganizatu. E cinqui diocese sò frammintate. U Cismonte attuale era divisu in
quaranta ottu pieve. A Ghjuvellina facia parte di a pieve di Caccia, in u
viscuvatu di Mariana.

E tistimunianze di u passaghju di i Pisani è di i genuvesi sò numerosi, niente
ch'è incù e vistighe à U Pratu di Ghjuvellina di l'anziana cappella piuvana
rumanica San Cervone di u seculu XII, di l'inseme furtificatu di u Castellu di
Serravalle custruitu prubabilmente à u seculu XIII, di a torra genuvese quatrata
di l'Monte Albanu, una di i raru torre chì si trovanu à l'internu di l'isula, à
tempu cù altre ruvine è i ponti annantu à u Golu. L'esistenza di ponti genuvesi
permette di stabilisce ch'è in i tempi, a Ghjuvellina era attravirsata da
stradelli di muntagnera chì servianu dinù à u cummerciu di ropa trà l'internu di
l'isula è u so litturale, orientale o balaninu.



https://co.wikipedia.org/wiki/Ghjuvannali

Hè una cunfraternità cristiana dissidente, nata in Carbini in Alta Rocca in
principiu di u seculu XIV in Corsica, è dura sin'à mezu di stu listessu seculu.
I Ghjuvannali predicanu a nonviulenza è eranu sot'à direzione di u fratellu
Ghjuvanni Martini. Serrebenu usciti da i Fraticelli di Toscana.

A duttrina suciale è riligiosa tene nant'a puvertà è u datu di soiu. I
Ghjuvannali dicìanu chì un ci vulìa micca avè affare soie è chì tutt'a roba
divìa esse cummuna.

In 1352, u vescuvu d'Aleria scumunicheghja sti "retichi" è à a fine di l'annu
1352, dumandanu è ottènenu a sciolta di a scumunicazione dumandendu a
l'arcivescuvu di Pisa.

Mà in 1354, un pocu prima à a so morte, Signoremeiu Raimondu, vescuvu d'Aleria,
s'indirizza a u Papa Innocentu VI è li parla di ghjuvannali, li dice ch'elli sò
rètichi è chi ùn rispetanu micca l'autorità viscuvile. Innocentu VI, cufidente
in lu sò raprisentente, i scumunicheghja dinò. U sò successore, Urbanu V,
mantene a scumunicazione è manda un legatu in Corsica. Stu legatu puntificale,
chi t'a lu sustegnu di i sgiò lucali, fà una cruciata santa militaria in u
rughjone di Carbini è in a Piaghja Urientale. In nome di a Chjesa, di 1363 sin'à
1364, in Carbini, Ghisoni è d'altri paesi, stirparanu 200 Ghjuvannali, donne è
zitelli a listessu livellu ca l'omi. Certi, vulendu tene a sò cuscienza,
cascaranu l'arme in manu. L'ultimi Ghjuvannali saranu brusgiati in Ghisoni, in
pedìzzolu a i monti Kyrie Eleison è Cristie Eleison.

In circa l'annu 1372 l'ultimi Ghjuvannali sò ammazati vicinu à u conventu San
Francescu di i Piazzali in Alisgiani.

U gruppu Canta U Populu Corsu a Scrittu è cantatu "Ghjuvannali" nant'u dischettu
"Rinvivisce".



https://co.wikipedia.org/wiki/Ghjumenta_di_u_diauli

A Ghjumenta di preti (Mantis religiosa) hè un insettu chì faci parti di a
famiglia di i Mantidae. U nomu latinu mantis religiosa è altri noma in parechji
lingui facini rifarenza à a riligioni. Veni da u fattu chì a ghjumenta di preti
teni i so patti da davanti di tal' manera chì si diciaria ch'edda hè in
pusizioni par prigà.

A ghjumenta di preti hè urighjinaria di l'Africa, di l'Auropa miridiunali è di
l'Asia minori. Hè mori cumuna in i cuntorni di u Mari Terraniu. S'hè ancu
diffusa in Nord'America a parta da 1899, essendu stata impurtata quà di manera
accidentali.

A ghjumenta di preti hè un predatori di l'altri insetti: manghja griddi, moschi,
sbarabattuli, bruga, varma o ragna.

S'accoppia a ghjumenta di preti d'aostu à uttrovi. Una carattaristica molta
cunnisciuta di l'accuppiamentu hè chì a femina, dopu à essa si accuppiata o ancu
duranti l'accuppiamentu, pò divurà u masciu, cumincendu pà a testa mentri ch'è
l'organi genitali cuntinueghjani l'attu sissuali. Accadi ancu, s'edda hè mori
famita a femina, ch'edda divuressi u masciu prima d'accupià si. 'Ssu
cumportamentu di cannibalisimu hè statu à l'urighjina di parechji
intarpritazioni: crudeltà di a femina, o succidiu di u masciu accumpagnatu di a
vulintà di trasmetta a so sumenti è u so cibu à i siguenti ginirazioni; et
cetara. Ma a spiigazioni muderna hè chì a femina attira u masciu par a so
sumenti è par nutriscia si, à un'ebbica chì i predi so schersi è chì a femina
t'hà bisognu di mori cibu par purtà i so ova (Flesh è Cardé 2009).

A ghjumenta di preti hè mori cumuna in Corsica. Si scontra in a Corsica sana, da
u cantu di u mari insin'à 1250 metri.

Altri noma corsi di a ghjumenta di preti sò: a levafrebba, a ghjumenta
cavallina, a ghjumenta di u diauli (Dizz. U Muntese), a cantamessa o ancu a mula
di u preti.



https://co.wikipedia.org/wiki/Fanale_d%27Alissandria

U Fanale d'Alissandria (o Fanali d'Alissandria), cunsideratu una di e sette
maraviglie di u mondu anticu è ancu una di e realisazione più avanzate è
efficace di a tecnulugia ellinistica, fù custruitu annantu à l'isula di Pharos,
di fronte à u portu d'Alissandria d'Egittu, in l'anni trà u 300 a.C. è u 280
a.C. è funziunò finu à u XIV seculu, quandu fù distruttu da dui terramuti.

Fù fattu custruisce da Sostrato di Cnido, un marcante grecu; u prugettu fù
principiatu da Tolomeo I Sotere, à l'iniziu di u so regnu, è fù cumplittatu da u
figliolu Tolomeo II Filadelfo. U scopu di l'impunente opera era d'accresce a
sicurezza di u trafficu marittimu tantu in intrata ch'è in isciuta, resu
priculosu da i numarosi banchi di rena in u trattu di mare attaccatu à u portu
d'Alissandria è da l'assenza di rilievi orografichi. Permettia di signalà a
pusizione di u portu à e nave, di ghjornu per mezu di i spechji spiciali di
bronzu lustratu chì riflettianu a luce di u sole finu à u largu, mentre di notte
eranu accesi i fochi. Si stima ch'è a torra era alta 134 metri, una di e più
alte custruzzione esistente à l'epica, è u fanale, sicondu a tistimunianza di
Ghjaseppu Flavio, pudia esse vistu à 48 km di distanza, vene à dì finu à a
limita permessa da a so altezza è da l'incurvatura di a superficia terrestra.
Per quessa si pò ancu cunsiderà u prima grattacelu di a storia. Era custituitu
da un altu basamentu quadrangulare, chì uspitava e stanze di l'impiigati è e
rampe per u trasportu di u combustibile. À quessa si soprappunia una torra
ottogunale è dinù una custruzzione cilindrica incimata da una statua di Zeus o
Puseidonu, ch‬ì fù più tarde custituita da quella di Helios.

A custruzzione di u fanale d'Alissandria si svilò di grande utilità è indusse à
custruisce fanali analoghi in parechji altri porti di u mare terraniu
ellinisticu. Ùn s'hà micca discrizzione esatte di u so funziunamentu,
prubabilamente per via di a riservatezza chì, com'è s'osserva à spessu in
seguitu, in u mondu ellinisticu era mantenuta annantu à l'impianti di tecnulugia
avanzata. Si pò quantunque suppone ch'è u fasciu luminosu di u fanale era
rinfurzatu da l'usu di spichji parabolichi, tecnica tipicamente applicata in
l'era muderna: e cunniscenze matematiche annantu à e quale si basanu
st'apparechji riguardanu a tiuria di e coniche è a Catottrica (un trattatu
scrittu da Archimede) bella cunnisciuta in l'ambiente scentificu d'Alissandria
(Apollonio, Euclide). Inoltre, a forma cilindrica di u cuntenidore di a surgente
di luce induce à pensà ch'è da u fanale pruvenia un fasciu di luce girevule, più
utule per i naviganti ch'è una surgente fissa. In i seculi dopu ste tecnulugie
fubbenu perse, com'è gran'parte di a cultura scentifica è tecnulogica
ellinistica.

Si riprese à custruisce fanali solu in u XII seculu (a prima Lanterna di
Ghjenuva hè realizata in u 1128 o in u 1139), ma senza riflettori basati annantu
à a tiuria di e coniche. Quelli seranu ricuperati solu in i primi dicennii di u
XVII seculu, in particulare da Bonaventura Cavalieri, è permetteranu a
custruzzione di i primi fanali muderni à a fine di u seculu.

Eccettuatu a Piramida di Cheope, u fanale fù a più durevule di e sette
maraviglie. Firmò in funzione per sedici seculi, finu à quandu in u 1303 è in u
1323 dui terramuti u dannighjonu irreparabilmente. In u 1480 u sultanu d'Egittu
Quaitbay imprudò e so ruvine per a custruzzione d'un forti in i circondi.
Numarosi blocchi è elementi architittonichi sò stati ricuperati in mare, à tempu
cù e culussale statue di Tolomeo II è di a moglia Arsinoe II ripprisintata com'è
Iside.

Da u nome di l'isula Pharos ebbi etimolugicamente urighjine u nome "fanale" in
molte lingue rumanze: fanale in corsu, talianu è spagnolu, farol in purtughesu,
phare in francesu è fà in rumenu.



https://co.wikipedia.org/wiki/Euscorpius_flavicaudis

U scurpionu neru (o scurpione neru) (Euscorpius flavicaudis) hè un tipu
d'animali chì faci parti di a famiglia di l'Euscorpiidae. Hè cumunu in l'ariali
di u Mari Tarraniu: in Algeria, in Tunisia, Italia, in iSpagna, in Corsica, è in
a parti miridiunali di a Francia. Pocu tempu fà, u scurpionu neru hè statu
introduttu in Ingliterra è ancu in Uruguay. A piccula culonia di scurpionu neru
chì ci hè avali in Ingliterra, hè a più à nordu in u mondu.

U scurpionu neru codigiaddu campa da 5 à 7 anni. Li ci voli dui anni par
ghjunghja à l'ità adultu. A gestatzione dura da 10 à 14 mesa. Li piaci à u
scurpionu neru à stà sottu à i petri o u legnu. Accadi à spessu ch'eddu stessi
accantu à i casi. Ùn hè micca cunsidaratu com'è vilanosu, è in generali a
pugnicatura di u scurpionu neru è com'è quidda d'un ragnu. U liveddu di
tussicità ùn hè ch'è 1 annantu à una scala di 5. Ma à spessu, u scurpionu neru
pizzica, inveci di pugna. U dulori hè com'è una pugnitura di vespa. Ci hè un
dismurfisimu sissuali ind'è u scurpionu neru: a coda di u masciu hè più maiori
cà quidda di a femina.

U scurpionu neru manghja insetti, ragna. Ma pò stà mori senza nutriscia si. Pà
catturà a so preda, u scurpionu si movi lestru lestru.

U scurpionu neru (o scurpione neru) hè u scurpionu cumunu in Corsica. Hè ancu
chjamatu a furbicetta (Dizz. U Muntese). U scurpionu si piaci in i loca umiti è
adumbrati, è si trova à spessu in i carciari.



https://co.wikipedia.org/wiki/Esperidi

L' Esperidi (o Esperide) sò figuri di a mitulugia greca, figli femini di a
Notti. Sicondu i lighjendi, custudiani u giardinu di i meli d'oru d'Era. Eppuri,
parechji virsioni pusteriori i facini figlioli femini d'Atlanti.

L'Esperidi erani ninfi chì a so genealugia ferma à spessu cunfusa: sò calchì
volta cunsidarati com'è figli di a Notti, di Teti è Uceanu, di Zeus è Temi, di
Forco è Cetu è ancu, sicondu a tiuria più accriditata, d'Atlanti è Esperide.
Incertu hè puri u so numaru, tantu ch'è parechji mitugrafi mintuveghjani cinqui
Esperidi, è altri ni mintuveghjani setti. Certi sottuliniani inveci ch'eddi
erani trè, cullighendu li à a triplici dea di a Luna in u so aspettu di suvrana
di a morti. I numari riferiti vani quantunqua da una à ondici, è parechji di i
so noma sò: Egle, Aratusa, Esperia o Esperetusa, Eriteide è cetara.

In ogni modu, ferma certu ch'eddi viviani in l'estremu Uccidenti di u mondu,
oltri i cunfini di a terra abitata, è ch'eddi pussidiani quà un ortu
maravigliosu ind'eddi aviani u compitu di custudiscia u priziosu arburi chì dava
meli d'oru, donu di Gea par i nozzi di Zeus incù Era. Par maiò sicurezza,
affinch'è i stessi Esperidi ùn cuglissini micca i prudigiosi meli, Era avia
urdinatu à a sarpi Ladone da i centu testi di priseda à a vardia, stendu
custantamenti atturcinata intornu à u fustu di l'arburi. Atlanti sustinia a
volta di u celi pocu distanti da a terra di i figli femini, è Elios, divinità di
u soli, tarminatu u so corsu cutidianu, scindia in u giardinu (u soli tramonta
infatti à l'Uccidenti) è ci lasciava i cavaddi di u so carru à pascia, è incun
eddi ripusava quì duranti a notti.

Una celebra passata narra chì, strappati à a so terra à tempu cù i so greghji da
parechji pirati à l'ordini di Busiride rè d'Egittu, l'Esperidi funi dopu
libarati da Erculu, chì i restituì à u patri Atlanti, uttinendu com'è ricumpensa
l'insignamentu di l'astrunumia. Erculu cumparisci dinò in un antru racontu liatu
à l'Esperidi. Par cunquistà i priziosi meli com'è da vulintà di u rè Euristeu,
Erculu duviti ricorra à l'aiutu d'Atlanti, è sustituiscia lu timpuraniamenti in
a vardia à i pilastri di u celi è purtà u mondu nantu à i spaddi. Ma l'ostacolu
maiò era custituitu da Ladone, chì custudia i meli d'oru par vulintà d'Era. Ùn
ci hè micca accordu trà i mitugrafi annantu à u fattu chì Erculu aghji divutu
abbatta sta criatura chì ùn chjudia mai l'ochji, parchì parechji parlani d'una
cunsegna 'pacifica' di i frutti da parti d'Atlanti o di i stessi Esperidi.

Si conta, d'altra parti, chì Erculu uccisi a sarpi scucchendu una freccia da
sopra i mura di l'ortu custruiti da Atlanti. Era poti solu attinuà u so dulori
par a morti di Ladone punendu ni l'imaghjini trà l'astri, com'è custiddazioni di
a Sarpi; i meli colti da Erculu li funi dopu ristituiti da Euristeu. Sicondu
altri fonti, i meli vultàni inveci à Erculu; quiddu, à so volta, i deti à
Afrudita, oppuri à Atena: a dea dicisi infini di renda li à Era, apposta ch'è ùn
era micca currettu ch'eddi fussini dunati à chiunqua. Ci hè parò una trista
cunclusioni: u ghjornu dopu à u cumpiimentu di l'impresa d'Erculu, in u stessu
ortu ghjunghjitini à pona pedi l'Argunauti, chì assistetini à a trasfurmazioni
in arburi (un piobbu neru, un saliciu è un olmu) di l'Esperidi, morti
addisperati da a perdita di u so tisoru è di u so custodiu è prutittori amatu.

I meli aurei di l'Esperidi sò prisenti dinò in u mitu di Atalanta, zitedda
vilucissima in a corsa chì sfidava i so pritindenti prumittendu sè stessa com'è
premiu. Un di sti curtighjadori era Melanione (o Ippomene) chì, chirendu aiutu à
Afrudita, riciviti da a dea trè meli d'oru di u Giardinu di l'Esperidi, chì à so
volta Erculu l'avia rigalatu. Mentri si svuglia a cumpetizioni, Ippomene lanciò
i meli una dopu à l'altra à terra, di tali manera chì Atalanta,
irresistibilamenti attratta, si firmò à raccoglia li pirdendu cusì a cuntesa.

Sughjettu analogu à quiddu di l'Esperidi danzanti è tinendu si par a mani hè
quiddu di i trè Grazia, chì a so furtuna artistica fù maiori.



https://co.wikipedia.org/wiki/Edmondu_Simeoni

Edmondu Simeoni, natu in Corti (Corsica Suprana) u 6 d'agostu di u 1934, hè un
militente prugressistu puliticu, medicu di prufessione, rivindichendu si
naziunalistu corsu.

Hè cunsideratu cume unu di i "babbi" di u naziunalisimu corsu incù u so fratellu
Max Simeoni. Milita per l'autonomia di a Corsica è micca per a so indipendenza,
ch'ellu ùn cunsidera economicamente campia, per via, inoltre, di a so debbula
populazione.

Cundanna a viulenza, cunsiderendu ch'ella hè una via senza scopu. Hà puru
cunduttu, accantu à Aleria, u 21 d'agostu di u 1975, a prima azzione viulente è
spettacularia di a mossa autonomista. À u capu di 12 omi armati di fucili di
caccia, hà "occupatu" una carciula vinicula appartenendu à un impurtante capu
d'impresa d'origina pedinera, per pruteste contr'à una scruccuneria chì
minacciava d'arruvinà centinaie di picculi viticultori (cundannazione, u 19 di
nuvembre di u 1975, di Depeille, Siegel, Junqua, Cuaz frères, è di u gruppu
COVIREP per infrazzione nant'à e legge di a sucetà, è fallitta). L'assaltu, datu
dui ghjorni dopu da a ghjendarmeria (1.200 omi, ufficialmente), rinfurzata da
veiculi militari legeri, seguitendu l'ordine di u ministru di l'Internu,Michel
Poniatowski, appruvatu da u Primu ministru Jacques Chirac, hà fattu dui morti
fra e forze di l'ordine, è un feritu in a carciula.

Hè u babbu di Ghjilliu Simeoni, unu di i quattru avucati d'Yvan Colonna per u
prucessu di l'assassinamentu di u prifettu Claude Erignac, è cunsiglieru
municipale naziunalistu in Bastia, è cunsiglieru à l'Assemblea di Corsica.
Edmondu Siemoni hè u presidente du u Cumitatu di sustegnu à Yvan Colonna.

•1960 : Creazione di l'Associu di i Studienti Corsi à Marseglia per pruteste
contr'à u scandalu di l'esperimentazione nucleare in Corsica in l'Argentella
(Calvi).



https://co.wikipedia.org/wiki/Ciudda_(tipugrafia)

U carattaru tipugraficu @ hè chjamatu "ciuvodda" (o civolla o ancu ciudda). 'Ssu
neulugisimu hà cuminciatu à essa adupratu in Corsica di manera spuntanea in
l'usu pupulari. U nomu corsu veni di l'assumiglia di u simbulu tipugraficu incù
a forma di una ciuvodda. Si face usu principalementi di a "ciuvodda" in u
currieri elittronicu. Hè aduprata par siparà u nomu di u titulari da u nomu di
duminiu, in un adrizzu elittronicu. L'@ hè cunnisciuta dinò com'è "chiocciola" o
"chiocciolina" in talianu, è com'è "at" in inglesu. Graficamenti, a "ciuvodda"
ripprasenta un'a stilizata incù un ricciulu. Hè da quì chì veni l'assumiglia
incù a "chiocciola" in talianu, un molluscu cumunu: u sammartinu. U codici
binariu chì hè usatu par idantificà a "ciuvodda" hè 01000000.

U carattaru @ nacqui à i tempi di Roma antica com'è un'unioni stilizata di i
lettari "a" è "d" minusculi chì formani a parola ad (veni à dì "versu"); u
simbulu era adupratu à l'iniziu in i testi di cuntabilità è in ducumenti simili,
par rifariscia si à un'indicazioni di locu. Sicondu i marcanti di Venezia @ era
un segnu chì rapprisintava l'anfura, chì era usata tandu com'è misura di pesu è
capacità. Ci chì Francesco Lapi era un marcanti fiurintinu chì, u 4 maghju 1536,
hà discrittu in una lettara, pà a prima volta, u cuntinutu di trè navi chì erani
vultati in iSpagna da l'America latina, usendu u segnu @ com'è unità di misura
chì currispundia à un'anfura. In u corsu di i seculi, i populi anglufoni
mudifichetini u significatu di l'@ da "ad" à "at". Cusì l'@ fù diffusa di manera
più larga è fù aduprata in particulari da a posta.

L'@ era prisenti in a mascina par iscriva Lambert di 1902, chì hè stata prudutta
da a Lambert Typewriter Company di New York è in l'IBM Selectric di 1961. In
1963 l'@ hè stata inclusa in l'insemi uriginali di i carattari ASCII. Incù u
sviluppu di i tennulugii muderni è l'invinzioni di l'urdinatori, a "ciuvodda"
divinteti un simbulu guasi esclusivamenti informaticu]] chì hà cunsirvatu u
significatu datu li da l'inglesi.



https://co.wikipedia.org/wiki/Cesare_Borgia

Cesare Borgia, dettu u Valentinu (Subiaco, 13 sittembre 1475 - Viana, 12 marzu
1507), hè statu un cunduttiere, cardinale è puliticante talianu, figliolu
illegittimu di u papa Lisandru VI. Fù una di e più figure contruverse di u
Rinascimentu talianu.

In seguitu à a morte di u so fratellu Ghjuvanni duca di Gandia, turrò à u statu
laicu. Circò di spusà in un prima tempu a figliola di u rè di Napuli, per
cuntinuà a pulitica filoaragunese di u Papa. Ma in seguitu spusò a principessa
francese Charlotte d'Albret, ottinendu tandu u titulu di duca di u Valentinois.
Grazia à ste nozze, Cesare è Lisandru VI s'allionu à u rè Luigi XII di Francia
riguardu à e so rivendicazione in territoriu talianu.

Cesare Borgia guidò l'armata francese à a cunquista di u ducatu di Milanu è incù
l'appoghju di u papa iniziò a ricunquista di i territoriu di a Rumagna, battendu
i signurotti lucali, frà i quale Catalina Sforza, ricivendu in seguitu da u
babbu u titulu di duca di Rumagna. Invasi dopu u regnu di Napuli guidendu e
truppe francese. In u 1502 righjuntu prestu un grande putere puliticu, riiscì à
difende si da a cuspirazione di a Magione, incausendu per ingannu i traditori è
fendu li strangulà à Senigallia. 'Ssa vindetta culpì assai l'opinione publica,
tantu chì Niccolò Machjavelli a citò ne U Principe, un libru ch'ellu scrissi,
basendu si annantu à a figura di u Valentinu.

Dopu à a morte di Lisandru VI, Cesare riiscì à fà eleghje papa Pio III, chì però
murì pocu dopu. In seguitu, fù elettu papa Ghjuliu II chì tolsi à u duca u
guvernu di a Rumagna, urdinò u so arrestu è a so riclusione in Castel
Sant'Anghjulu. Dopu à esse evaso, si rifughjò à Napuli, induv'ellu fù arristatu
è cunduttu in Spagna, induv'ellu fù incarceratu annantu à ordine di u rè. Dopu à
una rucambulesca evasione si ricò ind'è u cugnatu Ghjuvanni III d'Albret, rè di
Navarra. Morsi in u 1507 à Viana, mentre assidiava l'armata ribella di u conte
de Lerín.

Cesare Borgia nascì in a rocca abbaziale di Subiaco u 13 sittembre di u 1475,
primugenitu di u cardinale valencianu Rodrigo Llançol Borgia, nipote di papa
Callistu III, è di a so amante Vannozza Cattanei, chì da ellu, in più di Cesare,
ebbe Ghjuvanni, Lucrezia è Goffredo.

Cesare fù spintu versu a carriera ecclesiastica da u babbu. Rodrigo vulia ch'è
Cesare ricevissi una furmazione culturale adatta à a carriera ecclesiastica. In
u 1489 fù inviatu à studià à l'Università di Perugia, induv'ellu firmò dui anni.
In u 1491 si cullucò in Pisa per suvità a laurea in drittu à a Sapienza,
induv'ellu insignava drittu canonicu u rinumatu ghjuristu Filippo Decio. Mentre
l'anni di studiu vissi cum'è un gran' principe. A so cumpagnia era cumposta per
u più di spagnoli. Era statu prisintatu à Lurenzu de Medici è era in stretti
rapporti incù parechji membri di a so famiglia. Un cullega di soiu à
l'università pisanu era Ghjuvanni de Medici, u so coetanu, ma più avanzatu in a
carriera ecclesiastica, apposta ch'ellu era dighjà cardinale è futuru papa Lione
X. In u periodu di residenza à Pisa ricevì a nutizia chì inghjennò una svolta
decisiva in a so vita : u 11 aostu 1492 Rodrigo Borgia era statu elettu Papa,
incù u nome di Lisandru VI.

Senza ch'ellu avissi mai ricivutu l'ordini sacerdutali, u babbu, in u 1491, u
feci numinà vescu di Pamplona è in u 1492 arcivescu di Valencia, arcidiocesi chì
era dighjà stata a soia è ancu prima di u so ziu Callistu III. Di
l'arcivescuvatu però Cesare ùn presi mai pussessu, per via di a guasi immediata
designazione cum'è cardinale u 20 sittembre 1493, è in u 1495 cum'è guvernadore
generale è legatu d'Orvieto.

In seguitu à l'omicidiu di u fratellu Ghjuvanni, duca di Gandia carissimu à u
babbu, chersi è ottensi da Papa Lisandru VI a dispensa da a vita ecclesiastica
da a quale era pocu attrattu, abbandunendu a cardinalizia in u 1498. Si dedicò
dopu à a carriera militare à u postu di u fratellu defuntu.

U 1a uttrove Cesare Borgia partì per a Francia per spusà Carlotta d'Aragona,
figlia è erede presuntiva di Federico I di Napuli, à l'epica ospitata da u rè di
Francia, matrimoniu chì l'averia permessu di rivendicà per ellu u Regnu di
Napuli. Una suttile trama pulitica era in opera trà u stessu Luigi XII è u Papa,
u quale, desidarosu d'offre un tronu à u figliolu, trattò incù u suvranu un
scambiu di favori: in cambiu di a manu di a principessa Carlotta à u so figliolu
Cesare, u Papa dichjarava nulle e precedente nozze di Luigi XII incù Ghjuvanna
di Valois, di manera ch'ellu pudissi spusà a veduva di Carlu VIII, u so
predecessore, a rigina Anna, duchessa di Britagna.

Per Lisandru VI ùn fù micca difficiule di fà appruvà u divorziu in un
cuncistoriu. U pontefice riiscì non solu à assignà un omagiu ultiriore à u rè,
ma dinù à favurisce dopu u figliolu: cunferì a berretta cardinalesca à u so
ministru Georges d'Amboise.

Ùn fibbenu micca simplici, invece, i niguziati per Cesare Borgia, ghjuntu in
Francia in grande pompa. E so bardature d'oru è i cavalli ferrati d'argentu ùn
impressiononu micca a principessa napulitana, chì si ricusò di spusà lu è nigò
ogni tipu di neguziatu. Di fronte à stu rifiutu, Cesare ùn firmò micca a bolla
papale cuntinente l'annullamentu di u matrimoniu di u rè.

Solu dopu à parechji mesi, durente i quali Cesare Borgia fù trattinutu in a
residenza di u munarcu francese, senza esse custrettu à cede ma essendu privatu
di a pussibilità d'esce, a cumplessa cunvinzione fù risolta incù un comprumessu:
à Cesare fù data cum'è sposa a nipote di u rè, Charlotte d'Albret, originaria di
a rigione spagnola di a Navarra. Cum'ella era cunvinuta, Cesare Borgia rimissi a
bolla di divorziu à Luigi XII, u quale ottensi prestu a custituzione d'un
tribunale ecclesiasticu per ghjudicà a validità di a so unione incù Ghjuvanna è
u 17 dicembre 1498, in a chjesa di Saint-Denis à Amboise, fù pronunciata a
dichjarazione di nullità di u matrimoniu. U spusaliziu di Cesare incù Charlotte
fù cilibratu u 12 maghju 1499. In seguitu à quessa ottensi u titulu di duca di u
Valentinois. Vene da quì u cugnome di "duca Valentinu".

In l'inguernu di u 1499 i francesi, alliati incù Venezia, ghjunsinu in Italia à
a cunquista di u ducatu di Milanu, è Ludovico u Moru, vista l'allianza frà u
Papa, a Serenissima è a Francia ùn poti ch'è fughje da Milanu è lascià campu
liberu à i cunquistatori. Forte di u faciule successu, u percorsu di l'armata
francese (incù Cesare Borgia cum'è tinente di u rè) pruseguì à u di quà di u Po
sinu à ghjunghje in Rumagna, territoriu à quellu tempu sottu u putere timpurale
di u papatu. Papa Lisandru VI, chì era statu tinutu infurmatu di e manovre di a
truppa, inviò à i signori di Pesaro, Imola, Forlì, Faenza, Urbino è Camerino,
una lettera in a quale i dichjarava dicaduti da i so feudi, spianendu cusì a
strada à a cunquista di u figliu è dunendu li un principatu sanu.

Com'era previdibile, nissunu ubbidì à l'ingiunzione di u Papa. A lotta si
scatinò di manera trimenda. Una prima spedizione in Rumagna ebbi locu u 21
nuvembre 1499, incù un'armata custituita da fantacini è mercenarii di varie
pruvince è nazione. U 11 dicembre Imola era dighjà assaltata. Di ghjinnaghju
dopu u duca Valentinu dopu à avè assidiatu Forlì, scunfissi a cuntessa Catalina
Sforza, chì per trè sittimane s'era stanghittata in a rocca, à u cummandu di
2.000 omini. Nonustante l'energia è u stintu di guerriera, Catalina fù fatta
prighjunera è Forlì fù presa d'assediu da l'invasore, chì s'abbandunonu à atti
di viulenza annantu à a pupulazione. Una volta compiu u saccheghju, u duca si
poti insidià in cità, ospitatu da u gentilomu forlivese Luffo Numai, chì era
cunsigliere di Catalina Sforza.

Cum'è tinente di u rè di Francia Luigi XII, Cesare si lanciò dopu in a siconda
spedizione rumagnola, contru à Rimini, Ravenna, Cervia, Faenza è Pesaro, essendu
furmalmente autorizatu chì u Papa avia rivoltu, per via di una bolla à i signori
di quelle cità, l'accusa di esse si suttratti à l'autorità pontificia.

U 2 aostu 1500 Cesena si arrese, fù dopu a volta di Rimini è Faenza, induv'elle
fubbenu diposte e signurie di i Malatesta è di i Manfredi. In u 1501 si firmava
un pattu d'amicizia trà Firenza è Cesare, u quale pocu dopu assidiò Piumbinu è
fece occupà l'isule d'Elba è Pianosa. Suvitonu dopu una visita di u pontefice à
l'isule occupate è grandi fistighjamenti. Pocu dopu, francesi è Spagnoli,
incuraghjiti da u Papa invasenu u regnu di Napuli.

U 25 ghjugnu di u 1501 Lisandru VI scumunicò u rè di Napuli è, u 19 lugliu,
Cesare affiancatu da l'armata francese assidiò Capua a quale, dopu à 7 ghjorni
fù cunquistata grazia à un tradimentu: Un citatinu di Capua, currottu da Cesare,
aprì e porte di a cità è, dopu à un signale prestabilitu, l'armata franca-papali
sbuccò in a cità è dete a via à u massacru di a guarnigione militare è di a
pupulazione. In u 1502 Cesare guardava dighjà più luntanu. I so obiettivi eranu
i ducati di Camerino è Urbino, scaccendu ne i Da Varano è i Montefeltro.

U duca Valentinu era oramai diventatu putentissimu, ma era mal'vistu da parechji
di i so più valenti cunduttieri chì, d'uttrove di quellu stessu annu, vicinu à u
castellu di i Cavalieri di Malta di Magione, in e vicinanze di u lavu Trasimeno,
fecinu una cuspirazione contru à ellu, à u fine d'evità, cum'elli dicianu,
"d'esse unu à unu divurati da u dracone". Cesare fù scunfittu in a battaglia di
Calmazzo da una lega di capitani di ventura è custrettu à abbandunà u ducatu
d'Urbinu oramai sediu di fuculari di rivolta.

Cesare Borgia, per assicurà si l'acquisizione di novi pussidimenti, duvite
spessu effettuà cuspirazione è atroci delitti contru à nimichi militari è
pulitichi (cum'è l'Orsini). Tuttu quessa u fecia senza u minimu scrupulu, chì
cuntava dinù annantu à l'appoghju di u babbu Lisandru VI è di i so amichi
cardinali. Ma accadia ch'è in certi casi, cum'è quellu incù protagonistu i
Vitelli, ch'ellu fusse propriu ellu stessu u bersaghju sceltu da i so
antagunisti.

Preoccupatu da a criscente ambizione di Cesare Borgia, Vitellozzo Vitelli, u so
cumpagnu in molte imprese di cunquista in u centru nordu di l'Italia, principiò
à teme per i proprii duminii. Per quessa, d'uttrove 1502, si ricò in u castellu
di Magione, induve incù Giampaolo Baglioni, Paulu Orsini, Antonio Giurdanu (per
Pandolfo Petrucci di Siena), Oliverotto da Fermo è u duca di Gravina compluttò à
i danni di u Valentinu. Malatu di sifilide, Vitellozzo incù l'altri cunghjurati
principiò à agisce: entrì in Urbinu è ci fece impiccà molti funziunarii di
Cesare Borgia, è cumbattì dopu e truppe nimiche in a battaglia di Calmazzo, da
ellu vinta, induv'ellu fù fattu prigiuneru Ugu di Moncada.

Ma, accurdatu si Paulu Orsini incù Borgia, ancu Vitellozzo è l'altri cunduttieri
si sottumissenu à a richiesta di pace di u Valentinu, è in a notte di u 31
dicembre 1502, Vitellozzo Vitelli è Oliverotto da Fermo funu invitati da Cesare
à un banchettu à Senigallia, durente u quale fubbenu tremindui strangulati da
Michelotto Corella. Vitellozzo, prima di mora, invucò u perdone per e so azzione
da papa Lisandru VI. Annantu à sta drammaticu fine, Niccolò Machjavelli,
scrittore fiurintinu, dedicò un trattatu, a Descrizzione di u modu tinutu da u
Duca Valentinu in l'assassiniu di Vitellozzo Vitelli, Oliverotto da Fermo, u
Signore Pagolo è u duca di Gravina Orsini, scrittu in u 1503. L'episodiu serà
ripresu dinù da Machjavelli ancu in a VII capitulu di u U Principe, scrittu in u
1513.

Cesare era diventatu u signore incuntrastatu di a Rumagna. In u 1503 e so truppe
fubbenu ospitate da l'abitanti di Monteleone d'Orvieto, per 10 longhi ghjorni,
riducendu à a fame quellu picculu paese. Pocu dopu u Papa fece caccià Gian Paulu
Baglioni (unu di i participanti à a cuspirazione di a Magione) da Perugia dopu à
avè minacciatu i citatini di scumunica è d'un attaccu di l'armata di Cesare
s'elli ùn u cacciavanu micca.

Da Perugia s'apria a strada per Siena chì era guvernata da Pandolfu Petrucci u
quale lasciava a cità in e mane di Cesare u 28 ghjinnaghju di u 1503. Intantu u
Papa era in lotta contru à l'Orsini, è fece arristà parechji membri di a
famiglia è ni fece cunfiscà i bè, mentre u so figliolu Goffredo attaccava
dapertuttu l'Orsini incù i so suldati ma quelli però si ripresenu prestu per
marchjà annantu à Roma è pruvà à dipone u Papa incù a forza di l'armi. U Papa
cherse aiutu à Cesare, u quale rientrò in u Vaticanu u 26 frivaghju di u 1503 è,
in qualità di suldatu di a chjesa assidiò l'Orsini à Ceri induve, impiighendu in
l'azzione militare e macchine da guerra di Leunardu da Vinci in 38 ghjorni
cunquistò a rocca. Fù tanta a gioia di u pontefice per quella vittoria ch'ellu
si ricò à visità Ceri.

A cunquista di Ceri però cumpurtava a perdita di Siena a quale, per vulè di u rè
di Francia, riturnava sottu u guvernu di Pandolfu Petrucci. Cesare puntava à
ricunquistà Siena è à piglià Pisa, ma fù menu u so principale sustegnu è puntu
di riferimentu: u 18 aostu di quellu annu u babbu, papa Lisandru VI, morse à
l'età di 73 anni.

Ùn hè sempre tuttu à fattu chjaru s'è per via di malaria o in seguitu à un
avvilinamentu: hè quantunque un fattu ch'è Cesare, anch'ellu ammalatu, firmò per
qualchì tempu incapace di mette in ballu e misure ch'è a situazione avaria
richiestu. À a morte di u babbu u duca Valentinu entrì in crisa. Dopu à u breve
puntificatu di Pio III, à ellu favurevule, d'uttrove di u listessu annu iscì
elettu da u conclave successivu u cardinale Giuliano Di a Rovere, espunente d'un
casatu nimicu di i Borgia.

U novu puntefice, chì prese u nome di Ghjuliu II, omu austeru, vulitivu è pocu
avvezzu à e vie diplumatiche, tolse à u duca u guvernu di a Rumagna è ne ordinò
l'arrestu è a riclusione in Castel Sant'Anghjulu.

À Cesare Borgia fù inutule, una volta evasu, di circà à rifughjà si à Napuli per
organizà da quì a ricunquista di i so territorii: u Papa u fece dipurtà in
Aragona cunsignendu lu à Ferdinando II, induve u Valentinu fù rinchjusu prima in
u castellu di Chinchilla, dopu in u forte di A Mota à Medina di u Campu. Riiscì
à scappà in u 1506 incù una rucambulesca fuga, induv'ellu si fratturò parechji
ossi perch'ellu si calò da un balcone pusiziunata à vinti metri circa d'altezza
(ma qualchiadunu tagliò a fune è u precipitò in u fussettu sottostante),
rifughjendu si cusì in u picculu regnu di Navarra.

Cesare, gravamente infittatu da u cusiddettu mal' francese, murì cumbattendu per
so cugnatu Ghjuvanni III d'Albret, rè di Navarra in l'assediu di Viana contru à
u conte di Lerin, signore di a cità, chì s'era ribellatu, in a notte trà l'11 è
u 12 marzu 1507.

U cadaveru fù truvatu da l'avversarii, chì ignurendu ne l'identità, li tolsenu
l'armatura è i vistiti lascendu ne u corpu nudu, chì fù ritruvatu u lindumane
matina, trapassatu incù vinti trè colpi di picca. Dopu à sulenni funerali, u
corpu fù cumpostu in un grande sipolcru di marmeru vulsutu da u rè navarrese in
a chjesa di Santa Maria di Viana, à a dritta di l'altare maiò è sculpitu da
Victoriano Juaristi.

Ma u Valentinu ùn truvò pace mancu mortu: non moltu tempu dopu à l'Inquisizione
accadì ch'è i so resti, cunsiderati cosa indegna è sacrilegia, fussenu sipolti
in a terrazza di a stessa chjesa, in terra micca cunsacrata, vicinu à una
discarica di rumenzulu, affinch'elli fussenu "calpistati da omini è animali".

Ma in u 1953 l'auturità di Viana ricuperonu quelli resti, i culluconu in un'urna
di petra è l'interronu in a piazza, davante à a porta principale di a chjesa di
Santa Maria, sottu una petra tumbale in marmeru, annantu à a quale era scrittu:
"Cesare Borgia, Generalissimu di l'armate di Navarra è Puntifici, mortu annantu
à i Campi di Viana a 11 marzu 1507". In u 1965 in quella cità li fù erettu un
bustu.

Dopu in u 2007 l'auturità civiche di Viana cilibronu a ricurrenza di u 500º
anniversariu di a morte è in 'ss'occasione chersinu ch'è i so resti murtali
vultessinu à ripusà drentu à a chjesa. Ùn ottensenu però u permessu di u
cumpetente vescu di u vescuvatu di Pamplona, di u quale u Valentinu fù vescu
elettu (1491). A so tomba hè diventata oghje destinazione di numerose è
criscente visite.

U 10 maghju 1499 Cesare Borgia spusò Charlotte d'Albret (1480-11 marzu 1514),
surella di u rè cunsorte di Navarra, Ghjuvanni III d'Albret. Da stu matrimoniu
nascì solu una figliola, ch'è Cesare ùn cunnuscì mai: Luisa Borgia, duchessa di
Valentinois, signora di Châlus, duchessa di Borgia (1500-1553), chì spusò prima
Luigi II de A Trémouille, guvernadore di Burgogna, è poi, in siconde nozze,
Filippu di Borbone-Busset.

Cesare fù dinù babbu di almenu dui figlioli naturali: Ghjirolmu, chì spusò prima
Isabella Pizzabernari (da a quale ebbe Ippolita, a discendenza di a quale
cuntinuerà in u tempu), dopu Isabella, cuntessa di Carpi, è Camilla-Lucrezia
(morta in u 1573), chì diventò abbatessa di u cunventu di San Bernardinu
(Ferrara), pare nati da una certa Drusilla, una di e dame di cumpagnia à u
seguitu di a surella Lucrezia quandu quella si truvava sempre à Roma.



https://co.wikipedia.org/wiki/Cervus_elaphus_corsicanus

U Cervu di Corsica (Cervus elaphus corsicanus) hè un mammiferu chì faci parti di
a famiglia di i Cervidae. U cervu di Corsica hè una sottuspezia di cervu (Cervus
elaphus). U nomu veni da u fattu ch'eddu hè statu ussirvatu pa a prima volta in
Corsica. Ma Cervus elaphus corsicanus hè una spezia endemica di a Corsica è di a
Sardegna. Difatti, u cervu di Corsica era sparitu di Corsica à a fini di u
sissanta. In Sardegna, ùn ni firmava più ca centu. A spezia era minacciata
d'estinzioni. ma in u sittanta, a pupulazioni di Sardegna ghjugnia à 250-300
cerva. Avali, u risicu d'estinzioni s'hè alluntanatu, chì ci sò circa 6000 cerva
in Sardegna è u cervu hè statu riintroduttu in Corsica. U cervu masciu di
Corsica pesa circa 100 kilò. U cervu femina, a ronca, pesa circa 80 kilò. I
nasciti si pruducini da maghju à lugliu. U cervu pò campà sin'à 14 anni.

Ci sò uni pochi di diffarenzi trà u cervu di Corsica è di Sardegna, è u cervu
cumunu d'Auropa uccidintali (cervus elaphus). U cervu di Corsica hè più chjucu.
I so ghjambi sò più corti. U so pelu dinò hè appena più scuru. È l'incurratura
di Cervus elaphus corsicanus hè menu sviluppata è impurtanta ca quidda di u
cervu cumunu (cervus elaphus).

Cervus elaphus corsicanus era sparitu di Corsica versu à fini di u sissanta.
L'ultimu animali hè statu tombu in Pinia, accantu à Ghisunaccia.

U cervu di Corsica hè statu riintroduttu in 1985 da u Parcu Naturali Rigiunali
di Corsica, in associu incù a Rigioni sarda. I prima cervi sò stati lintati in
1998 in a rigioni di Quenza (Corse-du-Sud), in a vaddi di l'Asinau. In 1999, 24
cervi sò stati lintati annantu à a cumuna di Chisa.

U cervu di Corsica mangna a lamaghja, a scopa, l'arbitru, u listincu, i frondi è
a ghjandi di a leccia, è ancu i castagni.

A pupulazioni corsa hè stimata oghji à circa 1300 cervi. In Corsica, u cervu ùn
pò micca essa cunfusu incù un antru animali, parchì hè u solu riprisintanti di a
famiglia di i Cervidae. Uni pochi di toponimi sò tistimonii di a prisenza
anziana di u cervu in Corsica: par asempiu u paesi di Cervioni.

Attualmenti, u risicu d'estinzioni di a spezia s'hè alluntanatu in Sardegna,
induva ci sò più di 6000 cerva. A maiò parti di i cerva sò arrighjunati in a
Sardegna miridiunali: in Sulcis (guasi 2.600 esemplari, frà mezu à i quali 1.000
in a Riserva di Monti Arcosu è 1.500 in i territori contigui di i furesti
duminiali di Gutturu Mannu, Monte Nieddu è Is Cannoneris); in Sarrabus (più di
2.000 esemplari); in Monti di l'Iglesienti è di l'Arburesi (guasi 1.500
esemplari, frà i quali 1.250 in Arburesi è quissi altri in u Monti Linas è in u
Monti Lerno.

U cervu di Corsica hè statu scrittu in 2000 annantu à a lista rossa di i spezii
minacciati di l'IUCN.

In Italia, u cervu di Corsica hè scrittu dinò annantu à u righjistru di i spezii
particularmenti prutetti, à u liveddu naziunali (art. 2 L. 157/92) è rigiunali
(art 5 L.R. 23/98).



https://co.wikipedia.org/wiki/Cervu

U Cervu di Corsica (Cervus elaphus corsicanus) hè un mammiferu chì faci parti di
a famiglia di i Cervidae. U cervu di Corsica hè una sottuspezia di cervu (Cervus
elaphus). U nomu veni da u fattu ch'eddu hè statu ussirvatu pa a prima volta in
Corsica. Ma Cervus elaphus corsicanus hè una spezia endemica di a Corsica è di a
Sardegna. Difatti, u cervu di Corsica era sparitu di Corsica à a fini di u
sissanta. In Sardegna, ùn ni firmava più ca centu. A spezia era minacciata
d'estinzioni. ma in u sittanta, a pupulazioni di Sardegna ghjugnia à 250-300
cerva. Avali, u risicu d'estinzioni s'hè alluntanatu, chì ci sò circa 6000 cerva
in Sardegna è u cervu hè statu riintroduttu in Corsica. U cervu masciu di
Corsica pesa circa 100 kilò. U cervu femina, a ronca, pesa circa 80 kilò. I
nasciti si pruducini da maghju à lugliu. U cervu pò campà sin'à 14 anni.

Ci sò uni pochi di diffarenzi trà u cervu di Corsica è di Sardegna, è u cervu
cumunu d'Auropa uccidintali (cervus elaphus). U cervu di Corsica hè più chjucu.
I so ghjambi sò più corti. U so pelu dinò hè appena più scuru. È l'incurratura
di Cervus elaphus corsicanus hè menu sviluppata è impurtanta ca quidda di u
cervu cumunu (cervus elaphus).

Cervus elaphus corsicanus era sparitu di Corsica versu à fini di u sissanta.
L'ultimu animali hè statu tombu in Pinia, accantu à Ghisunaccia.

U cervu di Corsica hè statu riintroduttu in 1985 da u Parcu Naturali Rigiunali
di Corsica, in associu incù a Rigioni sarda. I prima cervi sò stati lintati in
1998 in a rigioni di Quenza (Corse-du-Sud), in a vaddi di l'Asinau. In 1999, 24
cervi sò stati lintati annantu à a cumuna di Chisa.

U cervu di Corsica mangna a lamaghja, a scopa, l'arbitru, u listincu, i frondi è
a ghjandi di a leccia, è ancu i castagni.

A pupulazioni corsa hè stimata oghji à circa 1300 cervi. In Corsica, u cervu ùn
pò micca essa cunfusu incù un antru animali, parchì hè u solu riprisintanti di a
famiglia di i Cervidae. Uni pochi di toponimi sò tistimonii di a prisenza
anziana di u cervu in Corsica: par asempiu u paesi di Cervioni.

Attualmenti, u risicu d'estinzioni di a spezia s'hè alluntanatu in Sardegna,
induva ci sò più di 6000 cerva. A maiò parti di i cerva sò arrighjunati in a
Sardegna miridiunali: in Sulcis (guasi 2.600 esemplari, frà mezu à i quali 1.000
in a Riserva di Monti Arcosu è 1.500 in i territori contigui di i furesti
duminiali di Gutturu Mannu, Monte Nieddu è Is Cannoneris); in Sarrabus (più di
2.000 esemplari); in Monti di l'Iglesienti è di l'Arburesi (guasi 1.500
esemplari, frà i quali 1.250 in Arburesi è quissi altri in u Monti Linas è in u
Monti Lerno.

U cervu di Corsica hè statu scrittu in 2000 annantu à a lista rossa di i spezii
minacciati di l'IUCN.

In Italia, u cervu di Corsica hè scrittu dinò annantu à u righjistru di i spezii
particularmenti prutetti, à u liveddu naziunali (art. 2 L. 157/92) è rigiunali
(art 5 L.R. 23/98).



https://co.wikipedia.org/wiki/Cercis_siliquastrum

L' arburi di Ghjuda (o arburu di Ghjuda) (Cercis siliquastrum) hè un arburi chì
faci parti di a famiglia di i Cesalpiniaceae. Hè altu sei à deci metri. Cresci
lestru i primi anni l'arburi di Ghjuda, eppo dopu più pianu. In certi loca, hè
chjamatu arburi di Ghjudea, fenda rifarenza à a rigioni d'induva eddu hè
urighjinariu. À i ghjorna d'oghji, l'arburi di Ghjuda si scontra in u meziornu
di l'Auropa è in a parti uccidintali di l'Asia. Hè un arburi chì si piaci à u
soli, ma chì temi u ventu forti.

L'arburi di Ghjuda hè un arburi magnificu: faci mori fiori è i so casci sò à
forma di cori. Difatti, l'arburi di Ghuda s'usa mori par l'urnamentu in i
giardini, in l'ariali di u Mari Tarraniu. Di manera uriginali, i casci nascini
dopu à i fiori, in cuntrastu incù parti di tutti i spezii d'arburi. I fiori sò
rusulini è nascini dirittamenti à u liveddu di u fustu di l'arburi è di i
brancona. Accadi à volti à volti ch'è i fiori fussini bianchi, incù certi
variità d'arburi di Ghjuda, ma hè rarissimu. L'arburi di Ghjuda fiurisci
d'aprili o di maghju. I fiori ùn nascini annantu à l'arburi cà dopu à a quarta o
a quinta annanta di l'arburi di Ghjuda.

U nomu « arburi di Ghjuda » faci rifarenza à a lighjenda chì Ghjuda s'appiccheti
à una branca di 'ssu arburi, dopu à avè traditu à Cristu. Subitu dopu, i fiori
sariani diventati rusulini, da a vargogna. Ma siont'è un' antra lighjenda, i
fiori chì nascini dirittamenti annantu à u fustu, sariani i lacrimi di Cristu.



https://co.wikipedia.org/wiki/Catenacciu_di_Sart%C3%A8

U Catinacciu di Sartè (o Catenacciu di Sartè) hè u più catinacciu celebru di
Corsica. U nomu, "catinacciu", veni da a "catena", ch'iddu strascina u penitenti
russu. Difatti, u "catinacciu" si referisci, prima, à a cirimonia, a
prucissioni, è, siconda, à u penitenti, quiddu chì strascina a catena.

U catinacciu di Sartè hè una di i cirimonii più anziani di l'isula. A cirimonia
si passa di notti, duranti u vennari santu. A prucissioni sulenna cumencia à 9
ori è mezu di sera, annantu à a piazza à a Porta. Tandu s'apri u purtonu di a
ghjesgia Santa Maria, è a prucissioni esci à pocu à pocu da a ghjesgia. Duranti
a prucissioni, quiddi chì suvitani intonani u cantu di u "Perdono":

À fiancu à u Catinacciu, ci hè dinò un penitenti vistutu di biancu. Iddu
riprisenta Simonu di Cireni, quiddu chì fù ubbligatu da i suldati rumani à aiutà
à Cristu à purtà a so cruci. A prisenza di u penitenti biancu hè dinù u simbulu
di a frattidanza è a sulidarità umana. Di fatti, duranti a prucissioni di u
Catinacciu, u penitenti biancu aiuta di quandu in quandu u penitenti russu à
purtà a so cruci.

Accadi chì U Catinacciu di Sartè fussi citatu in a litteratura è a cultura
corsa. Par asempiu in a canzona Sartè di Diana di l'Alba:



https://co.wikipedia.org/wiki/Casuals

In a cultura d'u pallò, Casuals hè un muvimentu natu in l'anni 80 chi hè statu
adupratu da cuasgi tutti i sustenitori inzirmiti, cummu l'hooligan, l'hools hè
l'ultra.

Di cuntrariu a l'idee generale, u casual hè una parsona chi hà una cultivatu, cù
un centru d'interessu pà u pallò, a mùsica è a vistatura. Fan di soul muderna in
l'anni 70 è 80, è scopre u primu u Hip Hop.

Dipò què, casuals diventa hooligan hè quelli quì portanu u casual wear in i
stadii. I casuals di l'anni 80 diventanu l'hooligans di u seculu XXI.

A cultura d'i casuals hè nata in l'anni 70, quandu l'hooligan vultavanu da u
cuntinentu cù vestimenti Taliani ò Francesi di marche care, spessu eranu stati
furati in i magazeni quandu l'hooligan s'azzufavanu cù l'altri sustenitori è cù
i pulizieri. A u principiu, assai Hooligan è membri d'hooligan firm, fatte pà
purtà vestimenti surtivi cari pà passà inoservatu da e forze di l'ordine, è
sanza culori di a squadra pà micca esse ricunisciutu da i nemichi. Quandu c'era
assais pulizieri, quelli circavanu i Skinhead cù e Doc Martens mà un purtavanu
l'ochji nantu i casuals.

E marche di più purtate da i casuals in l'anni 80 sò Fila, Stone Island,
Fiorucci, Pepe, Benetton, Sergio Tacchini, Ralph Lauren.



https://co.wikipedia.org/wiki/Carolus_Linnaeus

Carl Nilsson Linnaeus, divintatu Carl von Linné in seguitu à l'acquisizioni di
un titulu nubiliari è notu più simpliciamenti com'è Linneu (da a forma
latinizata di u nomu, Carolus Linnaeus) (Råshult, 23 maghju 1707 - Uppsala, 10
ghjinnaghju 1778), hè statu un medicu, butanicu è naturalistu svidesu,
cunsidaratu u patri di a muderna classificazioni scentifica di l'urganisimi
viventi.

A lettara L., posta spessu dopu à l'indicazioni di numinclatura binumiali in i
cataloghi di spezii, idantificheghja a casata di u scentificu.

Natu u 23 maghju di u 1707 in una tinuta in a pruvincia di Smaland (sudu di a
Svezia, cuntea di Kronoberg), da Nils Ingemarson, un paisanu, è Christina
Broderson, figliola di u pastori prutistanti lucali. À a morti di u sociaru,
quandu u picculu Carl avia solu 18 mesa, Nils ereditò a carica di pastori è
assunsi a vida riligiosa di a cumunità. U babbu di Carl era intarissatu à a
butanica, tantu da aduttà com'è casata, à l'iniziu di i studii in tiulugia,
"Linnaeus" vali à dì a latinisazioni di a parola dialittali lind (tigliu),
inspirendu si da un grossu tigliu situatu in i circonda di a so casa nativa. A
stessa scelta era stata fatta pricidintamenti da dui frateddi di a minnana
paterna di Linneu, quandu diviani intraprenda i studii par divintà preta. 'Ssa
pianta di tigliu hè sempri oghji esistenti à Vittaryd, Smaland, bench'è in
gattivu statu.

Ancu Carl, par u quali era privista una carriera ecclesiastica, sviluppò finu da
a zitiddina un grandi intaressu par a butanica, tantu ch'è u so insignanti di
scenzi è ancu medicu lucali, Johann Rothman, cunvinsi u so babbu di fà li
friquintà l'università di Lund. In u 1727 si scrissi dunqua à l'Università
induva principiò u studiu di a medicina, ma moltu prubabilamenti u so veru
intaressu era quiddu di studià i sustanzi medichi usati à quiddi tempi, a
stragrandi maiuranza di i quali era custituita da vegetali. L'annu succissivu
(1728) si cullucò à l'Università di Uppsala, a migliori di a Svezia, induva
divintò studianti di Olaus Rudbeck u Ghjovanu. Linneu passò a maiò parti di u so
tempu à raccoglia è à studià varii tipi di pianti.

Dighjà da u 1730 principiò à piglià forma u so metudu di classificazioni
tassunomica. Sempri studianti, ghjuntu à a cunvinzioni ch'è l'organi
riproduttivi di i pianti, vali à dì i parti di u fiori (petali, stami è
pistilli) pudiani essa imprudati com'è basa par a so classificazioni, scrissi un
brevi trattatu annantu à l'argumentu, Preludia Sponsaliorum Plantarum ("Nozzi di
i pianti"), chì li feci ottena sempri duranti i so studii a pusizioni di
insignanti vicinu à u giardinu butanicu. Quissa li arricò, purtroppu, ancu una
cundanna: postu ch'è ebbi l'imprudenza di basà a so classificazioni annantu à
ciò ch'eddu usò à chjamà "u sistemu sissuali" di i pianti, asaminendu i so
"organi riproduttivi". Eppuri, par quistu ebbi una dinuncia da u statu svidesi
par "immuralità" è a cundanna di a Cumunità luterana par "suspettu di
libertinisimu".

In u 1731 l'Accademia di i Scenzi di Uppsala finanzò a so spidizioni in
Lappunia, in quantu Linneu era in ristritezzi ecunomichi. Scrissi u resucontu di
a so spidizioni etnugrafica è butanica in l'opara Lachesis lapponica (pubblicata
postuma in u 1811); in u 1734 urganizò un'altra spidizioni in a Svezia cintrali.
I risultati scentifichi funi illustrati in l'opara Flora Lapponica Exhibens
Plantas par Lapponiam Crescentes, secundum Systema Sexuale Collectas in Itinere
Impensis (1737). In u 1735 si cullucò in Olanda è tarminò i so studii di
medicina à l'università di Harderwijk.

Dopu parò si scrissi ancu à l'Università di Leida par cuntinuà i so probbii
studii. In sta fasa di a so vita a so riputazioni di butanicu era dighjà ampia è
affirmata. In u 1738 turrò in Svezia induva principiò à asarcità a prufissioni
di medicu, dedichendu si principalamenti à a cura di a sifilidi.

In u 1739 fù unu di i fundatori di l'Accademia Riali Svidesi di i Scenzi. In u
stessu annu spusò Sara Morea, figliola di un medicu. Dui anni dopu, in u 1741,
ottensi una catedra vicinu à a facultà di medicina à l'università di Uppsala ma
l'annu succissivu a scambiò incù a catedra di butanica, dietetica è materia
medica (ch'eddu cunsirvò finu à a morti). À Uppsala ristaurò u giardinu
butanicu, dispunendu i pianti sicondu u so ordini di classificazioni.

Linneu continuò à urganizà spidizioni in u mondu sanu, incù u fini di scopra è
classificà tutti l'essari viventi è i minirali di a Terra. Molti di i so
studianti presini parti à i spidizioni è parechji perìni tuttu à fattu duranti i
viaghji. In u 1758 acquistò l'impresa di Hammarby induva criò un mudestu museiu
distinatu à accoglia a so cullizzioni privata. In u 1761 u rè Adolfo Federico di
Svezia li cunferì un titulu nubiliari à seguitu di u quali Linneu cunvertì u so
nomu in Carl von Linné. I so ultimi anni di vita funi carattirizati da un
criscenti pessimisimu è da a diprissioni; in u 1774 fù culpitu da una seria di
picculi infarti è murì in u 1778. Fù sipoltu vicinu à a Catedrali di Uppsala.

U meritu maiori di u svidesu fù a difinizioni è l'intruduzioni in u 1735 di a
numinclatura binumiali, basata annantu à u mudeddu aristutelicu di difinizioni
par mezu di genaru prossimu è diffarenza specifica, in u sistemu di
classificazioni di i pianti, di l'animali è i minirali. Incù stu metudu
tassunomicu (cuncipitu pocu più di un seculu prima da Bauhin) à ogni urganisimu
sò attribuiti dui noma (di urighjina latina): u prima si rifirisci à u Genaru di
appartinenza di l'urganisimu stessu ed hè uguali par tutti i spezii chì
cundividini parechji carattari principali (nomen genericum); u sicondu terminu,
chì hè spessu discrittivu, disigna a Spezia prubbiamenti ditta (nomu triviali o
nomu specificu).

* Systema Naturae. Rotterdam, editori Theodorum Haak, tipugrafia Joannis
Wilhelmi de Groot, 1735. Prima edizioni.

Avantaghjatu da avè invintatu u sistemu di numinclatura binumiali di i formi di
vita, hè à i ghjorna d'oghji u discrittori più prulificu, incù guasi 3000 taxa
discritti.



https://co.wikipedia.org/wiki/Carduelis_carduelis

A cardalina (o cardellina) (Carduelis carduelis) hè un aceddu chì faci partita
di a famiglia di i Fringillidae. A cardalina campa sin'à 14 anni. Si piaci in i
loca ind'eddu ci hè u cardu, chì li piaci à manghjà ni u fiori. U so nomu in
corsu veni da quì. L'adultu hè facciatu rossu, biancu è neru. U spinu hè brunu.
A coda hè nera. L'ali sò neri incù una striscia giadda. Ci hè pocu dismurfisimu
sissuali ed hè difficiuli di fà a diffarenza trà u masciu è a femina. Ma ci hè
più mori culori ind'è u masciu. A cardalina adulta hè longa 12 cm è pesa da 14 à
19 grammi. L'aparatura alara hè circa 20-25 cm. A cardalina t'hà dinò u bizzicu
pinzutu è a coda furcata.

A cardalina campa circa dodici anni. Si piaci in i loca cultivati. Ma toccu u
vaghjimu, cerca piuttostu i canti di i stradona.

Si trova a cardalina in l'Auropa ma dinò in tuttu l'ariali di u Mari Tarraniu,
in u Mediu Urienti ma dinò in Asia. A cardalina hè ancu stata introdutta in
parechji paesi, com'è l'Australia, a Nuvella Zelanda è u Brasili.

A cardalina hè cumuna è prisenti tuttu l'annu in Corsica. Ci hè in Corsica una
spezia endemica di cardalina, chì u so nomu scentificu hè: Carduelis carduelis
tsuchii. 'Ssa spezia di cardalina hà un bizzicu più finu. Hè endemica di a
Corsica, di a Sardegna, di a Cicilia è di l'Isula d'Elba. Quand'è l'inguernu
s'avvicina, d'uttrovi o di nuvembri, certi cardalini chì sò arrighjunati si
fermani in Corsica, inveci d'altri cardalini si tramutani in Africa di u Nordu i
in iSpagna.



https://co.wikipedia.org/wiki/Cardellina

A cardalina (o cardellina) (Carduelis carduelis) hè un aceddu chì faci partita
di a famiglia di i Fringillidae. A cardalina campa sin'à 14 anni. Si piaci in i
loca ind'eddu ci hè u cardu, chì li piaci à manghjà ni u fiori. U so nomu in
corsu veni da quì. L'adultu hè facciatu rossu, biancu è neru. U spinu hè brunu.
A coda hè nera. L'ali sò neri incù una striscia giadda. Ci hè pocu dismurfisimu
sissuali ed hè difficiuli di fà a diffarenza trà u masciu è a femina. Ma ci hè
più mori culori ind'è u masciu. A cardalina adulta hè longa 12 cm è pesa da 14 à
19 grammi. L'aparatura alara hè circa 20-25 cm. A cardalina t'hà dinò u bizzicu
pinzutu è a coda furcata.

A cardalina campa circa dodici anni. Si piaci in i loca cultivati. Ma toccu u
vaghjimu, cerca piuttostu i canti di i stradona.

Si trova a cardalina in l'Auropa ma dinò in tuttu l'ariali di u Mari Tarraniu,
in u Mediu Urienti ma dinò in Asia. A cardalina hè ancu stata introdutta in
parechji paesi, com'è l'Australia, a Nuvella Zelanda è u Brasili.

A cardalina hè cumuna è prisenti tuttu l'annu in Corsica. Ci hè in Corsica una
spezia endemica di cardalina, chì u so nomu scentificu hè: Carduelis carduelis
tsuchii. 'Ssa spezia di cardalina hà un bizzicu più finu. Hè endemica di a
Corsica, di a Sardegna, di a Cicilia è di l'Isula d'Elba. Quand'è l'inguernu
s'avvicina, d'uttrovi o di nuvembri, certi cardalini chì sò arrighjunati si
fermani in Corsica, inveci d'altri cardalini si tramutani in Africa di u Nordu i
in iSpagna.



https://co.wikipedia.org/wiki/Capu_di_Bona_Speranza

U Capu di Bona Spiranza (o Capu di Bona Speranza) (in purtughesu: Cabo da Boa
Esperança) hè l'estremità miridiunali di a Penisula di u Capu, in Sudafrica.
Tradiziunalamenti, ma par isbagliu, fù cunsidaratu com'è u puntu più à sudu di u
cuntinenti africanu è com'è puntu di siparazioni trà l'Uceanu Atlanticu è
l'Uceanu Indianu; in rialità, tremindù devini essa attribuiti à Capu Agulhas. A
rigioni intornu à u Capu hè una riserva naturali chjamata Cape of Good Hope
Nature Reserve, custituita da circa 7700 ettari longu 40 km di costa. Creata in
u 1938, a riserva uspiteghja numarosi spezii di aceddi, in particulari struzzi,
antilopi, gnù, facoceri è babbuini; u tipu priduminanti di flora hè u tipicu
fynbos di a zona di u Capu.

U Capu di Bona Spiranza hè custituitu escinzialamenti da una spiaghja di cotuli.
Pocu più à nordestu si trova u puntu più elevatu di Cape Point, raghjunghjibuli
in funiculari (da u nomu simbolicu di Flying Dutchman, vali à dì Ulandesi
Bulanti, u miticu vasceddu fantasimu chì sulcava i mari setticenteschi è
ottucenteschi senza distinazioni), chì svulghjiani u rollu di "locu simbulu" è
attrazzioni turistica "rimpiazzendu" u veru è probbiu Capu, menu appariscenti. À
Cape Point ci hè un grandi risturanti panuramicu, u Two Oceans Restaurant, è dui
fanali. U fanali più anticu fù attivu da u 1860 à u 1919 ma, par via di a so
pusizioni eccissivamenti elevata, risultò spessu inefficaci à causa di a nebbia
chì ùn hè micca infriquenti in a zona. Tutta a zona di u Capu di Bona Spiranza è
di Cape Point hè abitata da grandi cumunità di babbuini. À u "Capu" si
riferiscini numarosi tuponimi di a zona. Calchì volta l'esprissioni "Capu di
Bona Spiranza" fù imprudata par rifiriscia si à l'intreia Penisula di u Capu, o
à a Culonia di u Capu, o à l'interna Pruvincia di u Capu (oghji suddivisa in
Pruvincia di u Capu Uccidintali, Pruvincia di u Capu Uriintali è Pruvincia di u
Capu Sittintriunali).

U Capu di Bona Spiranza fù raghjuntu par a prima volta da u navigatori
purtughesu Bartolomeu Dias in u 1487, chì u chjamò "Capu timpistosu"; ma fù
Vasco da Gama, in u 1497, à purtà à tarmini par a prima volta u traghjettu versu
l'Indii. Di a so missioni parla u puema epicu di Luis de Camoes di u 1572, in u
quali u viaghju di l'espluratori purtughesu fù riintarpritatu incù riferimenti à
a mitulugia greca è rumana. In u puema, u Capu diventa Adamastor, un ghjiganti
trasfurmatu in roccia com'è punizioni par u so amori par Teti, a più bedda di i
Nereidi, di u quali si n'era innamuratu ancu Peleo. U Capu di Bona Spiranza fù
sempri un locu da u forti significatu "simbolicu", un veru finis terrae, resu
ancu più sughjistivu da a viulenza di i so acqui. Vicinu à u Capu, sicondu a
lighjenda di u XVII seculu, navigava etirnamenti l'ulandesi bulanti, avendu
ghjuratu ch'eddu avaristi duppiatu u Capu ancu à costu di navigà in eternu, è
essendu dopu affundatu prima di suparà u prumontoriu.



https://co.wikipedia.org/wiki/Cantamessa

A Ghjumenta di preti (Mantis religiosa) hè un insettu chì faci parti di a
famiglia di i Mantidae. U nomu latinu mantis religiosa è altri noma in parechji
lingui facini rifarenza à a riligioni. Veni da u fattu chì a ghjumenta di preti
teni i so patti da davanti di tal' manera chì si diciaria ch'edda hè in
pusizioni par prigà.

A ghjumenta di preti hè urighjinaria di l'Africa, di l'Auropa miridiunali è di
l'Asia minori. Hè mori cumuna in i cuntorni di u Mari Terraniu. S'hè ancu
diffusa in Nord'America a parta da 1899, essendu stata impurtata quà di manera
accidentali.

A ghjumenta di preti hè un predatori di l'altri insetti: manghja griddi, moschi,
sbarabattuli, bruga, varma o ragna.

S'accoppia a ghjumenta di preti d'aostu à uttrovi. Una carattaristica molta
cunnisciuta di l'accuppiamentu hè chì a femina, dopu à essa si accuppiata o ancu
duranti l'accuppiamentu, pò divurà u masciu, cumincendu pà a testa mentri ch'è
l'organi genitali cuntinueghjani l'attu sissuali. Accadi ancu, s'edda hè mori
famita a femina, ch'edda divuressi u masciu prima d'accupià si. 'Ssu
cumportamentu di cannibalisimu hè statu à l'urighjina di parechji
intarpritazioni: crudeltà di a femina, o succidiu di u masciu accumpagnatu di a
vulintà di trasmetta a so sumenti è u so cibu à i siguenti ginirazioni; et
cetara. Ma a spiigazioni muderna hè chì a femina attira u masciu par a so
sumenti è par nutriscia si, à un'ebbica chì i predi so schersi è chì a femina
t'hà bisognu di mori cibu par purtà i so ova (Flesh è Cardé 2009).

A ghjumenta di preti hè mori cumuna in Corsica. Si scontra in a Corsica sana, da
u cantu di u mari insin'à 1250 metri.

Altri noma corsi di a ghjumenta di preti sò: a levafrebba, a ghjumenta
cavallina, a ghjumenta di u diauli (Dizz. U Muntese), a cantamessa o ancu a mula
di u preti.



https://co.wikipedia.org/wiki/Callistu

Zeus, vista a ninfa mentri si ripasava in un boscu, si ni innamurò. U diu, par
siducia Callistu, cunsacrata à Artemidi è par quistu verghjina tinuta à a
castità, dicisi d'assuma i simbianzi di a stessa Artemidi. Dopu calchì tempu
Artemidi, incù Callistu è u so seguitu, dicisi, dopu una battuta di caccia di
ripasà si, fendu un bagnu vicinu à una fonti. Callistu, oramai impregna, nantu à
i primi esitò à spuglià si par ùn svilà a perdita di a virghjinità. Cacciata li
a vesta, a dea scuprì u tradimentu. Scacciata Callistu a trasformò in un'orsa
(sicondu un'antra virsioni à trasfurmà Callistu in orsa fù Era, par vindicà si
di u tradimentu di Ghjovi, oppuri fù u patri di i dei stessu à trasfurmà
Callistu par francà la da a vindetta di Era). Era riiscì à cunvincia Artemidi à
uccida a ninfa incù una freccia. Dopu à a morti Zeus trasformò Callistu in a
custiddazioni di l'Orsa Maiori. Un'antra virsioni di a morti di a ninfa hè
cunnessa à u figliolu Arcadi, natu da l'unioni incù Zeus. Quistu, oramai
quindiciannincu, s'imbattì in u corsu di una battuta di caccia à l'orsa è,
probbiu quandu stava par uccida la, intarvensi u patri di i dei, trasfurmendu
mamma è figliolu in i custiddazioni di l'Orsa Maiori è di l'Orsa Minori. Era,
sempri adirata, ottensi da u diu Oceanu chì i novi custiddazioni ùn possini mai
tramuntà.

Quiddu di Callistu hè l'unicu mitu grecu chì cuntenghi una siduzioni omusissuali
frà dui donni. Quissa si devi prubabilamenti à u fattu d'essa l'unica traccia
sopravvissuta d'un antichissimu ritu arcaicu d'iniziazioni (omu) sissuali frà
una donna adulta è una ghjuvanetta. L'induaurupeistu Bernard Sergent hè u
principali sustinidori di a tesa di l'esistenza di un tali antichissimu ritu
sissuali d'iniziazioni induauropeu (à u studiu di u quali hà didicatu dui
munugrafii), chì avia u scopu di trasmetta a firtilità da l'adultu à u ghjovanu,
fendu "mora" misticamenti u criaturu, dopu un periodu didicatu à l'insignamentu
di a caccia, è fendu lu rinascia com'hè ghjovanu adultu cunsacratu à a divinità.
Callistu hè à so volta siguaci d'una dea cacciatrici (Artemidi/Diana - suredda
di u diu Apollu, prutagonistu di i miti d'iniziazioni omusissuali maschili) è
culligata à i riti d'iniziazioni in tutta a Grecia, chì ùn participeghja di
l'attività sissuali-prucriativa tipica di l'ità adulta (Artemidi hè par
difinizioni a ghjovana verghjina, etirnamenti à u cunfini frà aduliscenza è ità
adulta).

In u mitu urighjinariu, com'è cunsiquenza di i so rapporti sissuali incù Diana,
Callistu "diventa" un'orsa par dopu essa "uccisa" da a dea stessa, è rinascia
com'è custiddazioni di l'Orsa Maiori. (Par quista cuntaminazioni di u mitu incù
a simbulugia astrali si ricorda chì Artemidi hè ancu a dia-Luna). Parechji
dittagli mantenini tracci di u mitu arcaicu d'iniziazioni: u nomu "Callistu",
chì in grecu significheghja "a biddissima" (kallistè), hè un appiddativu sacru
di Artemidi (in Arcadia esistia un tempiu à "Artemidi Kallistè"). In altri
paroli, Callistu hè Artemidi. U mitu dici chì l'abitanti di l'Arcadia
discindiani da u figliolu natu da l'unioni frà Callistu è Ghjovi/Artemidi.
Sicondu una virsioni di u mitu, Callistu ebbi tuttu à fattu u rapportu sissuali
incù Zeus in a forma di un'orsa. Callistu (a donna/orsa) hè à so volta figlia di
un omu/animali: u so babbu hè infatti u rè d'Arcadia Licaoni (in grecu lykos =
"lubbu"), fundatori di u cultu di Zeus Liceu ("Ghjovi Lubbu"), è trasfurmatu in
lubbu da u stessu Ghjovi/lubbu com'è... "punizioni" par avè uccisu un ziteddu
sacrifichendu di lu. In a Grecia classica à a festa di "Artemidi Brauronia" dui
ziteddi femini (di ùn più di deci anni) si travistiani da orsi è participavani à
a prucissioni cusì accunciati. Tutti sti elementi cunverghjini à mustrà chì u
ritu (è u mitu cunnessu) sò u risiduu d'un cultu di animali tutemicu: vinirendu
lu i fideli spiravani di acquistà i so doti (forza, timibulità è cetera) veni à
dì di "divintà" l'animali-totem. (Cusì hè intarpritata ancu a sopra citata
trasfurmazioni di Licaoni, aduradori di u Lubbu, in lubbu). In tali cultu
Callistu, Diana, a criatura chì s'affida ad edda è l'Orsa sò, misticamenti,
listessa parsona. Ad Artemidi hè infatti sacra l'orsa solu parchì Artemidi, in
urighjina, hè edda stessa un'orsa: edda hè infatti non solu a timibuli "Signora
di i belve" (Potnia theron) di u quali avemu rapprisintazioni d'ebbica micinea,
ma ancu l'asatta currispundenti di a dia-orsa celtica Arctu, di ritaghju
induauropeu, di u quali nomu cuncurdava parfittamenti incù quiddu grecu par
l'orsu: arktòs.

U mitu uriginali pò cusì essa cusì ricustruitu: Una dia-Orsa hà fideli chì,
vinirendu la, acquistani i so qualità, "divintendu" à so volta orsi. Sta
trasfurmazioni in orsi, veni à dì in Artemidi, avveni à traversu un ritu
d'iniziazioni, in u corsu di u quali a zitedda/aspiranti- Artemidi/orsa si
ritira in un locu salvaticu (adattu à a caccia) in cumpagnia di altri aspiranti
(in ebbica classica idantificati com'è "Ninfe") è ricevi un'iniziazioni sissuali
da parti di Artemidi (veni à dì, in a rialità, da parti di un'adulta dighjà
iniziata chì imparsuneghja a dea). In stu ritu sissuali l'adulta/Artimidi rendi
ficonda (veni à dì adulta) a zitedda/Callistu: in a virsioni di u mitu chì ci hè
arrivata a ficonda tuttu à fattu parsunalmenti! A ficundità si trasmetti in
quistu modu da donna à donna è di generazioni in generazioni. À a fini di quistu
ritu (ancu) amurosu a zitedda non solu ùn pò più rimana frà i ninfi/ziteddi, ma
tuttu à fattu ùn esisti più: hè morta in quantu zitedda; s'hè trasfurmata in
un'Orsa, veni à dì in a "Biddissima" (kallistè/Callistu), veni à dì in Artemidi.
U stessu miccanisimu si nota in u mitu di Licaoni sopra accinnatu: à traversu u
cultu di u Lubbu ("Zeus Liceo") si causa a "morti" di u ziteddu è a so
trasfurmazioni in lubbu.

Stu mitu arcaicu fù sottupostu à a rilittura tiulogica di u patrimoniu miticu
tradiziunali chì in u II/I millenniu à.C. carattarizò i populi chì abitavani a
Grecia. Tali riintarpritazioni circò da un latu d'armunizà u patrimoniu di miti
riligiosi accumulatu si in u corsu di i seculi, è da l'altru di renda più
patriarcali u pantheon, usurpendu par quantu pussibuli nomi è impresi di i dei
vinirati pricidintamenti annantu à u solu grecu. In quista riintarpritazioni di
u mitu di Callistu u rapportu sissuali di Callistu fù "spiigatu" in modu tali da
avvena sì apparintamenti incù Artemidi, mentri parò in rialità u corpu di
Artemidi, a boci di Artemidi, li attributi di Artemidi ceddani un diu masciu è
patriarcali: Zeus, à u quali solu fù subitu trasfirita a capacità di renda
ficonda a zitedda. Ùn avendu pussutu trasfurmà Artemidi, evidintamenti parchì u
so cultu era troppu arradicatu, si trasformò insomma in edda Zeus. Fù cusì
inglubatu in u patrimoniu mitulogicu un mitu "anurmali" chì evidintamenti ùn si
riiscia à stirpà. Ristò cusì pussibuli, com'è fecini l'àrcadi, di cunsirvà
l'Orsa com'è "totem" (animali divinu/antinatu), dichjarendu si/s'è ni
discindenti, ancu in un'ebbica in u quali si/s'è era ormai cumplitamenti
sminticatu u significatu tutemicu di u mitu urighjinariu.



https://co.wikipedia.org/wiki/Bandera_corsa

A bandera corsa hè a bandera di a Corsica. Hè una bandera tradiziunale corsa,
chì fù mudificata è aduttata da Pasquale Paoli in u 1755. In a so virsione
attuale, ripprisenta una testa di Moru nera, incù una benda in fronte.

A bandera corsa hè stata aduttata da Pasquale Paoli in u 1755 è hè basata
annantu à unu bandera tradiziunale chì era usata nanzu. Ripprisenta una testa
mora in neru incù i capelli crisputi è unu benda bianca in fronte, annantu à un
fondu biancu.

U regnu di Sardegna è di Corsica (in latinu regnum Sardiniae et Corsicae) fù
creatu in u 1297 da u papa Bunifaziu VIII. U reame fù postu sottu à a
duminazione aragunesa è ghjust'appuntu da u rè d'Aragona. Diventò solu u Regnu
di Sardegna in u 1460, quand'ella fù creata a Curona d'Aragona.

A bandera à testa mora fù aduttata da u Generale di a Nazione Pasquale Paoli in
u 1755, mudifichendu a virsione precidente, induve u moru avia l'ochji cuperti
da a benda bianca. Paoli volse ch'è u moru avissi a benda in fronte, per
simbulizà a liberazione di a Corsica.



https://co.wikipedia.org/wiki/Aubulidi

Aubulidi (o Eubulide di Miletu (in grecu Εὐβουλίδης) (... - ...) hè statu un
filosofu megaricu grecu anticu di a mità di u IV seculu a.C.. Fù à capu, dopu à
Auclidi di Megara, di a scola megarica.

Aubulidi fù un addevu di Auclidi di Megara, u fundatori di a scola megarica. Fù
cuntimpuraneu di Aristoteli è si litticò duramenti contru ad eddu. Insignò a
logica à Demostene; si dici chì saria statu ancu l'insignanti di Apollonio
Cronu, u maestru di Diodoru Cronu, è di u storicu Eufanto. Pudaria ancu essa
l'autori di un libru rilativu à Diogene di Sinope.

Com'è Auclidi, Aubulidi missi da parti u metudu dialetticu sucraticu fundatu
nantu à a maieutica è li sustituì incù una dialettica di tipu eleaticu chì i dui
estremi ni sò poli opposti senza pussibilità di gradazioni da un estremu è
l'altru, trà tesa è antitesa.

Mentri incù Socrati u dialogu tindia à righjunghja una cunvinzioni cundivisa trà
l'interlocutori, a dialettica di i megarichi tindia à riducia à l'assurdu i tesi
di l'avvirsariu in a discussioni par scunfighja lu è diruccà lu logicamenti.

I megarichi incù a so tecnica eristica circavani ancu à dimustrà l'assurdità è a
falsità di ciò chì apparia evidintamenti veru à u cumunu bon' sensu.

Erani ghjuculadori di u linguaghju è ni sottuliniavani l'ambiguità è a
pulivalenza. S'è in i cuncizzioni arcaichi di u linguaghju, u nomu currispundia
à a cosa numinata, dava sensu è esistenza à a rialità chì pudia esista è essa
pinsata parchì par appuntu numinata incù quiddu spicificu terminu, tandu 'ssa
currispundenza s'hè rotta è a parola hè simpliciamenti un simbulu insignificanti
è astrattu rispettu à a rialità.

Nantu à a basa di sta cuncizzioni Diogene Laerzio mintuveghja setti paradossi
d'Aubulidi chì i più noti sò quiddi di u "baciardu" è di u "sorite". Eppuri,
parechji di sti paradossi sò ancu attribuiti à Diodoru Cronu.



https://co.wikipedia.org/wiki/Asiaticu

L'Asia hè u più vastu di i cuntinenti di a Terra, incù una superficia più di
cinqui volti maiori di quidda di l'Auropa è para à circa un terzu di tutti i
terri emersi.

Si prisenta in u so cumplessu, com'è una massa cuntinintali cumpatta di grandi
diminsioni, ed hè u solu cuntinenti à essa bagnatu da trè oceani: l'Atlanticu
(incù u Mari Glaciali Articu è u Mari Tarraniu), l'Indianu è u Pacificu. A massa
cuntinintali si spinghji à u sudu incù i trè grandi penisuli di l'Arabia, di u
subcuntinenti indianu è di l'Indocina. À quist'ultima suvitani, com'è
prulungamentu naturali, l'isuli di l'Indunesia, mentri più à livanti, in
l'Oceanu Pacificu, ci sò grandi fistona d'isuli chì, da i Curili à u Giapponu è
à i Filippini, dilimiteghjani mari custieri. Hè da nutà chì l'Asia ùn hè micca
siparata fisicamenti è giulugicamenti da l'Auropa, incù a quali forma un'unica
massa cuntinintali, l'Eurasia. A so idantificazioni com'è cuntinenti siparatu hè
largamenti accittata ma solu cunvinziunali, duvuta à raghjoni storichi. L'Asia
inoltri hè unita incù l'Africa da l'istmu di Suez; hè siparata da l'America
sittintriunali da u strettu di Bering (largu 92 km); u cumplessu insulari
indunisianu a cullega à l'Australia. I punti estremi di a terraferma asiatica
sò: à u nordu Capu Čiljuskin, annantu à a costa sibiriana (77° 40' latitudina
nordu); à u sudu Capu Buru, à l'estremità di a penisula di Malacca (1° 16'
latitudina nordu); à punenti Capu Baba, in Asia Minori (26° 5' longitudina
livanti); à livanti Capu Uriintali, annantu à u strettu di Bering (170º
longitudina punenti). L'assi nordu-sudu hè di 8.600 km circa, quiddu
punenti-livanti di 9.000 km circa. Si stendi annantu à una superficia di 44
milioni di km².

U tuponimu "Asia" urighjinariamenti hè un cuncettu chì riguarda esclusivamenti u
duminiu auropeu. L'antichi pupulazioni asiatichi (chinesi, giappunesi, indiani,
è cetara) ùn cuncipitini mai l'idea di Asia, simpliciamenti parchì eddi ùn si
cunsidiravani micca cullittivamenti. Da u so puntu di vista ripprisintavani
vasti è diffarenti civilisazioni, diffarenti da l'idea ch'eddi aviani l'auropei.

A parola diriva da u tarmini grecu Ἀσία, imprudatu par a prima volta da Erodutu
intornu à u 440 a.C. in i so Guerri pirsiani, par indicà l'Anatulia s'eddu ùn hè
probbiu l'Imperu Persianu, par distingua la da a Grecia è da l'Egittu. Erodutu
cummenta pirplessu parchì i noma di trè donni siini imprudati par discriva
tarritorii chì sò in rialità unu (Auropa, Asia è Libia par intenda l'Africa),
affirmendu dopu chì i Grechi pinsavani chì u tarmini Asia dirivessi da Esione,
mentri i Lidi pinsavani ch'eddu pruvinissi da Asias, figliu di Cotys I, chì deti
u nomu à una tribù di l'antica cità di Sardi. Prima di eddu, Omeru, in a Guerra
di Troia, citò dui figuri chì si chjamavani Asio; è in l'Iliadi (2,461)
discrissi un padulu com'è ασιος. In l'antichità classica si pinsava chì
tarminessi incù l'India, tantu hè veru chì Lisandru Magnu, quandu ci arrivò
criditi d'essa ghjuntu à u limitu estremu orientali di i terri emersi. U tarmini
divintò rapidamenti cumunu in l'Italia antica, è cusì ancu trà i rumani.
L'antichi mappi auropei di u Medievu raffigurani u cuntinenti asiaticu com'è una
grandi Terra da i cunfini incerti, com'è illustra primitivissimamenti u
planisferu di Tolomeu. In altirnativa u tarmini Asia pò dirivà da u tarmini
accadicu (w) aṣû(m), "escia" o "ascenda", in rifirimentu à u corsu di u soli,
contrappostu à l'altru tarmini accadicu, erēbu(m), "entra" o "tramuntà",
prupostu par l'etimulugia di u tarmini Auropa. Quist'iputesi hè sustinuta da T.
R. Reid, chì nota com'è u tarmini grecu anticu duvissi dirivà da asu, chì in
Assiria indicava livanti. L'idei di Uccidintali è Uriintali sariani
un'invinzioni aurupea, sinonimi par indicà u Punenti è u Livanti. Par altri
l'etimulugia pruposta da Reid hè dubbia parchì ùn ispiega micca com'è mai u
tarmini Asia fù introduttu par a prima volta par indicà l'Anatulia, chì si trova
à l'uccidenti in arii induva erani insidiati i populi semitichi. Sicondu altri
Asia pò dirivà da u tarmini finiciu asa, imprudatu par indicà u livanti.

L'Asia ùn hè micca sultantu u cuntinenti più stesu di a Terra, hè ancu quiddu in
u quali sò prisenti i più prufondi cuntrasti fisichi, umani è ecunumichi. Par
asempiu u monti Everest (8848 m) hè u puntu più altu di a Terra, mentri a fossa
di i Marianni quiddu più prufondu. L'Asia si spandi in tutti i trè zoni
astrunomichi di l'emisferu Boreali: a zona glaciali, timparata è quidda torrida.
Di cunsiquenza sò moltu forti i cuntrasti climatichi: in a Siberia
sittintriunali, infatti, si righjistrani tampiraturi sinu à -70 °C (Verkhojansk
E Ojmjakon), mentri in u disertu di Lut, in Iran, si toccani i +54 °C à l'ombra;
à i peda di l'Himalaya, à Cherrapunji, cadini oltri 11.000 mm di piova à l'annu,
mentri in l'arii disertichi interni di u cuntinenti ùn piovi guasi mai è ci hè
puchissima umidità. In Asia si trova u Mari Caspiu (371.000 km²), chì fù
cunsidaratu u lavu più stesu di a Terra. Cunteni ancu u lavu più prufondu, u
Bajkal (1642 m) in Russia, è quiddu più dipressu, u Mari Mortu (-395 m). Un
finominu mitiurulogicu staghjunali chì culpisci spuradicamenti gran' parti di
l'Asia Uriintali duranti i mesa braninchi hè quiddu di i timpesti di polvari
asiatichi chì s'urighjineghja in i diserti di a Mungolia, di a China è di u
Kazakistan sittintriunali. A grandi varietà di climi incauseghja i più svariati
furmazioni vigitali: da a tundra è da a grandi furesta di cuniferi (taiga) di i
rigioni sittintriunali, à a vegetazioni trupicali di i savani è di i furesti
equaturiali. Inoltri da l'Asia sò parvinuti a maiò parti di i pianti utuli à
l'omu, com'è u frumentu, l'orzu, a fava, a lintichja, u fasgiolu, l'alivu, a
vigna, a canna da zuccaru è cetara. Cusì puri ricca è variata hè a fauna: da a
renna è da l'animali da piddiccia à u cammeddu, à u cavaddu, à a pecura, à u
tigru, à a pantera, à u lionu è cetara. Ancu in u campu antropicu si scontrani
grandi cuntrasti: l'Asia hà una pupulazioni chì rapprisenta guasi i 3/5 di a
pupulazioni tirrestra, ma distribuita in modu pocu uniformu: si passa da arii
disertichi, praticamenti disabitati, à quiddi di a costa chinesa, di u Giapponu
è di l'Indunesia, induva si righjunghjini i 1.000 ab./km². Grandi sò i
diffarenzi etnichi. L'Asia hè stata u sediu di i primi più impurtanti è
cumplessi evuluzioni culturali; in Asia (Mediu Orienti) funi prubabilamenti
missi in attu i primi metudi di agricultura è di addivamentu, fù invintata a
mitallurgia è surghjitini i primi Stati; bona parti di i riligioni oghji
maghjuramenti praticati (ghjudaisimu, cristianesimu, islamu, induisimu,
buddisimu) nascini in Asia. In l'immensi spazii asiatichi sò surtiti è si sò
sviluppati parechji di i più Grandi imperi cuntinintali chì a storia ricordi: da
u persianu à l'arabu, da u bizantinu à l'ottumanu, da u chinesu à u russiu.

L'Asia hè u cuntinenti incù a più maiori altitudina media (oltri 1000 m); da u
puntu di vista giugraficu, pò essa divisa in trè grandi rigioni: a rigioni
sittintriunali, pianinchi, custituita da u bassupianu turanicu-sibirianu è da u
tavulatu sibirianu; a rigioni midiana, incù i ghjiganteschi sistemi muntosi; a
rigioni miridiunali, frazziunata in trè grandi penisuli. U fiumu Jenisej dividi
in dui parti u tavulatu sibirianu: l'orientali (altupianu sibirianu), incù bassi
rilievi chì generalmenti ùn subraneghjani micca i 500 m, incù certi cimi più
elevati (monti Putorana, 2.037 m; monti di u Jenisej, 1.122 m); l'uccidintali
(bassupianu sibirianu), incù terri pianinchi divisi da u bassupianu turanicu da
l'alturi di a Chirghisia. A rigioni midiana di i Grandi sistemi muntosi
cumprendi una fascia ghjigantesca di acrucori, altipiani è di cateni chì
s'annodani in u Pamir, u "tettu di u mondu". Da uccidenti a grandi fascia
orugrafica prisenta l'altupianu anatolicu, incù à u nordu i monti Eusini è à u
sudu u Tauro, l'Acrocoru Armenu, chì righjunghji i 5.165 m incù u monti Ararat,
è si cullega à u nordu incù u sistemu da u Caucasu furmatu da cateni paralleli
altissimi (Elbrus, 5.633 m), è à u sudu-livanti incù l'altupianu iranicu chjusu
trà i monti Elbrus è i monti di u Khorasan è di l'Afghanistan à u nordu, i monti
di a Persia miridiunali è di u Belucistan à u sudu chì tarmineghjani, incù i
monti Sulaiman, in a pianura di l'Indu. Da sti massi muntosi si spartini dopu
cateni minori in a Cina è, versu sudu, in a penisula inducinesa. Frà i dui fasci
di cateni chì si spartini da u Pamir, si stendi l'altupianu di Hanhai (mari
dissiccatu), à u quali parti orientali hè accupata da u disertu di Gobi. A
rigioni miridiunali di l'Asia prisenta dui Grandi penisuli bagnati da l'oceanu
Indianu: l'Arabia è l'India, furmati da tavulati incù orli muntagnosi,
murfulugicamenti simili à l'Africa; u tavulatu indianu (Deccan) hè urlatu longu
i costi da rilievi, Ghati Uccidintali è Ghati Uriintali, è hè siparatu da i
grandi sistemi muntosi cintrali da u bassupianu indugangiticu. I fistona
insulari è pininsulari di a parti orientali di u cuntinenti sò frammenti di
cateni muntosi perifirichi carattarizati da a prisenza di molti vulcani (116
attivi trà i isuli Curili è u Giapponu), alliniati in a cusidditta cintura di
focu pacifica.

L'Asia pò essa ultiriuramenti suddivisa in cinqui rigioni più una, à u Nordu,
cumprindenti solu a parti asiatica di a Russia, chì hà parò capitali è parti di
u tarritoriu in Auropa, sicondu a divisioni di i Nazioni Uniti (trà parintesi i
capitali di i Stati):



https://co.wikipedia.org/wiki/Arrigu_Colonna

Arrigu Colonna, natu circa in l'annu 940, discendente direttu d'Ugu Colonna,
seria u 6esimu Conte di Corsica. Arrigu Colonna fubbe cugnumatu Il Bel Missere,
prubabilmente per via di a so bellezza di natura, è di a so amabile figura. Hè
più cunnisciutu sottu à u nome d'Arrigu il Bel missere. Hè reputatu esse u
figliolu maiò di Guidu Colonna.

Sient'è u cronistu di u XVe seculu, Ghjuvanni di la Grossa, hè ellu chì unu
Imperatore (chì a so storia ùn si ricorda micca u nome) fece Cavaliere, è à u
quale, circustanza di prima trinca, cunfirmò u pussidimentu di a Corsica. Era
assai populare è omu pò dì ch'ellu fubbe u liberatore di u so populu, quandu
ellu li dete l'abulizione di a "decima di i zitelli" chì Roma esigia. Avia
mandatu per stu fine vicinu à u Santu Sediu u vescu d'Aleria, chì cunnuscia a so
capacità. U Papa, struitu da l'eloquente ripprisintazione di u sapiente Prelatu,
si spicciò d'abrugà a leghje, è duvite marcà a so indignazione contru à
l'avarizia di l'Officiali di a Corte Rumana.

U conte Arrigu ebbe setti figlioli è una figliola di Ginevra, a so moglia, chì
appartenia à a famiglia rumana di i Torquati. Maritò a so figliola à u conte
Antonio, figliolu di u conte Forte di Cinarca, discendente di u conte Cinarcu.

I Tralavetini, privedendu chì a so decisione li seria sfavurevule, privensinu u
so ghjudicamentu, è u fecenu assassinà da unu Sardu. In u mentre chì Forte di
Cinarca si chjimpava u parricidiu, agguantonu i setti principi, ch'elli annigonu
sottu à unu ponte vicinu à Cavru.



https://co.wikipedia.org/wiki/Anghjula_Potentini

Anghjula Potentini hè una canterina di Poghju d'Oletta chì canta a Corsica d'eri
è d'oghje, tra tradizione è passione.

Pè u so primu discu ch'ella ha fattu sola, "A lettera d'amore", Anghjula ha
sceltu di cantà e più belle canzone tradiziunale. Parla d'amore, amore di a so
terra tant'amata. L’amore di i soi è di u cantu, ab eternu. Anghjula ha sceltu
d’arrigistrà i canti chi li piacenu u più. Truvemu canti tradiziunali, cume « A
lettera d’Amore », chì ghjè un cantu anzianu, scrittu da una donna. Ha sceltu
dinò di ripiglià « Dimmi Perchè », una creazione assai anziana di i fratelli
Vincenti, è « Beata Funtanella » scritta da Ghjuliu Bernardini. « U tempu chì
passa » da Ghjuvan Petru Ristori, hè più mudernu, ancu se u so stilu hè
tradiziunale. A creazione « Caccara Filipina », hè un bellu umagiu à a so
mammone chi l'ha allevata. Anghjula ha sceltu di travaglià cù trè musicanti
classichi, un viulunistu, un cuntrebassistu è un pianistu chi sona u Marimba è u
Melodica. "A lettera d'amore" hè di sicuru un opera chi hà da piace à tutti
quelli chi so innamurati di e belle voce isulane.



https://co.wikipedia.org/wiki/Aloe_succotrina

L' Aluetu di Sudafrica (Aloe succotrina) hè una spezia di pianta chì face parte
di a famiglia di l'Aloeaceae. Hè una spezia d'aluetu cultivata, chì hè
uriginaria di Sudafrica. I so fiori sò rossi o arancini, è sò longhe 4 cm.
Fiurisce in a siconda mità di l'invernata. L'aluetu di Sudafrica hè altu sin'à
1,5 metru, ma a so altezza media hè un metru.

U nome « Aloe succotrina » face referenza à l'isula di Socotra, ma pruvene da un
sbagliu chì hè statu fattu à l'iniziu in a determinazione di l'origine di 'ssa
spezia d'aluetu. Ma à u principiu di u seculu XX, in u 1906, a so origine hè
stata determinata incù precisione: pruvene infatti di a regione di u Capu in
Sudafrica.

L'aluetu di Sudafrica hè cunsideratu cum'è a prima spezia d'aluetu chì fù
introdutta cum'è pianta cultivata in Europa.

L'aluetu di Sudafrica, incù aloe africana, aloe arborescens, aloe vera
barbadensis (più cunnisciutu à i ghjorni d'oghje cum'è aloe vera), aloe
saponaria è aloe ferox, hè una di e 250 spezie d'aluetu chì sò usate in
medicina.

'Ssa varietà cultivata d'aluetu hè assai cumuna in Corsica. E so qualità
estetiche facenu ch'ella hè aduprata assai per l'urnamentu di e case.



https://co.wikipedia.org/wiki/Allium_triquetrum

A Sambula (o Sammula) (Allium triquetrum) hè un tipu di pianta chì face parte di
a famiglia di e Liliaceae. Hè un fiore di l'area mediterranea, ma hè stata
introdutta per esempiu in Brittania o in Inghilterra. A sàmbula hè alta da 20 à
40 cm. I fiori sò bianchi. Sò longhi 14 à 18 mm. Fiuriscenu d'aprile à ghjugnu.
I fiori sò ermafruditi, avendu à tempu organi maschili è feminili. U bulbu hà un
diamitru sin'à 20mm. E sambule hanu un odore d'aglia. E sambule si scontranu da
0 à 700 metri. Si piacenu piuttostu in i lochi adumbrati è in a terra umida.

A sambula hè cumuna in Corsica. Hè ancu chjamata agliu salvaticu o purriolu. U
nome "agliu salvaticu" si riferisce à l'odore d'aglia di e sambule, è à u fattu
ch'è i picculi bulbi ponu esse manghjate in insalata. Sò raccolti piuttostu à u
principiu di l'estate. E sambule s'usanu dinù in a suppa, è si ni pò ancu fà
frittate. In i tempi, a sambula era vinduta annantu à i marcati (Conrad 1981).

Accade chì a sambula fussi citata in a litteratura è a cultura corsa. Per
esempiu:



https://co.wikipedia.org/wiki/Agliu_salvaticu

A Sambula (o Sammula) (Allium triquetrum) hè un tipu di pianta chì face parte di
a famiglia di e Liliaceae. Hè un fiore di l'area mediterranea, ma hè stata
introdutta per esempiu in Brittania o in Inghilterra. A sàmbula hè alta da 20 à
40 cm. I fiori sò bianchi. Sò longhi 14 à 18 mm. Fiuriscenu d'aprile à ghjugnu.
I fiori sò ermafruditi, avendu à tempu organi maschili è feminili. U bulbu hà un
diamitru sin'à 20mm. E sambule hanu un odore d'aglia. E sambule si scontranu da
0 à 700 metri. Si piacenu piuttostu in i lochi adumbrati è in a terra umida.

A sambula hè cumuna in Corsica. Hè ancu chjamata agliu salvaticu o purriolu. U
nome "agliu salvaticu" si riferisce à l'odore d'aglia di e sambule, è à u fattu
ch'è i picculi bulbi ponu esse manghjate in insalata. Sò raccolti piuttostu à u
principiu di l'estate. E sambule s'usanu dinù in a suppa, è si ni pò ancu fà
frittate. In i tempi, a sambula era vinduta annantu à i marcati (Conrad 1981).

Accade chì a sambula fussi citata in a litteratura è a cultura corsa. Per
esempiu:



https://co.wikipedia.org/wiki/Aciartulonu

L'acertulone (o aciartulonu) (archaeolacerta bedriagae) hè una spezia d'acertula
chì face parte di a famiglia di e Lacertidae. Hè endemica di a Corsica è a
Sardegna. U capu di l'acertulone hè pinzutu. A coda hè longa. A lunghezza tutale
di l'acertulone, cun quella di a coda, hè 20-28 cm. U so culore varieghja, da u
verde, u brunu, à u grisgiu. L'acertulone si nutrisce d'insetti è più raramente,
di frutti maturi. L'acertuloni s'accupianu da [aprile]] à ghjunghju. L'ovi - da
3 à sei - sò sposti sottu à e petre o in e sfette di i scoglii. I ghjovani
nascenu da lugliu à sittembre.

L'acertulone hè classatu annantu à a lista rossa di l'IUCN di e spezie
minacciate, per via di u fattu chì a pupulazione d'acertuloni di Corsica hè
geneticamente isulata.

Ci hè poca differenza da u masciu à a femina, ma u masciu hè più maiò. U so capu
hè più forte, più larga cà quellu di a femina.

L'acertulone hè prisente è cumunu in Corsica. Hè solu a sottuspezia
archaeolacerta bedriagae bedriagae chì pò esse ussirvata in Corsica.
L'acertulone era cunsideratu prima cum'è un'acertula muntagnola. Difatti, i
primi usservazione sò state fatte in muntagna, per esempiu in Vizzavonu, in u
Cintu o in a Restonica. Ma certe custatazione più recente hanu permessu di
verificà ch'è l'acertulone era ancu prisente à u cantu di u mare, per un dettu
in a rigione di Portu. A prisenza di l'acertulone in a parte litturale suttana
di a Corsica hè stata cunfermata dopu. Infatti, l'acertulone hè prisente versu
Capu di Muru o a punta di Senetosa, è in u litturale sartinese. L'acertulone hè
assuciatu à spessu incù u pinu lariciu è e pitricaghje è i scoglii. Ci hè una
differenza trà l'acertuloni di u centru di l'isula è quelli chì ponu esse
ussirvati in Pumonte: l'acertuloni pumuntinchi sò più scuri, è s'assumiglianu di
più à l'acertuloni sardi.

Siont'è un usu anzianu, i pastori ammansavanu l'acertuloni, di manera ch'elli si
manghjessinu e mosche in i casgili.



https://co.wikipedia.org/wiki/Abu_Nuwas

Abū Nuwās al-Ḥasan ibn Hāniʾ al-Ḥakamī, cunnisciutu com'è Abu Nuwas (in arabu:
ابو نواس‎, in persianu: ابونواس, in latinu: Abu Novas; Ahvaz, 756 - Baghdad,
814), fù un pueta arabu vissutu in u VIII seculu. Natu in tarritoriu iranicu di
mamma persiana è di babbu arabu, fù cunduttu ziteddu à Bàssora, è ci crisciti è
furmò a so educazioni puetica probbia. Dopu à un sughjornu à Kufa, si stabilì à
Baghdad, induva vissi - eccittuata una brevi parentesi in Egittu - par tuttu u
restu di a so vita di libertinu raffinatu.

A so fama in u mondu arabu fù grandissima, com'è tistimunieghja a so prisenza
stessa, accantu à u califfu Harun à u-Rashid, in i Milla è una notti;
altrettantu grandi fù a so influenza nantu à a pustiriori puisia araba, di a
quali custituì unu di i mudeddi più imitati.

L'opara di Abū Nuwās (littiralamenti quiddu di u ciuffu, sopranomu sceltu da u
stessu pueta, chì in rialità si chjamava al-Hasan ibn Hāni') si culloca in u
quatru di u vastu muvimentu di rinnuvamentu di a puisia araba iniziatu dighjà in
ità omayyade, ma ghjuntu à maturazioni sottu i primi califfi abbasidi. Di tali
rinnuvamentu - chì cuncipia a puisia com'è libara, immediata sprissioni è micca
più com'è ripitizioni di schemi è moduli linguistichi di a classica puisia di u
disertu - Abū Nuwās fù u maiori attori.

I temi principali di a so vasta opara, racolta in un canzuneri (dīwān) di u
quali manca sempri un'edizioni critica cumpletta, sò privalintamenti quiddi
erotichi è bacchichi, trattati à quandu incù diddicata è ancu malinconica
sinsibulità, à quandu incù sprighjudicatu rialisimu, à quandu incù taglianti
irunia, inoltri abbondani sceni di caccia incù discrizzioni di animali; ma ùn
mancani micca qasida à a vechja manera araba, satiri, panigerichi è tuttu à
fattu, à a fini di a racolta, puisii ascetichi.

In onori di Abū Nuwās hè statu battizatu u crateru Abu Nuwas, annantu à u
pianeta Mercuriu.



https://co.wikipedia.org/wiki/Xu_Da

Xu Da (caratteri chinesi: 徐達; pinyin: Xú Di?; 1332 - 1385) hè statu un generale
chinese chì sirvì sottu u prima imperatore di a dinastia Ming, Hongwu.

Xu era ancu u babbu di Xu Yihua, chì saria divintata imperatrice spusendu u
terzu succissore à u tronu Ming, Yongle.

In u 1353, Xu s'unì à i ribelli di i Turbanti Rossi, un'urganisazione chì vulia
rimbarscià u guvernu Yuan. Sottu à u cummandu di Zhu Yuanzhang (futuru fundatore
di a dinastia Ming incù u nome d'Hongwu), cunquistò parechji territorii
appartinenti à i signori di a guerra è, in u 1369, cummandò un attaccu contru a
capitale Yuan, Pechino. L'ultimu imperatore mongulu, Huizong, fù dunque
custrettu à fughje versu u nordu.

Xu cummandò dunque un perseguimentu versu e forze Yuan chì eranu puru in
ritirata, ma durante u tragettu, scuntrò Yi Seonggye (fundatore di a dinastia
Joseon in Corea), à u quale era statu cummandatu di dichjarà a guerra à l'armata
chinesa. A prisenza di Xu cunfusi i generali cureani chì, invece, s'allionu
propriu incù i chinesi. Fù cusì chì l'armata di Xu riiscì à invade i territorii
monguli, ghjunghjendu à sacchighjà a capitale Karakorum. Cintunare di nobile
monguli fubbenu catturati in u 1370. L'armata di Xu Da s'avventurò finu à
Transbaikalia, u puntu più sittentriunale ch'un'armata chinesa aghji mai
raghjuntu.

U generale Xu murì in u 1385 in circustanze micca sempre chjarite. Ùn fù micca
trà l'accusati di cuspirazione per l'assassiniu di l'imperatore Hongwu, bench'è
molti di i so cumpagni chì avianu cuntribuitu à a fundazione di a dinastia Ming
fussenu stati cundannati à morte. Una ligenda narra chì Xu Da fusse statu
allergicu à a carne d'oca è chì Hongwu l'averisti inviatu in rigalu, senza sapè
la, probbiu tale tipu di carne. Xu Da saria dunque mortu, à causa di a so
allergia.

Xu Da hè ancu un persunaghju d'un rumanzu wuxia di Louis Cha, The Heaven Sword
and Dragon Saber. In a storia, Xu hè membru di u Cultu Ming, un'urganisazione
ribella volta à rimbarscià u guvernu mongula di a dinastia Yuan. Altri
persunaghji impurtanti incù i quali s'intreccinu e vicende di Xu Da sò i
rialmente esistuti Zhu Yuanzhang (chì saria diventatu dopu l'imperatore Hongwu),
Chang Yuchun è altri generale appartinenti à i Turbanti Rossi, ma
paradussalmente u prutagonistu di u rumanzu è capimachja di u Cultu Ming, Zhang
Wuji, hè statu inventatu da l'autore. Tali Zhang rigala à Xu u Libru di Wumu,
un'opera chì discrive strategie militare chì saria statu scrittu da u famosu
generale Song Yue Fei. Xu beneficerà multissimu di a littura di u libru, chì li
permitterà di diventà un cummandante di prima trinca di l'armata è di vidà i
ribelli versu a vittoria in a battaglia decisiva contru à e forze Yuan. Xu Da hè
un di i maiori aiutanti di Zhu Yuanzhang in a fundazione di a dinastia Ming.



https://co.wikipedia.org/wiki/Woodwardia_radicans

A filetta sischese (Woodwardia radicans) hè una pianta chì face parte di a
famiglia di e Blechnaceae. U generu Woodwardia vene da u botanistu inglese T.J.
Woodward (1745-1820) è u nome latinu radicans face referenza à u fattu chì 'ssu
tipu di filetta hè molta radicuta. Hè una filetta gigante: e fronde di a filetta
sischese ponu ghjugne sin'à 2 metri. Sò dinù larghe sin'à 50 cm. E fronde di
l'annu si sviluppanu di veranu è una volta chì quesse sò crisciute, e fronde di
l'annu scorsu spariscenu. E fronde sò verde chjaru quandu a pianta hè ghjovana
eppo dopu verdi più bughju.

A filetta sischese hà una distribuzione subtropicale mediterranea-atlantica. In
Europa hè presente in iSpagna meridiunale, in Grecia, in Macedonia è in piccole
arghje in prussimità di e coste di u Mare Neru. In l'areale di u Mare Terraniu,
a filetta sischese si scontra in qualchì locu in Algeria, in Creta, in Italia,
in Sicilia è in Corsica, in u Capicorsu.

Esistenu in Corsica bon' parechje spezie di filetta, frà e quale si pò mintuvà:
a filetta cumuna, a filicastrella, a filetta sarpina, eppo a filetta sischese,
rarissima, chì ùn si trova ch'è in u Capicorsu, in Siscu. A filetta sischese hè
stata scuperta in Siscu, di un puntu di vista scentificu, in u 1963, longu e
vadine di Purcili è Cipriaca, à un altura cumpresa frà 120 è 230 metri. A
filetta sischese si trova à 3,5 kilomitri di u mare, in un locu umidu è umbrosu.
In 'ssu situ di a valle di Siscu, a filetta sischese, d'origine trupicale, pare
abritata da u grecale. Hè assuciata culà incu l'alzu è l'erba bicchina.

A filetta di Sicu hè molta dillicata è minacciata apposta chì ùn ci sò ch'è un
centu di pedi, frà i quali uni pochi sò stati distrutti.



https://co.wikipedia.org/wiki/Vicinu_Urienti

L'esprissioni Mediu Urienti (o Mediu Oriente) indicheghja in l'usu cumunu a
rigioni accupata da i Nazioni, da i Paesi è da i Stati di l'Asia
sudu-uccidintali, partendu da punenti versu livanti: da a Turchia à u Pakistan,
cumprindenti ancu i paesi arabi di a penisula araba, par mutivi giugrafichi,
currispundenti a listessa rigioni idantificata com'è Vicinu Urienti. I sei
principali gruppi linguistichi di l'aria sò u persianu, l'arabu, l'ebraicu,
l'assiru, u curdu è u turcu.

I Nazioni, i Paesi è i Stati, in ordini alfabeticu, chì facini parti di l'aria
sò 19: Afghanistan, Arabia Saudita, Bahrein, Cipru, Egittu, Emirati Arabi Uniti,
Giurdania, Iraccu, Iranu, Israeli, Kuwait, Libanu, Oman, Pakistan, Palestina,
Qatar, Siria, Turchia, Yemen.

Sturicamenti, l'esprissioni Mediu Urienti diriveghja da a suddivisioni
amministrativa ch'è a Gran' Britagna avia uparatu par u mondu asiaticu chì
dipindia da edda in periodu culuniali, ma si rifiriscia in urighjina à una
rigioni diffarenti da quidda attuali: u cambiamentu di significatu hè duvutu à
l'influenza americana. L'esprissioni Near East indicava infatti par u Foreign
Office è u Ministeru di i Culonii u mondu arabu sottupostu à u duminiu ottumanu,
da u Maroccu à a Turchia cumpresa, includendu ci a stessa Grecia chì di l'Imperu
Ottumanu "vicinu-uriintali" facia tandu parti è chì divintò indipindenti solu in
u 1820-21. L'esprissioni Middle East idantificava inveci l'aria (micca
esclusivamenti islamica) ch da a Persia ghjunghjia finu à tuttu u sub-cuntinenti
Indianu chì facia parti à l'ebbica di u so duminiu. L'esprissioni Far East si
rifiriscia infini à l'aria chì si stindia ancu di più à l'Urienti. Un
equivalenti di quissa, incù calchì diffarinziazioni minori, fù usatu ancu da a
Francia chì imprudava (è sempri improda) currintamenti i tarmini Proche Orient,
Moyen Orient è Extreme Orient. In Italia inveci una discreta cunfusioni incita à
accumunà Vicinu Urienti à Mediu Urienti, incù una pridilizioni par st'ultima
difinizioni, incù soprappusizioni chì sò duvuti essinzialamenti à una inadiquata
catigurisazioni giu-pulitica di l'aria intreia par i carattaristichi di a storia
culuniali Taliana. Firmeti infatti limitata à l'aria africana è ùn sintì alcuna
nicissità d'individuà incù pricisioni burucratica parechji è disumugenii rigioni
di u mondu, limitendu si par via di cunsiquenza à crià par Eritrea, Sumalia è,
par brevi periodu, Abissinia, l'esprissioni "Africa Uriintali Taliana" chì, par
rifiriscia si à u cumplessu di i duminii taliani d'oltrimari, includendu ci a
Libia, si ricurria à a più simplici difinizioni di "Africa Taliana". A
sprissioni "Mediu Urienti" hè quantunqua stata ricivuta è usata in u mondu arabu
(à u-Sharq à u-awsat) chì frà altru ricorri assà più vulinteri à i tarmini
"Màghreb" è "Màshreq" (rispittivamenti "Uccidenti" è "Urienti") par idantificà i
paesi arabi nordafricani, incù l'esclusioni di l'Egittu da u quali, versu l'arii
arabufoni più uriintali, s'usa par appuntu u tarmini Màshreq. A cunfusioni ùn si
scontra micca inveci par l'arii "vicinu-uriintali" d'ità antica (pricidenti à a
cunquista araba) par i quali hè stata aduttata oramai l'esprissioni
accadimicamenti attistata di "Vicinu Urienti anticu".

In u Mediu Urienti viviani molti populi, in maiuranza musulmani. I principali sò
l'Arabi, i Turchi, l'Iraniani è i Curdi. L'Arabi sò urighjinarii di a penisula
arabica, induva formani a maiò parti di a pupulazioni cusì com'è in Libanu è in
Giurdania, in Iraccu è in Siria; molti Arabi viviani ancu in Israeli. Nonustanti
l'Arabi fussini cunsidarati un unicu populu, trà eddi ci sò diffarenzi prufondi,
chì à volti sò à l'urighjina di cunflitti. I Turchi, stabiliti si in sta rigioni
in u Bassu Medievu, viviani in Turchia è in minuranza in l'isula di Cipru. Sò
Turchi ancu l'Azeri (Iran è Azerbaigian). L'Iraniani sò i discindenti di i
Persiani è sò u populu più numarosu in Iran; sò musulmani sciiti è micca
sunniti. I Curdi viviani da tempi antichissimi in una vasta rigioni cumprindenti
a Turchia sudu-uriintali, l'Iraccu sittintriunali, una parti di l'Iran
uccidintali è parechji lembi in Siria. Sò oltri 30 milioni, ancu s'è i guverni
di l'Iraccu, di a Turchia è di l'Iran ani à longu nigatu a so esistenza,
difiniscendu li com'hè "Turchi di i muntagni". Sti guverni ani fattu una
riprissioni feroci incù unu starminiu sistematicu di i civili, soprattuttu da
parti di l'Iraccu. Vicinu à sti pupulazioni più numarosi ci ni sò altri
ugualamenti impurtanti: l'Abrei, abitanti di a Palestina in l'ità antica, si
sparguglietini in altri rigioni in u periodu di u duminiu rumanu (diaspora
ebraica). Molti Ebrei vultetini in Palestina o sottu u duminiu inglesu o dopu a
siconda guerra mundiali. Oghji l'immigrazioni d'Abrei in Israeli cuntinueghja,
incuraghjita da u guvernu chì punta à rinfurzà a prisenza ebraica in a rigioni:
l'Abrei israiliani pruvenini dunqua da i Paesi auropei, asiatichi è africani è
formani un gruppu moltu eterugeneu, ancu s'è accumunatu da a riligioni
israilitica. In sta rigioni viviani ancu da tempi antichi parechji populi
cristiani: Armeni è Grechi. L'Armeni fundetini un regnu probbiu è funi dopu
sottumissi da i Turchi ottumani. Erani numarosi in a Turchia uriintali finu à
l'iniziu di u XX seculu, ma l'Ottumani, in u duminiu di a prima guerra mundiali,
fecini un massacru sistematicu di l'Armeni. I Grechi si trovani solu in l'isula
di Cipru, induva formani a maiuranza di a pupulazioni. Un tempu erani numarosi
ancu in l'oghjinca Turchia, ma funi custretti à andà si ni dopu a prima guerra
mundiali. In i zoni disertichi di a penisula arabica ci sò populi nomadi, ma in
a maiò parti di a rigioni a pupulazioni vivi in paesi è in cità. Di solitu a
pupulazioni urbana hè più numarosa di quidda rurali è tendi à aumintà par
l'immigrazioni da i campagni. Parechji cità ani un'urighjina antichissima
(Ghjerusalemma, Damasco è Baghdad, mentri altri sò moltu ricenti. Parechji cità
subraneghjani u milionu d'abitanti è frà i cità principali ci sò Istanbul, in
Turchia, Teheran, capitali di l'Iran, è u Cairu, in Egittu. A rigioni hè
intarissata da varii finomini migratori: spustamenti da i paesi più povari versu
i paesi pruduttori di pitroliu; emigrazioni versu l'Auropa (soprattuttu in
Germania); spustamenti interni incausati da guerra è parsicuzioni; migrazioni
d'Abrei versu Israeli.



https://co.wikipedia.org/wiki/Upupa_epops

A puppusgiula (o a puppusgia) (Upupa epops) hè un aceddu chì faci parti di a
famiglia di l'Upupidae. A puppùsgiula hè longa 25-29 cm, incù un'apartura alaria
di 44-48 cm. L'impiumatura hè carrataristica, bruna moltu chjara in a parti
subrana è incù una striscia orizuntali biancu-nera in a parti suttana. U capu hè
pruvistu di un ciuffu erettili di piumi, u bizzicu essendu abbastanza longu (5-6
cm) è appena incurvatu in ghjò. I patti sò corti ma forti. A puppusgiula pesa
60-80 g. Pò campà insin'à 11 anni. Da marzu à ghjugnu, a femina pone a cova, 5-7
ova biancu-virdicci, par circa 16 ghjorna, in un ciottulu. Dopu 3 o 4 sittimani,
i piulacona chettani u nidu. Ci poni ancu essa dui cuvati l'annu. Ci hè pocu
dismurfisimu sissuali ind'è a puppusgiula è u masciu è a femina sò guasi
listessi.

A puppusgiula si nutrisci di larvi d'invertebrati, d'insetti maiori, di
mignoculi, di molluschi, o di ragni.

A puppusgiula hè prisenti in Corsica. Hè ancu chjamata in corsu: a puppusgia, a
pappusgia. U s o nomu veni da u so gridu: "Pupupù, pupù". Hè un aceddu cumunu,
ma ghjugniticciu. A puppusgiula affacca in Corsica à parta da u mesi di marzu,
ma à spessu, i puppusgiuli ghjugnini in Corsica in i trè primi sittimani
d'Aprili. Accadi dinò calchì volta chì a puppusgiula passessi l'annata sana in
l'isula, ma hè raru. A puppusgiula stà un pocu dignalocu in Corsica, da u
litturali insin'à un'altezza di 1000 metri. Si scontra più suventi accantu à u
litturali è priferisci a machja bassa, i prata è s'infatta ancu vicinu à i paesi
è i paisoli. Difatti, a puppusgiula si vedi più pocu in a machja alta è spessa.



https://co.wikipedia.org/wiki/Ugo_Colonna

Ugo Colonna (o Ugo della Colonna) hè un persunaghju fundamentale in a storia di
Corsica. Saria un principe rumanu, fundadore, sicondu e corniche è a tradizione
isulana, di a dinastia di i suvrani è conti di Corsica è ancu un eroi di a
ricunquista di l'isula contra i Sarracini è i Mori, in 816 (a data hè incerta).
Ugo Colonna saria statu inviatu in l'isula da u pappa Stefanu III (768,772).
Saria statu, dice a ligenda, u figliolu d'un Pappa. Un tinente di Colonna,
Ganallone di Maganza, saria sbarcatu vicinu à u stagnu di Palu, in u Fiumorbu.
Dopu à avè liberatu a Corsica da i Mori, Colonna avaria spartutu a Corsica trà i
so dui figlioli: Biancu - chì avaria avutu u Cismonte - è Cinarcu - chì avaria
avutu u Pumonte. Fù cusì chì Cinarcu saria statu u prima di a sterpa di i
Cinarchesi.

Quell'omu storicu-legendariu hè mintuvatu drent'a crònica di Ghjuvanni Della
Grossa. Ugo Colonna avarìa dirighjatu a rinconquista di l'isula contra i
Sarracini in lu seculu IX è sarià dunque u denzanu, cù e famiglie romane
suciate: Savelli è Nasica, di tutta nobilità di l'isula. Ruvinata cù raghjone da
l'istoriani pusitivisti di lu seculu XIX, l'epopea d'Ugo Colonna presenta
quantunque un interessu maiore pà l'istoriani di u principiu di u seculu XXI.
Ghjè dighjà un palinsestu, una òpara ripitturata da u cronicatore nant'à e
testimunianze anteriore, testimunianze che nò puvemu fà esce. Dopu, apre una
porta nant'a l'universu pulìticu è culturale di Ghjuvanni Della Grossa è nant'e
cundizzione di a scritura crònica, è appartene dunque à a storia di u seculu XV.
Appartene finalmente à a storia di e raprisentazione muderne è cuntempuràneu,
per via di a sparghjera considerevule di stu nomu in a sucietà corsa di poi a
fine di 16esimu cumu marca di nubilità.

Colonna avaria custruitu u castellu di Capraia, annantu à a cumuna di
Casaglione. Ugo Colonna saria mortu à Roma in u 834. Arrigo Bel Messere saria
statu unu di i so discendenti.

U nome Colonna vinaria da Trajanu in Roma, a grande cità d'origine di Ugo
Colonna. Difatti, una colonna hè rippresentata annantu à stemma di a famiglia
Colonna. In Corsica, a casata Colonna ùn affaca micca nanzi u seculu XI. In a
famiglia Colonna, ci hè trè Pappi, una quarantina di cardinali, vicarii,
parechji generali di l'armata di Nabulione è ancu parechji parsunaghji
impurtanti di a storia di Spagna è di francia. Parechje famiglie scendarianu da
Ugo Colonna: i Colonna d'Ornano è i Colonna d'Istria, dui casate chi si
scontranu in Corsica versu 1580.

U persunaghju di Ugo Colonna hè mintuvatu in a Cronaca di Ghjuvanni Della Grossa
(1388-1464). Un autore anzianu chì avaria mintuvatu à Ugo Colonna hè l’abbate
Albinus Flaccus (Alcuin), unu di i maestri incaricati di a struzzione di Carulu
Magnu.

Ma in a so Storia di Corsica, chì fù pubblicata in u 1863, prete Galletti hà
cuntestatu l'esistenza di Ugo Colonna. Parechji autori muderni neganu
l'esistenza propria di Ugo Colonna.



https://co.wikipedia.org/wiki/Torre_genuvese_di_Corsica

E Torre genuvese di Corsica (o Torri ghjinuvesi di Corsica) sò stati custruite,
dopu à a dumanda di a populazione, per pruteghje l'isula da i pirati.

E torre eranu un sistema di difesa di a populazione corsa. Quandu ci era un
periculu, i torreghjani avvertianu a populazione, à sonu di culombu o accidendu
un focu à u pianu superiore di a torra. Cusì e torre chì eranu piazzate accantu
pudianu dinù privene quesse altre. Cusì, in una ora o dui, tutta a Corsica era
prevenuta.

Ci era parechji piani in e torre. Cumportavanu dinù l'archere. À u pianu
superiore, ci era una rangata di piumbatoghji. Ci eranu e scale per passà da un
livellu à l'altru di a torra.

A custruzzione di e torre genuvese di Corsica hà cuminciatu à u XVIesimu seculu,
quandu à pupulazione di l'isula hà dumandatu à Genuva una prutezzione contra à i
pirati è l'invaditori chì vinianu da u mare. In u 1531, a custruzzione di
nuvanta torre annantu à u litturale di a Corsica hè dicisa. I travaglia
cumincionu sottu a direzzione di Sebastiano Doria è Pietro Filippo Grimaldi
Podio. À u principiu du i XVIIIesimu seculu, si pudia cuntà 85 torre annantu à u
litturale di Corsica.



https://co.wikipedia.org/wiki/Torra_d%27Elbu

A Torra d'Elbu hè una torra di Corsica chì face parte d'un inseme di torre di u
dispusitivu di difesa messu in piazza da i Genuvesi, trà u 1605 è u 1611, chì à
quell'epica, tutte e coste di l'isula eranu abbuttate da i Barbareschi, in
particulare quelli di u litturale di Corsica di punente. Hè situata annantu à a
cumuna d'Osani.

'Ssa torra è quella vicinante, a torra di Gargalu, si trovanu isulate da
l'abitazione. Ci vole à sapè ch'è i Genuvesi avianu fattu evacuà tutte e
pupulazione, dapoi Calvi sin'à Aiacciu, eccetuatu qualchì rara piazza
furtificata cum'è Girulata è Portu (o Portu di Sia).

A torra d'Elbu chì dumineghja a marina eponima, à livante di a penisula di
Scandula, si trova in u fondu di a cala d'Elbu. Hè situata fora di a Riserva
naturale di Scandula, ma in u situ dettu Scandula di u Cunsirvatoriu di u
litturale, à cavallu annantu à e cumune d'Osani è Galeria.

L'edificazione di 'ssi torre avia principiatu versu a mità di u seculu XVI, à i
conti di e cumunità è pieve, è servianu à l'agguattadori per signalà, per via di
fochi, l'approcciu di i battelli di a flotta ottumana.



https://co.wikipedia.org/wiki/The_Fox_and_the_Hound

The Fox and the Hound (in corsu: "A volpe è u cane da caccia"; tìtulu francese:
Rox et Rouky, corsu: "Rox è Rouky") hè un filmu americanu d'animazione è drama
di l'annu 1981, prudottu da Walt Disney Productions è vaguement basatu annantu à
u rumanzu di listessu nome par Daniel P. Mannix. Lu vinti-quartu filmu
d'animazione di Disney, u filmu nzigna a storia di dui amici nun prubbàbbili,
una volpe rosso chjamatu Tod è un cane da caccia chjamatu Copper, chì lotta à
priservà a so amicizia, malgratu instincts emergenti, è u circondu li prissioni
suciale s'assumigliani elli à esse aversàrii. Realizatu da Ted Berman, Richard
Rich, è Art Stevens, u filmu ritrova e voce di Mickey Rooney, Kurt Russell,
Pearl Bailey, Jack Albertson, Sandy Duncan, Jeanette Nolan, Pat Buttram, John
Fiedler, John McIntire, Dick Bakalyan, Paul Winchell, Keith Mitchell, è Corey
Feldman.

The Fox and the Hound fù publicatu u 10 di lugliu di u 1981 a riescita di a
finanza. À u mumentu di a libbirtati era lu cchiù cari di cosita animata
pruduciutu a data, chì spesi $12 milioni.



https://co.wikipedia.org/wiki/Telamone

Telamonu (o Telamone) (in grecu Τελαμών) hè una figura di a mitulugia greca; era
figliu di Eacu è di Endeidi, figlia di Chironu. Fù unu di l'Argunauti com'è u so
frateddu Peleu, chì spusarà Teti è incù a quali darà à a luci Achilli. Telamonu,
accoltu da u rè di Salamina, ni divintarà rè dopu a morti di quistu quì. Spusò
prima Peribea, una discindenti di Pelopi, da u quali ebbi un figliolu, Aiaci.
Telamoniu pigliarà parti à a caccia à u cinghjali calidoniu è à a guerra di
Troia. Eppo spusò dopu Esioni, a figliola di Laomedonti, da u quali ebbi un
antru figliolu, Teucru. Parechji fonti minziuneghjani un terzu figliu, Trambelu.
Telamonu è Peleu erani moltu amichi d'Erculu è l'accumpagnoni in i spidizioni
contr'è l'Amazoni è contr'è Troia.

Dopu à avè uccisu u mezu frateddu Focu, Telamonu è Peleu duvitini lascià Egina.
U rè Cicreu di Salamina accolsi Telamonu è divintò u so amicu. Telamonu spusò a
figliola di Cicreu, Peribea, da u quali inghjinirò Aiaci. In seguitu Cicreu deti
u so regnu à Telamonu. In altri virsioni di u mitu, a figliola di Cicreu si
chjama Glauci, mentri Peribea hè a siconda moglia di Telamonu è a figliola di
Alcatou. Telamonu cumparisci ancu in i dui virsioni di u saccheghju di Troia da
parti d'Erculu, quandu u rè di a cità era Laomedonti (o Trovu). Prima ch'è
scuppiessi a guerra di Troia, Puseidonu inviò un mostru marinu par distrughja a
cità. In a virsioni di u rè Trovu, Erculu, incù Telamonu è Oicli, accittò
d'uccida u mostru in cambiu di i cavaddi chì Trovu avia ricivutu da Zeus com'è
cumpensu par u rapimentu di Ganimedi (chì era figliu di Trovu) da parti di Zeus.
Trovu accittò, Erculu uccisi u mostru è Telamonu spusò Esioni, a figliola di
Trovu, inghjinirendu da edda u figliolu Teucru. In a virsioni di u rè
Laomedonti, Laomedonti prughjittò di sacrificà Esioni à u diu Puseidonu in a
spiranza di calmà lu. Erculu salvò Esioni à l'ultima minuta è uccisi u mostru, è
dinò Laomedonti è i figlioli di quisti, fora di Ganimedi, chì era annantu à u
Monti Olimpu, è Priamu, chì ebbi salva a vita dunendu à Erculu un veli d'oru
tissutu da Esioni. Telamonu ebbi Esioni in premiu è a spusò, è da edda
inghjinirò Teucru. Apposta ch'è Aiaci s'era suicidatu à Troia, Telamonu sbandì
Teucru da Salamina par ùn avè ripurtatu u so frateddu in casa. In a "Bibiuteca
di Apullodoru" si leghji chì Telamonu fù guasi uccisu duranti l'assediu di
Troia. Telamonu fù u prima à entra in i mura di Troia è quissa feci infurià à
Erculu, u quali avaristi vulsutu quidd'onori par eddu. Erculu stava par uccida
Telamonu, quandu quistu quì cuminciò à custruiscia rapidamenti un altari di
petri in onori di Erculu. Erculu fù cusì lusingatu chì dopu u saccheghju di
Troia li deti in moglia Esioni. Esioni chersi di pudè purtà incun eddu u
frateddu Podarci. Erculu accunsintì ma volsi chì Esioni u cumpressi com'è
schiavu. Esioni riscattò u frateddu paghendu incù un veli in tissutu d'oru. U
nomu di Podarci fù cambiatu in Priamu - chì, sicondu l'autori grecu Apullodoru,
deriva da u verbu grecu "cumprà".



https://co.wikipedia.org/wiki/Sus_scrofa

U cignali, o cignale o singhjar (Sus scrofa) hè un mammiferu chì faci parti di a
famiglia di i Suidae. Si trova in tutti i cuntinenti: in Auropa, in Asia, in u
nordu di l'Africa, in America suttana è suprana. U cignali stà piuttostu in i
furesti è in i machji, ind'eddi ci sò l'ochji d'acqua.

L'adultu hè longu (da u capu à a coda) 90 à 170 cm. U masciu hè altu 60 à 110
cm, inveci a femina hè appena menu alta : da 55 à 90 cm. U pesu mizanu di u
cignali hè 130 kilò. Ma u cignali masciu pesa da 30 à 300 kilò. A lovia, u
cignali femina, pesa da 30 à 90 kilò. A coda varieghja da 15 à 30 cm. U cignali
pò campà sin'à deci anni. U pilamu di i ghjovani cignali, i purcastri, hè
sainatu giaddu. À u capu di cinqui o sei mesa, diventa russicciu, eppo
finalmenti brunu. U pelu hè niricciu ind'è l'adultu, spessu è duru, abbastanza
longu. U pelu di u cignali vechju diventa grisgiu. Ind'è u masciu, i denti di
l'ochji sò più longhi è sò chjamati i sanni.

U cignali hè unnivoru, ma parti è più di u so cibu sò pianti. Li piacini mori i
castagni, i noci, i fica, a ghjandi, ma dinò i funzi, i poma è a biada. Ma
manghja ancu i radichi, i graneddi. Manghja ancu i varma, i mignoculi ,
l'aciartuli, i picculi aceddi, l'insetti, i ranochji, o i cadavari di bestii, et
cetara.

I cignala s'accuppiani quandu a lovia hè imburrita, d'uttrovi à ghjinnaghju, ma
u più suventi di nuvembri o di dicembri. A gestazioni dura quindici sittimani.
Ci hè una curpata à l'annu ind'è u cignali. A lovia purciddeghja in un agrottu
fattu di frascona. Nascini i purcasti da frivaghju à ghjunghju, ma piuttostu da
marzu à maghju. I purcastri sò sainati giaddi. A curpata di a lovia hè in
generali di 3 à 6 purcastri, u massimu essendu 10.

U cignali hè mori cumunu in Corsica. Hè chjamatu singhjari in u sartinesu è à
Portivechju. A sottuspezia di cignali prisenti in Corsica hè: Sus scrofa
sardous, una sottuspezia di cignali chì hè specifica di a Corsica è di a
Sardegna. U cignali corsu t'hà u grugnu è u capu menu grossi cà u cignali cumunu
in Auropa. Sò schersi in Corsica i cignali di più di nuvanta kilò. Ci hè dinò
menu purcastri (1 à 5) ind'è u cignali corsu. Ci hè ancu una diffarenza
genetica, chì u cignali corsu t'hà 38 crumusomi, com'è u porcu è u cignali
d'Asia. U cignali cumunu in Auropa inveci, t'hà 36 crumusomi (Franceschi &
Dubray 1987).

A caccia di u cignali hè mori pupulari in Corsica. A cacciamossa o battuta si
faci da l'apartura da a caccia insin'à a sarratura, da mezu aostu à ghjinnaghju.
Si stima chì si tomba circa 10000 cignali à l'annu in i battuti.

U cignali hè prisenti in l'isula sana, ma hè più abbundanti in i machjona cà in
i furesti. In a Costa uriintali, ci hè menu cignala cà in altrò.

À spessu, i cignali sò cruciati incù i porchi mansi. Difatti, i sioni (ancu
chjamati razzoni) sò abbastanza numarosi. In 1982, si stimava chì ci era circa
60% di sioni in a pupulazioni tutali cignalina in Corsica (Franceschi & Dubray
1987). I sioni sò più maiori cà i cignali. Sò dinò menu salvatichi cà i cignali
è accadi ch'eddi s'avvicinessini di i paesi è ch'eddi andessini ancu in i
ruminzulaghji par manghjà.



https://co.wikipedia.org/wiki/Stefan_Banach

Stefan Banach (Cracuvia, 30 marzu 1892 - Leopoli, 31 aostu 1945) hè statu un
matematicu polaccu, un di l'animatori di a Scola matematica di Leopoli in a
Polonia trà i dui guerri. Era par u più un autudidattu in matematica è u so
geniu fù scupartu à l'accasu da Hugo Steinhaus.

Era figliolu di Stefan Greczek è Katarzyna Banach chì l'abbanduneghja à pochi
ghjorni da a nascita. Cresci incù a minnana materna in u paesi di Ostrowsko, à
una cinquantina di chilomitri da Cracuvia. À parta da 1902 friquenta un liceiu
di Cracuvia, induv'eddu stringhji amicizia incù un antru futuru prufissori di
matematica, Witold Wilkosz; incun eddu si passiuneghja in modu piuttostu
esclusivu par i prublemi di a matematica. Ùn pinsendu micca à a pussibilità di
una carriera in sta disciplina, in 1910 si scrivi à a facultà di ingegniria di
l'Università Tecnica di Leopoli, una cità chì era tandu parti di l'Imperu
austru-ungaricu. Duvendu si mantena à i studii incù lizioni privati, riesci à
suparà incù fatica l'asamina parziali rilativu à u prima bienniu in u 1914.
Duranti a guerra, inabili à u sirviziu militaru à causa di a dibulezza di un
ochji, travaglia à a custruzzioni di stradi è suvita lizioni di matematica à
l'Università di Cracovia, cunniscendu forsi à Stanisław Zaremba.

In 1916 succedi un episodiu cruciali par a so vita è par u sviluppu di a
matematica in Polonia. Hugo Steinhaus spassiendu in Cracuvia in i circonda di un
parcu, senti prununcià i paroli misura di Lebesgue è faci cunniscenza di dui
ghjovani matematichi, Stefan Banach è Ottu Nikodym; incun eddi faci amicizia è
dicidini di fundà una sucità matematica: sarà a Sucità matematica di Cracuvia
nata in u 1919 è divintarà in u 1920 a Sucità Matematica Polacca. In
cullaburazioni incù Steinhaus, Banach scrivi i primi travagli di matematica,
subitu d'altu liveddu. In u 1920 diventa assistenti di Lomnicki à l'Università
Tecnica di Leopoli è incun eddu otteni, puri senza laurea, una qualifica
matematica incù a tesa di dutturatu Uparazioni nantu à l'insemi astratti è i so
applicazioni à l'equazioni intigrali, travagliu chì molti cunsidareghjani com'è
assuciatu à a nascita di l'analisi funziunali. In u 1922 vicinu à l'Università
Jan Kazimierz di Leopoli otteni l'abilitazioni à l'insignamentu di a matematica
incù una tesa nantu à a tiuria di a misura è incù un dicretu di u Capu di u
statu hè numinatu prufissori straurdinariu di matematica. In u 1924 diventa
prufissori universitariu è finu à u 1939 pò didicà si à a ricerca matematica
incù impurtanti risultati.

Hè tandu un periodu di sviluppu di a Scola matematica di Leopoli. Banach è
Steinhaus fondani in u 1929 è dopu dirighjini l'impurtanti piriodicu Studia
Mathematica. In u 1931, Banach è Steinhaus da Leopoli è Knaster, Kazimierz
Kuratowski, Stefan Mazurkiewicz è Waclaw Sierpinski da Varsavia lanciani a
cullizzioni Mathematical Monographs. U prima vulumu di a cullizzioni hè a
Théorie des opérations linéaires di Banach, traduzioni di u 1932 di a Tiuria
operacji liniowych scritta in u 1931. Trà l'opari di Banach quidda hè
cunsidarata a più influenti.

À u cumenciu di a sicondu guerra mundiali Banach hè Prisidenti di a Sucità
Matematica Polacca. Leopoli hè accupata da i truppi suvietichi è ferma finu à u
1941 in un rigimu di accupazioni militara. Nonustanti quissa, à Banach, membru
currispundenti di l'Accademia di i Scenzi di a RSS di l'Ucraina è in ottimi
rapporti incù parechji matematichi di l'Unioni Suvietica, in particulari incù
Sobolev è Aleksandrov, l'hè cunsintitu di mantena a catedra è di fà ricerca. In
u 1941 par Leopoli principia una brutali accupazioni di a Germania nazista;
Banach riesci à sopravviva stantendu a so vita alimantendu si incù u probbiu
sangui di i pidochji imprudati par una ricerca nantu à a frebba tifoidi cundutta
da Rudolf Weigl. In quidd'anni a so saluta declina è chjappa un cancaru à i
pulmoni. In u 1944 i Suvietichi catturani Leopoli à i Tedeschi è
l'incurpureghjani in l'Unioni Suvietica. Banach mori prima di pudè essa
rimpatriatu in Polonia è hè sipoltu à u Cimiteriu Lyčakivs'kyj.

Banach hè cunsidaratu com'è u fundatori di l'analisi funziunali, avendu
sviluppatu i risultati pricidenti sopra l'equazioni intigrali di Vito Volterra,
Erik Ivar Fredholm è David Hilbert. Deti ancu impurtanti cuntributi à a tiuria
di i spazii vitturiali tupulogichi, à a tiuria di a misura, à a tiuria di
l'insemi è à a tiuria di i polinomi ortugunali.



https://co.wikipedia.org/wiki/Stagnu_di_Chjurlinu

U stagnu di Chjurlinu o stagnu di Biguglia hè una laguna liturania di a Corsica
chì hè situata à u sudu di Bastia, pocu luntanu da l'aeruportu di Puretta. Un
curdone lituraniu rinosu a sipara da u mare Tirrenu.

U stagnu di Chjurlinu hè u più vastu stagnu di l'isula. Hè situatu à 5 kilomitri
da Bastia. Si stende annantu à una superficia di 1450 ettari (14,5 km2), incù
una lunghezza di 11 km da nordu à sudu è una larghezza massima di 2,5 km. Occupa
a maiò parti di a piana di a Marana è un curdone lituraniu largu menu di un
chilomitru a sipara mare Tirrenu. Da u sudu à u nordu, vicinu à u lavu si
trovanu i cumuni di Lucciana, Borgu, Biguglia è Furiani, induve un breve strettu
cullega u stagnu à u mare.

U bassu virsante di u stagnu si trova in una zona di scisti è inundazioni
antichi. Riceve l'acque di u Bevincu chì sfocia in u stagnu. L'urigine di u
stagnu hè da fà ricullà à l'inundazione ricente di u Golu, escludendu l'isula
San Damianu, chì hà a so urigine in inundazione antiche, è u lidu di a Marana
cumplittamente di rene ricente.

A laguna hà dui zone di prutizzione Natura 2000: una zona di prutizzione
spiciale è un situ d'impurtanza cumunitaria. A vasta estinsione ni face un'aria
di vasta impurtanza eculogica di u mare Terraniu par via di a fauna è a flora
acquatica è dinù per l'acelli chì ci stanu. U stagnu di Chjurlinu hè dunque un
situ eccezziunale per a ricchezza di a fauna è di a flora in u Mediterraniu. Si
pò mintuvà per esempiu a presenza di a cuppulata d'Hermann (Testudo hermanni). U
stagnu di Chjurlinu hè una di e reserve naturale di Corsica.

Ci vole à mintuvà a ricchezza biologica di u stagnu, cuncernendu piante
fanerogame è invirtibrati è pesci (com'è a carpa di Corsica). Sta fauna
acquatica permette à un grande numeru d'acelli di nidificà, di vive è di
riproduce si nantu à u situ.

E rive di u stagnu sò di grande impurtanza eculogica. I rose chì si poni truvà
di u genaru kosteletzkya (Kosteltzkya pentacarpos), si trovani inoltre ontani è
tamaricci. Sta flora, molta cumuna in Corsica, hè moltu più rara in Auropa è in
u Mare tarraniu. U lidu di a Marana hà dinù zone di spiaghje è di dune induve
cresce a lavanda di mare endemica (Limonium strictisimum).



https://co.wikipedia.org/wiki/Spagnolu_latinumericanu

U spagnolu latinumericanu (o spagnolu latinu-mericanu, latinuamericanu o
latinu-americanu) hè un tàrmini ghjinarali par tutti li variità di a lingua
spagnola in l'Amèrica Latina. Ùn hè micca una sola certa forma di u spagnolu.
Esìstini mori varienti di'ssa lingua, si pò guasi dì, una in ogni paesu di i
Mèrichi cintrali è miridiunali, talvolta cù grandi sfarenzi da un paesu à
l'astru. Ma hè una denominazioni adattata à u fattu chè ci sò puru assai
sumiglianzi frà i diversi variità è punti cumuni chì sò caratterìstichi pà a
lingua spagnola in Amèrica Latina in ghjinarali.

In u spagnolu latinumericanu assai parulli è sprissioni si distìnguini da lu
spagnolu di a Spagna. Spessu, i spagnoli cunnòscini è capìscini ancu i detti
latinu-americanìsimi, di i quali mori vènini difatti di lu spagnolu (o
castillanu) anticu. Ogni tantu, si pò ricunnoscia parulli da u purtughesu o lu
talianu chì hani avutu (è hani), dipendenti di u paesu è a righjoni, qualchì
influenza à u spagnolu in Amèrica. Eccu un tavellone di comparazioni cù alcuni
esempii:



https://co.wikipedia.org/wiki/Spaccapetra

A sciappapetra (Polygonum maritimum) hè un fiori chì faci parti di a famiglia di
i Polygonaceae. I casci sò lungarini è uvali. Nasci in a rena di u litturali,
accantu à i piaghji, ma ancu à u cantu di i stradona. Hè alta 10 à 50 cm.
Fiurisci da ghjugnu à aostu. I fiori sò chjucareddi (5 mm) è bianchi. T'hà una
radica longa è fonda, chì li parmetti di stà in a rena calda.

L'arba sciappapetra hè abbastanza cumuna in Corsica. U nomu corsu veni da u
fattu ca a pianta hè rinumata par "sciappà a petra", vena à dì truncà è caccià i
calculi, i cuncressioni minerali chì si formani in i rena o in a buscica. L'arba
sciappapetra hè ancu chjamata a spaccapetra, chì t'hà listessu significatu. Ma
par via di 'ssa prubità chì hè cunnisciuta ancu fora di Corsica, l'arba
sciappapetra hè sradicata troppu suventi è diventa più rara. Par coglia la, ci
voli à taglià la, lachendu a so radica in terra, è micca à sradicà la.

Si dici dinò (Conrad 1981) chì Nabulionu, chì suffria da i calculi, rigrittia
d'ùn truvà l'arba sciappapetra in Santa Elena.



https://co.wikipedia.org/wiki/Scrizzulu

A scrizzula (Troglodytes troglodytes ) hè un acellu chì face parte di a famiglia
di i Troglodytidae. A scrìzzula hè cumuna in tutta l'Auropa, in Asia, in u Nordu
di l'Africa è u Nordu di l'America.

Li piace à a scrizzula à fà si sente è canta à spessu, cù note chjare chì si
sentenu sopratuttu a sera, tuttu l'annu, è ancu d'inguernu. U bulu di a
scrizzula hè assai rapidu. A scrizzula manghja insetti. D'aprile, u masciu
custruisce parechji nidi è a femina sceglie dopu quellu chì li cunvene u più,
dopu à avè li visitati tutti. A femina face dopu circa sei ovi in u nidu. 'Ssi
ovi sò bianchi pichjati. A femina cova durante circa quindici ghjorni. Quindici
ghjorni dopu a so nascita, i piulaconi chettani u nidu.

A scrizzula hè assai cumuna in Corsica. Esiste in Corsica una spezia endemica di
scrizzula: Troglodytes troglodytes koenigi, in cumunu incù a Sardegna. 'Ssa
sottuspezia endemica hè più bughja ch'è à forma più cumuna, è menu russiccia. Hà
dinù a scrizzula di Corsica è Sardegna assai strisce sottu è sopra (Thibault
1983). A scrizzula si scontra in Corsica in piaghja com'è in muntagna. Friquenta
a scrizzula a machja, ma dinò a furesta è difatti, si trova ancu in l'alzete à
più di dui milla metri. Friquenta dinù a scrizzula parechji isulotti: a
Giraglia, Mezumare in l'Isule Sanguinare. Accade dinù d'inguernu ch'è e
scrizzule chì stanu in muntagna si tramutessenu in piaghja (Thibault 1983).

Altri nomi corsi di a scrizzula sò: u scrizzulu, a muraghjola o l'acella
muraghjola.



https://co.wikipedia.org/wiki/Sbarabatula_finuchjaghja

U maccaone (o maccaonu) (Papilio machaon) hè un tipu di farfalla chì face parte
di a famiglia di e Nymphalidae.

Hè una farfalla maiò, incù una apertura alare massima di 8 o 10 centimi. Per via
di quessa si vede è si scontra à spessu in a natura, da aprile à sittembre.
L'ale da daretu di i maccaoni hanu spezia di coda. Ci hè pocu dimurfisimu
sissuale è u masciu è a femina sò guasi listessi. U maccaone bula lestru è ùn hè
micca cusì faciule d'ossirvà lu annantu à un fiore.

I brughi sò verdi, incù anelli neri pichjulati di giallu. Si nutriscenu per u
più di finochji, ma ancu di rundoni. I brughi hanu un organu particulare, chì li
serve per difende si, situata daretu à u capu. 'Ssu organu hè arancinu è puzza
assai.

U maccaone s'assumiglia assai à a farfalla ferulaghja, una spezia di farfalla
endemica di a Corsica è a Sardegna. Ma esistenu qualchì differenze.

U maccaone hè cumunu in Corsica. Si scontra ind'ellu ci hè u finochju. Esiste
dinù in Corsica a farfalla ferulaghja, una spezia endemica di a Corsica è di a
Sardegna. E dui farfalle si ponu cunfonde, ma a coda di u maccaone hè più longa
ch'è quella di a farfalla ferulaghja.



https://co.wikipedia.org/wiki/Sbarabattula_firulaghja

U maccaone corsu (o Maccaonu corsu) (Papilio hospiton) hè un tipu di farfalla
chì face parte di a famiglia di e Papilionidae.

Hè una farfalla maiò, incù una apertura alare massima di 8 o 10 centimi. Per via
di quessa l'adulti si vedenu è si scontranu à spessu in a natura, da maghju à
ghjugnu. L'ale da daretu di u maccaone corsu hanu spezia di coda. Ci hè pocu
dimurfisimu sessuale è u masciu è a femina sò guasi listessi. U maccaone corsu
bula lestru è ùn hè micca cusì faciule d'ussirvà la annantu à un fiore.

Per u più, si trova annantu à a ferula, da u livellu di u mare, insin'à 2000
metri.

U maccaone corsu s'assumiglia assai à u maccaone cumunu. E dui farfalle si ponu
cunfonde. Ma esistenu qualchì differenze. Ci hè una grande tacca rossa in a coda
ind'è u maccaone cumunu. Invece, ind'è a maccaone corsu, 'ssa tacca hè più
chjuga è chjirchjata nera. È a coda di u maccaone corsu hè più corta ch'è quella
di u maccaone cumunu.

U maccaone corsu hè cumunu in Corsica. Si scontra in l'isula sana. Per u più, si
trova ind'ellu ci hè a ferula, da u livellu di u mare sin'à 700 metri. Più in
sù, si pò truvà annantu à a Ruta corsa o à parte da 800 metri, annatu à
Peucedanum paniculatum. Hè à un'altezza media di 400-500 metri ch'ellu hè u più
abundante. Esiste dinù in Corsica u maccaone cumunu. Parechji siti impurtanti
per u maccaone corsu in Corsica sò: l'Agriate, u Cuscione è l'Alcudine.

In Sardegna si scontra per u più annantu à a ferula. Si trova in tutta l'isula è
hè abundate in particulare in l'areale di Montimannu. Si trova dinù annantu à
Ruta lamarmorae, ma raramente è solu à altezze superiore à i 1400 m in i Monti
di u Gennargentu.



https://co.wikipedia.org/wiki/Sardu_campidanese

U sardu campidanesu (o sardu campidanese) hè una di i dui principali lingui
(luguduresu è par appuntu campidanesu) di a macru-lingua sarda. U codici ISO
639-3 attribuitu da l'UNESCO à a lingua campidanesa hè "sro".

U campidanesu hè parlatu in a parti centru-miridiunali di a Sardegna, in una
rigioni bedda più vasta ch'è u Campidanu giugraficu. Hè a varietà urighjinaria
di un'aria ind'eddi stani circa 975.000 parsoni, di i quali guasi a mità
ricadenti l'ariali cagliaritanu, sediu d'immigrazioni tantu interna, da parechji
rigioni di l'isula, ch'è esterna. Sicond'è una ricerca di u 2006 di a Rigioni
Sardegna u campidanesu hè capitu da circa 942.000 parsoni (u 96,9% di i
residenti) è parlatu da circa 670.000 parsoni (u 68,9% di a pupulazioni). Solu u
3,1% di i residenti ùn avaristi alcuna cumpitenza in campidanesu.

In u duminiu di u sistemu linguisticu sardu i varianti campidanesi sò
cunsidarati i più innuvativi, quiddi veni à dì chì mostrani elementi maiò di
distanza da u mudeddu latinu classicu. Sicondu parechji studii 'ss'innuvazioni
sariani stati favuriti da i cuntatti di a cità di Cagliari incù u centru di a
penisula, par altri pudariani essa attribuiti à un sustratu etnicu
paleumediterraniu menu vicinu à u latinu di i pupulazioni miridiunali, chì
avaristi incausatu una evuluzioni diffarenti di u latinu vulgari rispettu à u
luguduresu. In effettu, i disinenzi di a varianti sittintriunali sò più simili à
u tuscanu, quiddi di a varianti miridiunali à altri varianti latini di pusizioni
estrema miridiunali: un asempiu evidenti sò l'esiti di a terza diclinazioni
latina innanzi "e", cumuni à u salentinu, calabresu, sicilianu, purtughesu (è
ancu à u grecu mudernu). Un'antra intarpritazioni hè quidda chì assuciaria
parechji carattari particulari di u sardu miridiunali à certi elementi ghjà
prisenti in u latinu pupulari introduttu da i ligiunarii rumani è parciò
distanti da u "coevo" latinu cudificatu d'usu cultivatu è litterariu (par
asempiu u trattamentu particulari risirvatu in i dialetti miridiunali à a "L"
etimulogica in pusizioni intervucalica).



https://co.wikipedia.org/wiki/Sant%27Appianu_di_Savona

Sant'Appianu di Savona hè l'antica Catedrala di Savona. Era una piccula
catedrala, situata avale annantu à cumuna di Vicu. A catedrala di Sant'Appianu
hè stata custruita à u seculu XII, annantu à i vistichi di una antica basilica
di u seculu VI. Sant'Appianu di Savona hè stata stata classata cum'è munimentu
storicu dapoi u 4 sittembre di u 1989.

Una parte almenu di e reliquie di Sant'Appianu divia esse cunsirvata in a chjesa
di Savona. À u seculu XII, per esse messe à l'ascosu di l'invasione sarracine, u
rè lumbardu Liutprand ordinò ch'è elle fussinu traspurtate in Pavia in a
basilica San Petru in Celu d'Oru.

U situ di Sant'Appianu di Savona hà datu locu à ricerche archeulogiche iniziate
in u 1963, incù un prugramma novu in u 2007. Dapoi 2009, una cinquantina di
scheletri datati di u seculu XI sò stati scuperti.

A catedrala antica era dedicata à Sant'Appianu, chì era vescu è martiru.
Sant'Appianu hè u patronu di l'attuale parochja di Savona.

À l'angulu di l'antica catedrala, si vede una stantara chì hè stata imprudata in
a custruzzione di a quatrera. A prisenza di 'ssa stantara hè stata intarpritata
certe volte cum'è a vulintà di i custruttori d'integrà u prufanu (a stantara
essendu un simbulu di u prufanu) in un munimentu riligiosu.



https://co.wikipedia.org/wiki/Ripublica_Corsa

A Ripublica Corsa fù un Statu suvranu istituitu di nuvembri 1755 in Corsica,
quandu Pasquali Paoli pruclamò l'indipindenza di l'isula da a Ripublica di
Ghjenuva. U stessu Paoli minutò a Custituzioni di a Corsica, rivucata da i
francesi quandu cunquistàni l'isula in u 1769, chì fù a prima custituzioni à u
mondu scritta sicondu i principii di l'Illuminisimu, è cumprindia a prima
implemintazioni di u votu feminicciu. A ripublica criò un' amministrazioni, una
magistratura è una armata probbia.

Fora di parechji brevi è isulati periudi, a Corsica facia parti di a Ripublica
di Ghjenuva da u 1284, quandu era stata suttratta à a Ripublica di Pisa incù a
vittoria ghjinuvesa in a Battaglia di a Meloria. Malgradu a sottumissioni, a
sucità corsa firmeti sempri opposta à u feudalisimu è à l'upprissioni
capitalistica. In u XVIII seculu, incù l'avventu di l'Illuminisimu, l'ideali
corsi d'indipindenza divintò più acutu è in 1729 ci funi i primi muvimenti
rivuluziunarii, favuriti da i gravi cundizioni ecunomichi in i quali si
truvavani l'isulani è da u modu dispoticu incù u quali i ghjinuvesi guvirnavani.
Di marzu fù sacchighjata Bastia è di nuvembri i patriotti numinàni cummandanti
Luigi Giafferi, Andria Ceccaldi, l'abati Raffaelli è Ghjacintu Paoli, u babbu di
Pasquali.

Ghjenuva ùn riiscì micca à cuntrullà a summossa è chjamò in aiutu i truppi di
l'imperatori tedescu Carlu VI, chì sbarcàni nantu à l'isula in u 1731. A
guerriglia cuntinuò finu à u 1736, quandu i truppi imperiali firmàni una treva
incù i ribeddi accurdendu li cuncissioni garantiti da l'imperatori. Ma l'accordi
ùn funi micca rispittati da i ghjinuvesi è i cumbatti ripresini. Di ghjinnaghju
di u 1735, l'avvucatu corsu Bastianu Costa scrissi un abbozzu di custituzioni
par un novu Statu indipindenti.

Parechji esiliati corsi scuntràni u militaru è avvinturieri tedescu Theodor
Stephan von Neuhoff, chì uffrì à a causa isulana u so probbiu appoghju è quiddu
di i truppi di u Bey di Tunisi Abu l-Hasan 'Ali I. In cambiu, in casu di
successu, chersi d'essa numinatu rè di u novu Statu. Sbarcò incù i truppi
tunisiani di marzu 1736 annantu à l'isula, è u mesi dopu istituì a munarchia
custituziunali incù a so capitali in Cervione è assunsi u nomu di rè Tiadoru I.
Dopu à un periudu in u quali stesi l'influenza di i corsi in l'internu di
l'isula, a prupaganda ghjinuvesa chì u denigrava è a mancanza di sbocchi nantu à
u mari, cuntrullati da i ghjinuvesi, da induva fà parta i merci prudutti, u
custrinsini à lascià l'isula in cerca d'aiuti di nuvembri 1736, punendu di fattu
fini à u so regnu. Von Neuhoff avaria pruvatu in vanu di ripiglià u puteri in
l'anni dopu.

A lotta indipendentista quantunqua ùn cissò micca, è à parta da u 1737 i
ghjinuvesi si sirvitini di l'aiutu di i francesi chì, cummandati da u marchesi
di Maillebois, riiscini à pona fini à a rivolta in 1740. I capi di a ribellioni
funi esiliati è in particulari Ghjacintu Paoli si rifughjò à Napuli incù u
figliolu Pasquali. L'anni dopu, i francesi guvirnàni l'isula par contu di i
ghjinuvesi, circhendu in vanu di dà capu à l'esigenzi di i naziunalisti corsi,
chì truvàni appoghju è aiuti ind'è u Regnu di Sardegna. In u cunflittu chì
opposi Ghjenuva à u Regnu di Sardegna, cumbattutu in u quatru di a guerra di
succissioni austriaca, i patriotti corsi sustinitini i turinesi.

In u 1752, i patriotti corsi ricusàni i riformi pruposti da u guvarnadori
francesu è incaricàni Ghjuvan' Petru Gaffori di dà vita à un guvernu
altirnativu. L'annu dopu Gaffori fù assassinatu è a righjenza di u guvernu
pruvisoriu fù affidata à Climenti Paoli, u quali invitò Pasquali Paoli à vultà
in a so patria. Pasquali avia passatu parti di a so ghjuvantù à Napuli è era
intrutu in l'Armata di i Dui Sicilii incù u babbu Ghjacintu, è avia sviluppatu a
so educazioni umanista sottu à l'insignamenti di u filosofu Antonio Ghjinuvesi.
Turratu in Corsica in u 1755, d'aprili Paoli si prisintò à l'assamblea naziunali
corsa com'è diputatu di Morosaglia è, di lugliu, fù elettu generali in capu di a
Nazioni Corsa à a nova assamblea tinuta à u Cunventu di Sant' Antonu di
Casabianca.

Un di i primi obiettivi ch'è si punitini i capi di i ribeddi fù a furmulazioni
di a Custituzioni di a Corsica, chì fù elaburata in i mesa successivi à
l'insidiamentu di u guvernu par essa appruvata da l'assamblea custituenti è
prumulgata di nuvembri. A nova custituzioni si basava nantu à a struttura
istituziunali cuncessa è scarsamenti rispittata da i ghjinuvesi, parfizziunendu
la è migliurendu la. Duvendu puri adattà si à a situazioni d'emergenza,
d'isulamentu giugraficu, di guerra è d'assenza d'un veru ricunniscimentu
internaziunali di u novu Statu ch'edda istituiscìa è rigulava, cuntribuì à renda
Paoli moltu pupulari in l'ambienti alluminati di tutta l'Auropa è trà i culoni
inglesi ribeddi chì pochi anni dopu avariani datu vita à i Stati Uniti d'America
è à a so Custituzioni prumulgata in 1787.

A Custituzioni còrsa attirò l'attinzioni di tutta l'Auropa par a so eccezziunali
carica innuvativa è in seguitu Paoli chersi a cullaburazioni di Jean-Jacques
Rousseau par parfizziunà la. U filosofu di Ginevra avaria scrittu cusì in 1764 u
so Prugettu di custituzioni par a Corsica.

Dopu à una seria d'azzioni militari furtunati, Paoli scacciò i ghjinuvesi da
tutta l'isula fora di parechji picculi cità custieri. Si missi cusì à u
travagliu par urganizà u guvernu, intruducendu mori riformi. Fundò a prima
università di l'isula in a capitali Corti. Criò in u 1757 l' "Ordini di Santa
Devota", chì ebbi una vita brevi, in onori di a patrona di l'isula Santa Devota.

Fù furmatu un parlamentu naziunali, chjamatu Dieta, cumpostu da diligati eletti
in ogni distrittu è in carica par trè anni. U suffraghju fù stesu à tutti
l'omini d'ità supiriori à 25 anni. Tradiziunalamenti, i donni aviani sempri
vutatu in l'alizzioni di paesi par l'alizzioni di u pudistà, di i membri di u
cunsigliu di l'anziani, è di ufficiali lucali, è si riteni ch'è eddi ebbini u
drittu à u votu ancu in l'alizzioni naziunali duranti a ripublica.

A Ripublica cuniò in u 1761 à Muratu i so probbii muneti, annantu à i quali era
incisa a Testa Mora, simbulu tradiziunali di a Corsica. Trà i riformi in u campu
ecunomicu ci fù a bonifica di i tarreni paludosi, rializata incù l'intruduzioni
di parechji culturi, trà i quali quidda di a pomu, è u sviluppu di a marina
marcantili, effittuatu ancu in un scopu anti-ghjinuvesu. I pruciduri rilativi à
l'urdinamentu ghjudiziariu funi accilirati. In u campu militaru, a ripublica
ottensi parechji successi nantu à u mari contru i ghjinuvesi è fù in gradu di
rispinghja l'offriti di paci ch'è i stessi ghjinuvesi fecini in u 1761.

L'idei di Paoli riguardu à indipindenza, dimucrazia è libartà ottensini u
sustegnu di filosofi com'è Jean-Jacques Rousseau, Voltaire, Raynal è Mably. A
pubblicazioni in u 1766 di u libru An Account of Corsica di James Boswell resi
Paoli famosu in l'Auropa sana. A ripublica ottensi u ricunniscimentu diplumaticu
da parti di u Bey di Tunisi.

I ghjinuvesi cunsidaravani l'isula inguvernevuli è chersini aiutu à i francesi
chì, in virtù di u Trattatu di Compiègne d'aostu 1764, sbarcàni nantu à l'isula
è rimpiazzàni i ghjinuvesi in i lucalità chì ùn erani ancora cascati in manu à i
corsi. L'avvinimentu scatinò i prutesti di l'isulani, chì riclamàni u so drittu
probbiu à l'indipindenza è cuntinuàni l'incursioni contru i ghjinuvesi. L'ultima
impresa di a Marina militara ripublicana fù a suttrazzioni à i ghjinuvesi di
l'isula di Capraia in 1767. Stancata da 40 anni di cunflitti incù l'isulani,
Ghjenuva vinditi i so probbii dritti nantu à a Corsica à a Francia incù u
Trattatu di Versailles di u 1768.

I cumbattenti còrsi difesini strenuamenti a ripublica da l'ingerenza francesa
ma, nonustanti l'aiutu ch'eddi ricivitini da a Gran'Britagna, ùn riiscini micca
à cunsirvà l'indipindenza. Dighjà fiaccati da a Battaglia di Borgu di u 1768,
aiani da succomba di maghju 1769 in a Battaglia di Ponti Novu à forzi
enurmamenti supiriori à u cummandu di u conte de Vaux. Dopu à a scunfitta, Paoli
fù custrettu à rifughjà si in u Regnu di Gran'Britagna. In i mesa chì suvitàni,
i francesi cunsulidàni u cuntrollu nantu à l'isula, chì in 1770 furmalamenti
divintò una pruvincia francesa.

A caduta di a Corsica fù accolta incù disappuntu da u Regnu di Gran'Britagna,
principali alliatu è sustinidori di a Ripublica Corsa; l'isula era cunsidarata
di vitali impurtanza par l'intaressi di Londra in u Meditarraniu Uccidintali è a
so cunquista da parti di i francesi fù cunsidarata un faddimentu di u guvernu
britannicu. Un certu numaru di esiliati corsi cumbattì par i britannichi duranti
a Guerra d'indipindenza americana, in particulari distinguendu si duranti u
grandi assediu di Gibilterra.

L'aspirazioni à l'indipindenza, à tempu cù molti di i principii dimucratichi di
a Ripublica Corsa, funi ravvivati da Paoli in u Regnu Anglu-Corsu di u
1794-1796. In quidd'uccasioni, i forzi navali è terrestri britannichi funi
schierati in vanu par a difesa di l'isula, chì cascò di novu sottu u cuntrollu
di i francesi.

Parechji gruppi naziunalisti, com'è Corsica Libera, riclamani à i ghjorna
d'oghji u drittu à l'indipindenza è si battini par a rinascita di a ripublica
isulana.



https://co.wikipedia.org/wiki/Punta_di_a_Vacca_Morta

A Punta 'lla Vacca Morta (o Punta di a Vacca Morta) hè un vertici muntosu di
1314 metri d'altitudina situata in Pumonti, vicinu à u paesu di Cartalavonu, un
paisolu di l'Uspidali annantu à a cumuna di Portivechju).

U nomu Punta 'lla Vacca Morta faci chjaramenti rifarenza à a prisenza à tempi
antichi in 'ssu locu di una vacca morta.

A Punta 'lla Vacca Morta si drizza trà a furesta è u lavu di l'Uspidali à
livanti, a cumuna di Carbini à u nordu, a pianura di Portivechju à u sudestu è a
muntagna di Cagna incù a vaddi di l'Urtolu à u sudupunenti.

A Punta 'lla Vacca Morta hè situata in cunghjunzioni à l'insù di trè bacini
virsanti : l'Osu à livanti, l'Urtolu à punenti è u Rizzanesu à u nordu.
Delimitighja cussì trè rigioni di u Sudu di a Corsica : l'Avretu, a Rocca è
l'Alta Rocca. Duminendu i circonda di l'Uspidali, 'ssa vetta offri un panurama
beddu sgaghjatu annantu à i ribbi di u Mar' Tirrenu è annantu à i muntagni
maestri di u Sudu di a Corsica, è ancu annantu à i rilevi di u Nordu di a
Sardegna.

S'agisci quì di l'accinta di u casteddu di a Tasciana, u nomu di 'ssu massicciu
sopra à Oronu è Carbini.

A superficia di l'edifiziu, abbastanza bè cunsirvatu, hè supiriori à 2000 metri
quatrati. A so lucalizazioni hè atipica par una piazza forti medievali chì ancu
s'è l'isulamentu è l'altitudina erani dissuasivi, si pò nutà l'assenza di riali
difficultà naturali. U panurama annantu à i vaddi di l'Urtolu è di u Rizzanesu
hè tantu cumplettu, da i costi insin'à u Monti Alcudina, ch'iddu ni facia, incù
a vicinanti Punta 'lla Vacca Morta annantu à a piana d'Avretu, un puntu di
surviglianza strategica maghjori in l'Alta Rocca.



https://co.wikipedia.org/wiki/Prete_Galletti

Ghjuvan'Anghjulu Galletti dettu Prete Galletti (1804-1866). Hè l'autore di una
Storia Illustrata di a Corsica, documentu storicu di prima trinca sopratuttu per
via di a so ricca icunografia.

Ghjuvan'Anghjulu Galletti nacque in Lucciana u 6 di marzu 1804, chì facia parte
tandu di l'anzianu cantone di Mariana. U babbu era Carlu Francescu Galletti. A
mamma si chjamava Ghjuvanna è avia listessa casata ch'è u babbu.
Ghjuvan'Anghjulu era u maiò frà i so fratelli è surelle. A ci dice prete
Galletti ch'ellu andò prestu à a scola, ma ch'ellu fù custrettu d'interrompe e
so studie chì ci era bisognu d'ellu per i lavori in campagna. Vulia andà in
Tuscana à studià da spiziale, ma i so parenti ricusonu, li prupunendu invece di
fà carriera in chjesa. Ghjuvan' Anghjulu accittò. Vultò prima in scola per
qualchì mese in u so paese di Lucciana, po andò dopu in A Porta, induve ci era
un seminariu, durente sei mesi. Friquentò dopu durente quattru anni u culleghju
di Bastia. Passò dopu in Aiacciu l'esamine da prete, in prisenza di u vescu, è
riescì. Ghjuvan' Anghjulu Galletti fù numinatu prete in Borgu, chì era tandu u
capilocu di u cantone. Qualchì tempu dopu, fù numinatu in u so paese nativu di
Mariana. Fù inviatu dopu in E Ville di Petrrabugnu com'è vicariu. Si stabilì
infine in Bastia induv'ellu stete sin'à a so morte. Ci dice prete Galletti
ch'ellu campò in Bastia incù pochi mezi è assai isulatu. Ma cunsacrò tandu una
parte di u so tempu à fà disegni chì ripprisentavanu persunaghji di a storia di
Corsica. 'Ssi disegni funu apprizzati è prisentati à u Cunsgliu Generale è li fù
offerta a pussibilità d'andà à Roma. Si cullucò à Roma in u 1836, studiendu in e
bibliuteche, è cuminciò à maturà in a so mente l'idea di prusegue e so studie
nantu à a storia di Corsica. Vultò in Corsica in u 1841 induv'ellu si cullucò
torna in Bastia. Andò à spessu in parechji lochi di l'isula, per studià i paesi,
siti, i custumi cuncirnati, è scrisse a so opera storica.

Prete Galletti hè l'autore di una Storia Illustrata di a Corsica. Hè un libru
scrittu in francese di 575 pagine, publicatu in u 1863. U libru di prete
Galletti cumporta molte illustrazione di i lochi, di i custumi, di l'usi, di i
munimenti, di i persunaghji celebri di l'epica.



https://co.wikipedia.org/wiki/Prete_Biasgiu

Anton' Bastianu Lucciardi nascì d'aprile in u 1771 in Santu Petru di Tenda. Era
u figliolu di Dumenicu Maria Lucciardi è di Maria Rosa Castagno. Fù battizatu u
14 aprile di u 1771. Era cugnumatu "Prete Biasgiu" chì essendu ghjovanu,
cunsigliatu da u ziu, u prete Paulu Maria Lucciardi, era distinatu à esse prete,
ma rinunciò finalmente è scelse a vita civile. Per via di quessa, u cugnome li
firmò tutta a so vita. Firmò catolicu è pritinu chì durente a so vita, assistia
ogni ghjornu à a messa. Fù maestru di scola, nenzu a legge nant'à e scole di u
1833, è facia parte di A Cunfraterna Santa Croce di Santu Petru, essendu priore.

Anton' Bastianu Lucciardi era l'arcibabbone di u pueta Ghjuvan Petru Lucciardi.
In e so Note biografiche, scritte in u 1926 è publicate in a rivista U Fucone,
Ghjuvan Petru Lucciardi ci discrive u so arcibabbone:

Anton' Bastianu Lucciardi morse u 14 di dicembre di u 1860, à l'età di nuvanta
anni, in u so paese di Santu Petru di Tenda.

Parechji di i testi d'Anton' Bastianu Lucciardi funu publicati in e riviste è in
i ghjurnali cum'è L'Annu Corsu, L'Almanaccu di A Muvra o L'Almanacco del
Pescatore di Chiaravalle.



https://co.wikipedia.org/wiki/Populus_alba

L' Albaru (o Alberu) (Populus alba) hè un arburu chì faci partita di a famiglia
di i Salicaceae. U nomu corsu albaru veni da a parola latina albus, chì
significheghja: biancu. Di fatti, u fustu di l'àlbaru hè biancu. L'albaru hè
dunqua un piobu biancu. Hè urighjinariu di u Mediterraniu è di l'Africa di u
Nordu. Si scontra in generali vicinu à i fiumi o i vadini. Ci hè una varietà
cultivata chì hè avà cumuna in America. Una stesa d'albari hè una albariccia.

U fustu di l'albaru hè altu finu à 30 metri (40), incù un'ampia chjoma
attundulita. Trà i numarosi spezii è variità di piobbi quista hè a più sana è
lungiva, ancu s'eddu righjunghji raramenti una cintunara d'anni d'ità; eppuri
esistini provi ducumintati di parechji individui in fonti storichi chì ani
vissutu eccizziunalamenti più di 180 anni. A so curteccia grisgiu chjaru, simili
à quidda di u piobbu, ferma par longu tempu liscia è puntighjata da picculi
linticeddi subarosi à forma di rombu; invichjendu diventa più scura è sulcata
lungitudinalamenti da a basa di l'arburi è prugrissivamenti diventa ruvida è
mori scura.

I [[foglia[fogli]], sustinuti da un picciolu longu finu à 5 centimetri, ani una
forma uvali o attundulita, ma calchì volta irregularamenti lubata (4-8
centimetri). A pagina fugliari supiriori hè luccicanti, di culori verdi scuru,
mentri quidda infiriori, com'è i buttaturi ghjovani, hè ricuparta da una fitta
lanughjina bianchiccia, da a quali pruveni u nomu cumunu di a pianta. I casci sò
longhi 4 à 15 cm.

L'albaru fiurisci da marzu à aprili. Com'è tutti l'altri Salicaceae, l'albaru hè
una pianta dioica incù i fiori unisessuali riuniti in amenti, chì spuntani prima
di i fogli. Stu tipu d'infiuriscenza à amentu hè cumunu in i spezii arburei à
impullinazioni anemofila. L'amenti maschili sò cilindrichi, quiddi feminicci
inveci sò corti incù fiori asciddanti annantu à una brattea pilosa. Ancu a
dispersioni di i semi, cuntinuti in capsuli, hè affidata à u ventu grazia à a
prisenza annantu à quiddi di filamenti pilosi chì u so insemu hè dittu pappu. U
pappu essendu custituitu di finissima cellulosa pruvucheghja suventi fastidiu à
l'ochji è u nasu incù spessu riazzioni allergichi.

L'albaru hè prisenti in Corsica, ma hè raru. Hè assuciatu à spessu incù u
saliciu. L'albaru si scontra par asempiu vicinu à u stagnu di Biguglia, à u
stagnu di Tanchiccia, in l'Agriati, in a furesta di U Spidali, o in Campu di
l'Oru in Aiacciu.



https://co.wikipedia.org/wiki/Ponte_di_Rialtu

U ponte di Rialtu (o Ponti di Rialtu) hè un di i quattru ponti, incù u ponte di
l'Accademia, u ponte di i Scalzi è u ponte di a Custituzione, chì attraversanu u
Canal Grande, in a cità di Venezia. Di i quattru, u ponte di Rialtu hè u più
anticu è per sicuru u più famosu.

Sicondu e cronache, u prima passaghju annantu à u Canal Grande era custituitu da
un ponte di barche. Un ponte veru è propriu, postu annantu à pali di legnu, fù
custruitu da Nicolò Barattiero sottu u dogatu di Bastianu Ziani o di Orio
Mastropiero (in a siconda mità di u seculu XII) è assunse u nome di "ponte di a
Muneta" vistu chì, à l'estremità orientale di l'opera, surghjia l'antica zecca
(u stabilimentu induv'ellu era stampata a muneta).

A criscente impurtanza di u marcatu di Rialtu annantu à a sponda orientale di u
canale fece cresce u trafficu annantu à u ponte situatu in a vicinanza. Intornu
à u 1250 fù sustituitu da un ponte di legnu strutturale. A struttura era
custituita da duie rampe inclinate chì si cunghjunghjianu sicondu una sezzione
cintrale mobile, chì pudia esse alzata per permette u passaghju di e nave più
alte. Data a stretta assuciazione incù u mercatu, u ponte cambiò nome è divintò
"Ponte di Rialtu". In a prima mità di u XV seculu longu i lati di u ponte
fubbenu custruite dui file di negozii. E risorze indutte da l'affitti, riscosse
da a tisureria di statu, cuntribuiscìanu à a manutenzione di u ponte.

In u 1310 u ponte fù dannighjatu in u corsu di a ritirata di i rivultati vidati
da Bajamonte Tiepolo. In u 1444 dinù affundò sottu u pesu di a grande folla
adunita per assiste à u passaghju di u curteghju di a sposa di u marchese di
Ferrara. Un altru affundamentu avvense in u 1524.



https://co.wikipedia.org/wiki/Platonu

Platonu (o Platone) (in grecu anticu Πλάτων, traslittaratu in Plátōn; Atena, 428
a.C./427 a.C. - Atena, 348 a.C./347 a.C.) hè statu un filosofu grecu anticu.
Incù u so maestru Socrati è u so addevu Aristoteli hà postu i basi di u
pinsamentu filusoficu uccidintali.

Nascì à Atena, in u demu (una suddivisioni di u territoriu di l'antica Attica)
di Collito, da parenti aristucratichi: u babbu Aristonu, chì si vantava d'avè
trà i so antinati Codro, l'ultimu lighjindariu rè di Atena, l'imposi u nomu di u
missiavu, veni à dì Aristocle; a mamma, Perittione, sicondu Diogene Laerzio,
discindia da u famosu lighjislatori Sulonu

A so data di nascita hè fissata da Apollodoru di Atena, in a so Crunulugia, à
l'uttantuttesima Olimpiadi, in u settimu ghjornu di u mesi di Targellione, veni
à dì à a fini di maghju di u 428 a.C. Ebbi dui frateddi, Adimantu è Glauconu,
citati in a so Ripublica, è una suredda, Potone, mamma di Speusippo, futuru
addevu è succissori, à a so morti, à a dirizzioni di l'Accademia di Atena.

Fù un altru Aristone, un luttadori d'Argo, u so maestru di ginnastica, chì li
deti u nomu "Platonu" à causa di a so larghezza (da u grecu πλατύς, platýsi, chì
significheghja "ampiu") di i spaddi, chì praticava infatti u pancraziu, una
spezia di lotta o pugilatu.

Altri dani di u nomu un'altra dirivazioni, com'è l'ampiezza di a fronti o a
maistà di u stili litterariu. Diogene Laerzio, rifiriscendu si à Apuleiu,
l'Olimpiodoru è a Eliano, informa ch'eddu avaria cultivatu a pittura è a puisia,
scrivendu ditirambi, lirichi è tragedii, chì avariani avutu in seguitu, à tempu
cù i mimi, un'impurtanza fundamintali par a scrittura di i so dialoghi.

Fraquintò l'eracliteu Cratilu è u parmenideu Ermogene, ma ùn hè micca certu ch'è
l'infurmazioni fussi riali chì avaria pussutu ghjustificà a so succissiva
duttrina, influinzata sottu parechji aspetti da u pinsamentu di i so dui grandi
pridicissori, Eraclitu è Parmenidi, da eddu cunsidarati com'è l'autentichi
fundatori di a filusufia.

Avaria participatu à trè spidizioni militari, duranti a guerra di u Peloponnesu,
à Tanagra, à Corintu è à Delio, da u 409 a.C. à u 407 a.C., annu chì, avendu
cunnisciutu à Socrati, avaria distruttu tutti i so cumpusizioni puetichi par
didicà si cumplittamenti à a filusufia.

Fundamintali fubbi u so incontru incù Socrati chì, dopu a parintesa di u
guvernu, uligarchicu è filu-spartanu, di i Trenta tiranni, chì ni facia parti u
ziu di Platonu Crizia, fù accusatu da u novu guvernu dimucraticu di impietà è di
curruzzioni di i ghjovani è cundannatu à morti in 399 a.C.

Dopu a morti di u maestru saria andatu à Megara incù altri addevi di Socrati, è
dopu à Cirene, friquintendu u matematicu Tiadoru di Cirene è sempri in Italia, i
pitagorichi Filolao è Eurito. Da quì, si saria ricatu in Egittu, induva i
[preti|preta] l'avariani varitu da una malatia. Ma a fundatezza di a nutizia di
sti viaghji hè moltu dubbia.

A parta da 395 a.C. Platonu avaria principiatu à scriva i primi dialoghi, in i
quali affronta u prublemu culturali rapprisintatu da a figura di Socrati è a
funzioni di i sufisti: nascini cusì, in un pussibuli ordini cronulogicu:

Certu hè inveci ch'è Platonu, intornu à u 388 a.C., dopu à avè cunnisciutu u
pitagoricu Archita, guvarnadori di Taranto, sii statu à Siracusa, guvirnata da
Dionigi I, ind'eddu strinsi amicizia cù u cugnatu di u tirannu, Dione, chì
s'intarissò incù favori à i prugrammi pulitichi di Platonu. Ma opposta fù
l'attitudina di Dionigi chì custrinsi Platonu à abbandunà Siracusa par Atena;
fattu sbarcà in l'isula di Egina, numica di Atena, ci vinì fattu prighjuneri è
resu schiavu; par so furtuna, u sucraticu Anniceride di Cirene u riscattò. Ma
ancu st'episodiu, narratu incù varianti da Diogene Laerzio, hè moltu dubbiosu.

In 387 a.C. Platonu hè à Atena; avendu acquistatu un parcu didicatu à Academu, è
ci fonda una scola ch'eddu intituleghja Accademia in onori di l'eroi è a
cunsacra à Apollu è à i Musi. Nantu à l'asempiu oppostu à quiddu di a scola
fundata da Isocrate in 391 a.C. è basata nantu à l'insignamentu di a ritorica, a
scola di Platonu hà i so radichi in a scenza è in u metudu chì ni diriveghjau, a
dialettica; par stu mutivu, l'insignamentu si svolghji à traversu dibattiti, à i
quali participeghjani i stessi addevi, diretti da Platonu o da l'addevi più
anziani, è ancu cunfarenzi tinuti da illustri parsunaghji di passaghju à Atena.

In vinti anni, da a criazioni di l'Accademia à u 367 a.C., Platonu scrivi i
dialoghi in i quali si sforza di ditarminà i cundizioni chì parmettini a
fundazioni di a scenza; tali sò:

In u 364 a.C., pocu prima di a ghjunta di Aristoteli in l'Accademia, Platonu hè
à Siracusa, invitatu da Dione chì, incù a morti di Dionigi u Vechju è a
succissioni à u puteri di u so nipoti Dionigi u Ghjovanu, conta di pudè uparà i
riformi impiditi da u pricidenti tirannu. Ma i cuntrasti incù Dionigi, chì
suspetta in u ziu intinzioni di ribellioni, portani à l'esiliu di Dione: Platonu
pò eppuri firmà in Siracusa com'è cunsiglieri di Dionigi è cultivà i so prugetti
di trasfurmazioni istituziunali di u Statu siracusanu.

In u 365 a.C. Siracusa hè in guerra è Platonu torra à Atena, incù a prumissa di
pudè vultà à Siracusa à a fini di a guerra incù Dione. À Atena scrivi u
Parmenidi, u Teeteto, è u Sufistu.

In u 361 a.C. Platonu compii u so terzu è ultimu viaghju in Sicilia. Ùn ci hè
micca parò Dione, versu u quali Dionigi manifisteghja un'aparta ustilità; i
provi di Platonu di difenda l'amicu incauseghjani a ruttura di i rapporti incù u
tirannu siracusanu chì ni ghjunghji à imprighjunà u filosofu. Libaratu grazia à
l'intarventu di Archita, u pitagoricu stratega è tirannu di Taranto, amicu di
tremindù, in 360 a.C. Platonu pò riparta par Atena. U stessu Platonu conta cusì
quiddi avvinimenti:

Duranti u viaghju Platonu sbarca à Olimpia par scuntrà par l'ultima volta Dione.
Quiddu prugittava una guerra contru à Dionigi, da a quali Platonu circò in vanu
di dissuada lu: in u 357 a.C. riiscirà à impatruniscia si di u puteri à Siracusa
ma ci sarà uccisu trè anni dopu.

Murì in 347 a.C. è a vida di l'Accademia fù assunta da u nipoti Speusippu. A
scola sopravvivarà finu à u 529 d.C., annu ind'edda fù difinitivamenti chjusa da
Ghjustinianu dopu parechji periodi d'alterni intarruzioni di a so attività.

Di Platonu sò parvinuti tutti i 36 opari: 34 sò dialoghi; una, l'Apulugia di
Socrati, riporta una ricustruzzioni litterariu filusofica di l'autudifesa
prununciata da Socrati davanti à i ghjudici, mentri l'ultima hè una racolta di
tredici lettari.

Platonu improda u dialogu parchì u cunsidareghja com'è l'unicu strumentu in
gradu di ripurtà l'argumentu à a cuncritezza storica di un dibattitu frà parsoni
è di metta in luci u carattaru di ricerca di a filusufia, elementu chjavi di u
so pinsamentu. Voli inoltri metta in evidenza cù u ricorsu à u dialogu a
supiriurità di u discorsu urali rispettu à u scrittu. Certu a parola scritta hè
più pricisa è meditata rispettu à l'uralità, ma mentri quista parmetti un
immediatu scambiu d'upinioni nantu à u tema in discussioni quidda scritta
intarrugata ùn rispondi micca.

In generali, si classificheghja i dialoghi platonichi in parechji gruppi.
Sicondu una linia intarpritativa piuttostu datata, i primi dialoghi sariani
carattirizati da a viva influenza di Socrati (prima gruppu); quiddi di a
maturità in i quali avaria sviluppatu a tiuria di l'idei (sicondu gruppu); è
l'ultimu periodu quandu sintì l'urgenza di difenda a so probbia cuncizzioni da
l'attacchi contru à a so filusufia, mittendu in opara una prufonda autucritica
di a tiuria di l'idei (terzu gruppu). Sicondu u novu paradigma intarpritativu
intruduttu da a scola di Tubinga è di Milanu, inveci, i dialoghi platonichi
prisentani una cuerenza sistematica di fondu, induva a duttrina di l'idei, par
quantu impurtanti, ùn custituisci più a parti fundamintali di u mondu
soprasinsibili. U stili, chì imita cù fidelità a peculiarità di u dialogu
sucraticu, muta nutevulamenti da un periodu à l'altru: in i periodi ghjuvanili
ci sò intarventi brevi chì dani vivacità à u dibattitu; in l'ultimi, inveci, ci
sò intarventi longhi, chì dani à l'opara u carattaru di un trattatu è micca di
un dibattitu, trattendu si piuttostu di un dialogu di l'anima incù s'è stessa,
ma senza ghjunghja mai à espona cumplittamenti a so probbia duttrina in forma di
scenza assuluta. A rinuncia, com'è dighjà ind'è Socrati, à cumunicà in forma
scritta u nucleu di a so probbia duttrina purtaria à pinsà ch'è non solu a
scrittura, ma ancu l'uralità ùn saria micca par Platonu in gradu di trasmetta
la.

In generali, u prutagonistu di i dialoghi hè Socrati; sultantu in l'ultimi
dialoghi quistu quì assumi una parti sicundaria, finu à scumpariscia
cumplittamenti in l'Epinomide è in i Leghji. A carattaristica di sti dialoghi hè
chì u sughjettu principali chì dà u titulu à l'opara di solitu discorri moltu
più ch'è l'intarlucutori à u quali si rivolghji, u quali si limiteghja solu à
cunfirmà o disappruvà ciò ch'è u prutagonistu esponi.

Quidda chì in tarmini storichi pudemu chjamà "filusufia platonica" - vali à dì u
corpus d'idei è di testi chì definiscini a tradizioni storica di u pinsamentu
platonicu - hè isciuta da a riflissioni nantu à a pulitica. Com'eddu scrivi
Alexandre Koyré: "tutta a vita filusofica di Platonu hè stata ditarminata da un
avvinimentu eminentamenti puliticu, a cundanna à morti di Socrati".

Occorri eppuri à distingua a "riflissioni nantu à a pulitica" da l'"attività
pulitica". Ùn hè micca certu in st'ultima accizioni ch'è no duvimu intenda a
cintralità di a pulitica in u pinsamentu di Platonu. Com'eddu scrissi, in tarda
ità, in a Lettara VII di u so epistulariu, probbiu a rinuncia à a pulitica
attiva marca a scelta par a filusufia, intesa parò com'è impegnu "civili". A
riflissioni nantu à a pulitica diventa, in altri paroli, riflissioni nantu à u
cuncettu di ghjustizia, è da a riflissioni annantu à stu cuncettu sorghji
un'idea di filusufia intesa com'è prucessu di crescita di l'Omu com'è membru
urganicamenti appartinenti à a polis.

Dipoi i primi fasi di sta riflissioni, apparisci chjaru ch'è par u filosofu
atinesu risolva u prublemu di a ghjustizia significheghja affruntà u prublemu di
a cunniscenza. Da quì a nicissità d'intenda a genesi di u "mondu di l'idei"
com'è fruttu di un impegnu "puliticu" più glubali è prufondu.

A capacità di agiscia sicondu ghjustizia prisupponi, socraticamenti, a
cunniscenza di ciò ch'eddu hè u bè. Solu stu sapè distingui u filosofu com'è
tali, postu ch'è à chì compii u mali a faci par ignuranza. À Atena ci era mori
cunfusioni nantu à a figura di u filosofu, è in un certu sensu u stessu Socrati
avia alimantatu quidda cunfusioni: prisitendu si infatti com'è quiddu chì sapia
di ùn sapè, prufissava una falsa ignuranza chì nascundia una vera sapienza. Eddu
si cunfundia cusì incù i sufisti, i quali pratindiani di sapè ma infatti ùn
sapiani, parchì ùn cridiani micca in a virità.

Par arrigulà sta cunfusioni, par Platonu era nicissariu andà più luntanu ch'è
Socrati, diliniiendu incù chjarezza i criterii chì distinguini u filosofu da u
sufistu: mentri u prima ricerca i principi di a virità, senza a prisunzioni di
pusseda la, u sicondu si lascia vidà da l'upinioni, fendu ni l'unicu parametru
validu di a cunniscenza.

L'altru prublemu liatu à a figura di Socrati hè a so cundanna à morti, veni à dì
u fattu ch'eddu hè statu trattatu com'è un criminali puri essendu "u più
ghjustu" trà l'omini. Quissa significò par Platonu duvè custatà ch'è trà
filusufia è vita pulitica esistia quidd'incumpatibilità ghjà cunnisciuta da
Socrati chì in l' Apulugia accenna à a guasi ineluttabilità di a so cundanna da
parti di i pulitichi è rifiuta a pruposta d'andà in esiliu.

U tema era cunnessu à a cunvinzioni ch'è a filusufia era inutuli. In un branu di
u Gorgia u sufistu Callicle, dici chì a filusufia tutti à u più pò essa
praticata da i ghjovani chì, inesperti di a vita, si poni abbandunà à i discorsi
vani; quandu parò un omu anzianu, com'è Socrati, perdi u so tempu à discuta di
prublemi astratti, hè degnu di essa presu à bastunati.

A gnusiulugia di Platonu, esposta in parechji dialoghi com'è u Menonu, u Fedonu,
è u Teetetu, devi cumbatta contru à l'upinioni chì susteni ch'è a ricerca di a
cunniscenza hè impussibili. A tesa era stata sustinuta da l'eristi, i quali
basavani u so insignamentu annantu à i siguenti pruposizioni:

U prublemu hè suparatu da Platonu chì ammetti ch'è l'ughjettu di a ricerca hè
solu parzialamenti scunnisciutu à l'omu, u quali, dopu à avè lu cuntimplatu
prima di a nascita, l'hà in calchì modu "sminticatu" in u fondu di a so anima. A
distinazioni di u so circà hè dunqua un sapè dighjà prisenti ma nascostu in
eddu, ch'è a filusufia divarà discità incù a riminiscenza o "anamnesi"
(anàmnesisi), cuncettu annantu à u quali Platonu fondi u cunvincimentu ch'è
l'amparà hè un ricurdà.

'Ssa duttrina si riferisci à a cridenza riligiosa di a metempsicosi probbia di
l'urfisimu è di u pitagurisimu sicondu u quali quandu u corpu mori l'anima,
essendu immurtali, trasmigra in un altru corpu. Platonu sviluppa 'ssu mitu
fundendu lu incù l'assuntu fundamintali ch'eddi esistini l'Idei chì ani
carattaristichi opposti à i cosi finumenichi: sò incurruttibili, inghjinarati,
eterni è immutabili. 'Ss'Idei sò cullucati in l'iperuraniu, mondu soprasensibili
è chì hè parzialamenti visibuli à l'animi una volta sliati da i so corpi.

L'Idea, traducibili più currettamenti cù "forma", hè dunqua u veru ughjettu di a
cunniscenza: ma ùn hè micca sultantu u fundamentu gnusiulogicu di a rialità,
veni à dì a causa chì ci parmetti di pinsà u mondu, bensì ni custituisci ancu u
fundamentu ontulogicu, essendu u mutivu chì faci essa u mondu. L'idei
rapprisentani l'eternu Veru, l'eternu Bonu è l'eternu Beddu, à i quali si
contrapponi a diminsioni vana è transitoria di i finomini sensibili.

Una cunsiquenza di a riminiscenza hè l'innatisimu di a cunniscenza: tuttu u sapè
hè dighjà prisenti, in forma latenti, in a noscia anima. À tal' prupositu i
sensi svolghjini quantunqua una funzioni impurtanti par Platonu, apposta ch'eddi
offrini u spuntu par aiutà ci à svighjà lu. A spirienza servi parò solu da
stimulu; a vera cunniscenza devi essa fundata univirsalamenti annantu à a
noesisi, è annantu ad edda devi essa fundata ogni tecnica particulari, chì hè
inveci u locu di a praxisi. L'arrori contru a quali Platonu cumbatti,
rapprisintatu da a cultura sufista, cunsisti in u fattu di basà a cunniscenza
nantu à a sinsazioni. À u cuntrariu, solu l'anima, è micca i sensi, pò cunnoscia
l'aspettu "veru" d'ogni rialità.

A duttrina platonica hè inoltri spessu ughjettu di misintindimentu. Di fatti,
com'è Platonu stessu sughjirisci in numarosi passati, hè impussibili à ricuparà
cumplittamenti a cunniscenza di u mondu di l'Idei ancu par u filosofu. A
cunniscenza parfetta di quiddi hè probbia solu di i dei, chì l'usservani sempri.
A cunniscenza umana, in a so forma migliori, hè sempri filu-sofia, veni à dì
amori di u sapè, inesausta ricerca di a virità. Quissa sughjirisci una frattura
"sofistica" à l'internu di u pinsamentu platonicu: ancu s'è l'omu si sforza, u
raghjunghjimentu di a virità assuluta hè impussibili, parchì cunfinata in u celi
iperuraniu è dunqua assulutamenti incunnuscibili. A parola, chì hè u strumentu
imprudatu da u filosofu dialetticu par parsuada l'animi di a virità è di
l'esistenza di l'idei, ùn rispichja ch'è parzialamenti a rialità ultrasensibili,
chì hè irripruducibili è micca prisintevuli.

Sicondu parechji autori a filusufia platonica custituisci una tappa fundamintali
di l'intreia storia di a filusufia uccidintali chì si ricunnosci indibitata ad
eddu. À stu prupositu, Alfred North Whitehead hà sustinutu ch'è "tutta a storia
di a filusufia uccidintali ùn hè ch'è una seria di noti di margina annantu à
Platonu".

U fattu ch'è Platonu, in l'ampiezza di i so intaressi etichi è matafisichi,
aghji assuntu i numari è i formi giumetrichi com'è ughjetti riali hà induttu
matematichi muderni à cundivida u rialisimu rilativu à a matematica è à i so
ughjetti. Si tratta di u currenti chjamatu "platunistu" di a matematica, chì
vissi aderiscia ci ancu matematichi di virsura filusofica micca platonica, com'è
Bertrand Russell è Kurt Gödel.

Sicondu parechji autori par quissa si devi à Platonu è à a so scola ancu u
sviluppu di a matematica è a fundazioni di u pinsamentu scentificu.



https://co.wikipedia.org/wiki/Pirituu

In a mitulugia greca Pirituu (in grecu Πειρίθοος) hè u rè di i Lapiti, figliu di
Issioni (o, sicondu altri virsioni, di Zeus) è di Dia. Pirituu hè patri di
Polipeti.

Participò à a spidizioni di l' Argunauti à a ricerca di u veli d'oru è fù grandi
amicu di Teseiu. Duranti u so matrimoniu incù Ippudamia, figlia di Buti, Pirìtuu
invitò à i nozzi i centauri, chì imbriacati si circoni di mulistà Ippudamia. In
a rissa chì siguì Pirituu, Teseiu è i Lapiti riiscini a scaccià i centauri da u
monti Peliu. In u tentativu di rapiscia Persefoni, Pirituu scesi in u Tartaru
incù Teseiu. Adi parò i catturò fendu li seda annantu à dui trona di petra, chì
in rialità erani i seghji di l'ubliu. Quandu Erculu scesi in l'nferni par
rapiscia Cerbaru l'incuntrò è libarò Teseiu, ma ùn poti fà altrettantu incù
Pirituu: a terra iniziò a trimà è Erculu capì chì par i dii di l'inferni u
Lapita divia firmà in l'Adi. Sicondu Virghjliu, Adi cundannò di novu à a "sedia
di l'ubliu" Teseiu quandu quisti murì, è sta volta par sempri, mentri di Pirituu
dici chì firmò incuddatu annantu à u seghju finu à a morti, dopu ch'hè li fù
assignata un'altra pena da scuntà quì in u Tartaru: fù cundannatu à sustà sottu
una rocca, nantu à a summità di a quali c'era una petra sempri annantu à u puntu
di cada li à dossu.



https://co.wikipedia.org/wiki/Piobu_biancu

L' Albaru (o Alberu) (Populus alba) hè un arburu chì faci partita di a famiglia
di i Salicaceae. U nomu corsu albaru veni da a parola latina albus, chì
significheghja: biancu. Di fatti, u fustu di l'àlbaru hè biancu. L'albaru hè
dunqua un piobu biancu. Hè urighjinariu di u Mediterraniu è di l'Africa di u
Nordu. Si scontra in generali vicinu à i fiumi o i vadini. Ci hè una varietà
cultivata chì hè avà cumuna in America. Una stesa d'albari hè una albariccia.

U fustu di l'albaru hè altu finu à 30 metri (40), incù un'ampia chjoma
attundulita. Trà i numarosi spezii è variità di piobbi quista hè a più sana è
lungiva, ancu s'eddu righjunghji raramenti una cintunara d'anni d'ità; eppuri
esistini provi ducumintati di parechji individui in fonti storichi chì ani
vissutu eccizziunalamenti più di 180 anni. A so curteccia grisgiu chjaru, simili
à quidda di u piobbu, ferma par longu tempu liscia è puntighjata da picculi
linticeddi subarosi à forma di rombu; invichjendu diventa più scura è sulcata
lungitudinalamenti da a basa di l'arburi è prugrissivamenti diventa ruvida è
mori scura.

I [[foglia[fogli]], sustinuti da un picciolu longu finu à 5 centimetri, ani una
forma uvali o attundulita, ma calchì volta irregularamenti lubata (4-8
centimetri). A pagina fugliari supiriori hè luccicanti, di culori verdi scuru,
mentri quidda infiriori, com'è i buttaturi ghjovani, hè ricuparta da una fitta
lanughjina bianchiccia, da a quali pruveni u nomu cumunu di a pianta. I casci sò
longhi 4 à 15 cm.

L'albaru fiurisci da marzu à aprili. Com'è tutti l'altri Salicaceae, l'albaru hè
una pianta dioica incù i fiori unisessuali riuniti in amenti, chì spuntani prima
di i fogli. Stu tipu d'infiuriscenza à amentu hè cumunu in i spezii arburei à
impullinazioni anemofila. L'amenti maschili sò cilindrichi, quiddi feminicci
inveci sò corti incù fiori asciddanti annantu à una brattea pilosa. Ancu a
dispersioni di i semi, cuntinuti in capsuli, hè affidata à u ventu grazia à a
prisenza annantu à quiddi di filamenti pilosi chì u so insemu hè dittu pappu. U
pappu essendu custituitu di finissima cellulosa pruvucheghja suventi fastidiu à
l'ochji è u nasu incù spessu riazzioni allergichi.

L'albaru hè prisenti in Corsica, ma hè raru. Hè assuciatu à spessu incù u
saliciu. L'albaru si scontra par asempiu vicinu à u stagnu di Biguglia, à u
stagnu di Tanchiccia, in l'Agriati, in a furesta di U Spidali, o in Campu di
l'Oru in Aiacciu.



https://co.wikipedia.org/wiki/Pieve_d%27Orezza

A Pieve d'Orezza era una pieve di Castagniccia, in Corsica, situata in u "Diquà
da i Monti" chì, incù u Capicorsu, equivalia à l'attuale dipartimentu di
Cismonte.

Orezza (si scrivia Oresa in genuvese), era una pieve chì cuntava circa 5000
abitanti versu u 1520. Era una di e pieve chì cumponenu a Castagniccia, rigione
di a castagneta chì copre l'anziane pieve d'Orezza, Alisgiani, Vallerustie,
Ampugnani, Rustinu, Casaccuni, è parte da e pieve circunvicine.

Versu 1520, a pieve d' Oreza cuntava circa 5000 abitanti. Cuntava frà i lochi
abitati : A Campana, A Ponticaghja, u Fussatu, u Bulianache, u Quella, u
Pughjolu, Nucariu, Acqua Fredola, u Zuccarellu, l'Erbaghju, u Petricaghju, u
Verallese, Campu Rotundu, Campu Donicu, Siliura, u Pigiale, u Pè d'Orezza,
Pozolu, a Casalta, Pianuforte, u Pedelaciore, A Fontana, u Duchelagie, u
Satoghju, Patrimoniu, Pastorechia, Stazzone, e Piazzole, u Ghjilardagie, e
Francolachie, u Pastinu, Ostu, e Pichjaraghje, Casabona, Marmuriu, u Pogile,
Casinegri, u Gallicu, a Casanova, a Penra bona, a Parata, u Poghju, u Pè di
Petru, Tramica, u Poghje, Rapaghju, Granaghjole, l'Olmu, Carpinetu, Pusatoghju,
Brostecu, l'Incolla, Carchetu, u Surbellu, u Castellu, u Pè d'Albertinu, e
Maistragie.

In u 1092 l'arcivescu Daibertus vescu di Pisa hè numinatu da u papa Urbanu II,
capu di e 6 diocese corse : Nebbiu, Mariana, Accia, Savone, Aiacciu è Aleria.

In u 1133 Genuva ottene da u papa Innucente II e diocese di Nebbiu, Mariana è
Accia, Pisa cunsirvendu Savone, Aiacciu è Aleria.

Dopu à a battaglia navale di Meloria (1284) chì vede a disfatta di i Pisani,
Genuva s'impatrunisce di a Corsica.

Annantu à e carte di Corsica editate à u principiu di u seculu XVIII (a
scrittura era genuvese), Orezza si scrivia Oresa. Annantu à quella di u
cartugrafu è editore Seuter editata a prima volta in u 1700, omu leghje chì 'ssa
rigione chjamata diquà da i monti era occupata da u populu di i Licmini
(Licnini) è si truvava in a diocese d'Accia.

Francescu Maria Accinelli in A storia di a Corsica vista da un Genuvese di u
seculu XVIII - Trascrizzione d'un manuscrittu di Genuva - ADECEC Cervioni è
l'Assuciazione FRANCISCORSA Bastia 1974.</ref>

Annantu à a Carta di l'Isola di Corsica, di Dumenicu Policardi (1769), Orezza si
situeghja in a pruvincia d'Accia.

A pieve d'Orezza diventa in u 1789, u cantone di Pedicroce. In u 1954, u cantone
di Pedicroce era cumpostu incù e cumune di Brusticu, Campana, Carchetu,
Carpinetu, Monacia-d'Orezza, Nucariu, Parata, Piazzole, Pedicroce, Pedipartinu,
Pede'Orezza, Rapaghju, Stazzona, Valle-d'Orezza è Verdèse. In u 1973, aduniscerà
incù l'anzianu cantone di Valle di Alisgiani per furmà u nuvellu cantone di
Orezza-Alesani.

À u seculu XVI, Orezza rilivava di l'auturità di u vescu d'Aleria in residenza
in Cervione.

A pieve d'Orezza si situeghja in a diocese d'Aleria, Bastia, Aleria, Aiacciu,
Nebbiu, Savone.

Per causa d'insicurezza annantu à a costa induve i Barbareschi effittuavanu
frequente razzie, u vescu d'Aleria stava in Cervione induve a chjesa San Teramu
hè stata una cattidrale da 1558 à 1789, sia sin'à a Rivoluzione francese.

A chjesa piuvana, o piuvania d'Orezza era dedicata à Santu Petru è Santu Paulu è
situata in Pedicroce di dopu à Ghjenuveva Moracchini-Mazel . Currisponde à a
chjesa attuale, datata di u 1691 è classificata Munimentu storicu in u 1976 chì
hè stata aggrandita è mudificata.



https://co.wikipedia.org/wiki/Piemonti

U Piemonte (Piémont in piemuntese) hè una regione taliana. Ha statu una nazione
è unu Statu indipendente (A festa naziunale hè u 19 di lugliu: battaglia di
l'Assietta) finu à u 17 marzu 1861, quandu hè diventatu una regione
amministrativa à statutu ordinariu di a Republica taliana. U so capilocu hè
Torinu. U Piemonte hè a seconda regione più grande di l'Italia, incù una
superficia di 25.399 km². Hà 4.352.828 abitanti.

U Piemonte cunfina à punente incù a Francia (regione Pruvenza-Alpi-Costa Azzura
è Ronu-Alpi), a nordu-uvestu incù a Valle d'Aosta, a nòrdu incù a Sguizzera
(cantone Vallese è Ticinu), à livente incù a Lombardia, à sudu-estu pè un
picculu pezzu incù l'Emilia è Romagna à u meziornu incù a Liguria.

U Piemonte hè una regione incù tradizione industriale. A fabrica pìù impurtante
hè FIAT. Impurtante hè dinù l'agricultura (risu, granone, granu). Grande
impurtanza à a cultivazione di a vigna nant'e culline di e Langhe, di u Roero,
di u Monferratu è di l'altu Novarese pè a produzione di vinu.



https://co.wikipedia.org/wiki/Pichita

A Pecita (o pichita) (Dittrichia viscosa) hè un fiore chì face parte di a
famiglia di l'Asteraceae.

A pecita fiurisce d'istate sin'à u principiu di u vaghjimu. Hè alta sin'à 120
cm. U so fiore hè giallu. E so casce sò piciose. A radica hè forte è longa sin'à
40 cm.

A pecita pò esse cunfusa incù Dittrichia graveolens, ma e foglie di e duie
spezie ùn sò micca listesse.

L'ariale d'origine di a pecita hè custituitu da e rigione custiere di u mare
terraniu, ma per a so rusticità è capacità d'adattamentu, si sparghje à spessu
versu l'internu è s'hè naturalizata ancu in altre rigione di l'Europa è in u
Nordu di l'America. In Italia hè cumunissima in tutti e rigione di a penisula è
di l'isule, mentre hè menu frequente in u nordu.

Ci conta Paulu Simonpoli ch'è a pecita era imprudata in i tempi per mette i
fichi sopra è fà li siccà.

Inoltre, a pecita entria, à tempu cù l'alloru è u finochju in a cumposizione di
u brodu chì si fecia per mette l'uva passa à mogliu, prima di fà la siccà dinù.



https://co.wikipedia.org/wiki/Patellu

U patellu (o Pateddu) (Daphne gnidium) hè un arburettu chì face parte di a
famiglia di e Thymelaeaceae.

Carattarizata da i rami assai eretti (circa un metru è mezu d'altezza), da un
fugliame densu è da picculi fiori bianchi u patellu hè una pianta chì cresce
soprattuttu in a machja meditarrania. Hè alta sin'à dui metri. Hè abbastanza
cumuna in e rigione di u Mediterraniu. U fiore di u patellu hè biancu. Face dinù
i granelli rossi.

U patellu hè cumunu in Corsica. Hè ancu chjamatu u luppatellu. A radica di u
patellu hè tossica è era usata in i tempi per a pesca in fiume: a radica era
pistata è u vilenu era lampatu in i fiumicelli o i pozzi per piscà e trutte. U
patellu era ancu adupratu per avvilinà i topi è i volpi. Per tumbà i topi, si
facia prima una tisana incù a radica di u patellu. S'aghjustava dopu una manata
di farina castagnina è i topi chì manghjavanu quella farina muriani. E fronde di
u patellu eranu usate dinù per alluntanà e mosche è disinfittà.



https://co.wikipedia.org/wiki/Passarottu

U passerottu (o passarottu) ( Passer italiae) hè un acellu chì face parte di a
famiglia di i passeridae. U so areale, in u Mare Terraniu hè l'Italia, a
Corsica, a Sicilia, Malta è a Creta. In a parte à punente di a Sicilia è in
Sardegna, ùn si scontra micca u passerottu ma una spezia chì 'ss'assumiglia
moltu: u passerottu spagnolu (passer hispaniolensis). In u nordu di l'Africa, ci
hè una forma media trà u passerottu è u passerottu europeu, a spezia più cumuna
in Europa: passer domesticus.

U passerottu s'assumiglia à a spezia cumuna in Europa passer domesticus, ma hà i
bucelli bianchi è una curona russiccia-bruna in capu, com'è u passerottu
spagnolu (passer hispaniolensis). U passerottu hè longu 15-17 cm cm. Pesa da 25
à 35 grammi. A so apertura alare hè 20-30 cm. Face u so nidu in e case, i
bastimenti o ind'i l'arburi.

Difatti, u statutu di a tassunumia di u passerottu hè incertu ed hè sempre in
dibattitu. Certi u cunsidereghjanu cum'è una sottuspezia di passer domesticus.
D'altri invece l'anu cunsideratu cum'è una sottuspezia di u passerottu spagnolu
(passer hispaniolensis). Ma in a sistematica muderna, u passerottu hè piuttostu
cunsideratu cum'è una forma specifica: Passer italiae. 'Ssa forma specifica
seria derivata da una spezia independente di passerottu chì era prima in Africa
ma chì era sparita di u so areale nativu è chì si seria sparta dopu in u so
areale attuale.

U passerottu hè cumunu è prisente tuttu l'annu in Corsica. Hè prisente in
l'isula sana, insin'à 1050 metri. Ma hè assente di i lochi ind'ellu ùn ci hè
micca l'omu, è stà piuttostu in i paesi è in e cità. Ma pò accade chì una
culonia di passerotti stessi luntanu da un paese. In l'areale di a punta suttana
di a Corsica, in u triangulu Bonifaziu-Pianottulu-Sant'Amanza, accade à spessu
di truvà una forma media, cruciata, trà u paserottu è u passerottu spagnolu
(passer hispaniolensis), chì hè prisente in Sardegna. 'Ssa forma hè u resultatu
da i scambii trà e duie spezie in e Bocche di Bonifaziu (Moneglia 2009). Ma u
passerottu spagnolu dinò hè prisente in a parte suttana di a Corsica (Thibault
1985).



https://co.wikipedia.org/wiki/Pasquali_Paoli

Pasquale Paoli (o Pasquali Paoli) hè natu u 6 aprile di u 1725 in Merusaglia.
Era u figliolu di Ghjacintu Paoli. Pasquale cunnosce u so primu esiliu à 15 anni
in Napoli per via di a disfatta di u so babbu contru à i Ghjenuvesi. Fece alti
studii in Napoli : storia antica. Parla u corsu (a so lingua materna), u latinu,
u talianu, l'inglese è u francese. Entre in l'armata per amparà un mistieru
militare. Ma in u 1755, dopu l'assassiniu da i ghjenuvesi di Ghjuvan Petru
Gaffori, capu generale di a nazione corsa, hè chjamatu da u so fratellu Clemente
Paoli per esse elettu novu Capu Generale di a Nazione u 13 di lugliu 1755 in a
Cunsulta di Sant'Antone di Casabianca.

- Paoli mette fora di e cità di San Fiurenzu, Calvi è Aiacciu i ghjenuvesi in u
1756. Quelli si ne vanu in Bunifaziu. - U capu generale cumanda tutta l'armata è
ripresenta a Nazione davanti à e nazione straniere. - Crea un tribunale contru à
e vindette - U populu eleghje i delegati di e pieve (1 per 1000 abitanti) per
riprisentà lu ind'una "cunsulta" chì si riunisce 1 o 2 volti l'annu. Quella
cunsulta vota i leghji, fissa l'impositu, numineghja i funziunarii - A consulta
eleghje u "cunsigliu di statu" chì sò magistrati di più di 35 anni, unu per
pruvincia. 'Ssu cunsigliu hè scumpartutu in trè camere : ghjustizia, finanze,
guerra. - In ogni pieve ci sò un cumissariu numinatu da u capu generale, un
pudestà,un capitanu d'armi è i delegati di pieve. - Paoli incuragisce vigna è
arburi, introduce a cultura di u pomu. Incuragisce dinù a produzzione di e
minere di piombu, ramu, farru è fabriche d'arme è d'arnesi. - Crea a cità di
l'Isula Rossa - crea a marina di guerra è e milize paisane per a difesa
naziunale. - dà a muneta à i corsi : una zecca marcata di a testa di u Moru. -
crea u serviziu d'educazione naziunale, una scola in ogni capilocu, è
l'università in Corti u 3 di ghjennaghju 1765. - crea una stamperia naziunale
incù u ghjurnale di l'isula.

I ghjenuvesi chì s'aspettanu à esse pocu à pocu lampati fora di Corsica vendenu
in sicretu l'isula à a Francia. U 25 di maghju 1768 in Corti, u capu generale è
i diputati di a Cunsulta dichjaranu a nazione corsa in guerra contra à a
Francia. D'ogni paese di tutta l'isula i patriotti armati correnu per a difesa
di a so terra. Ma contru à una armata francesa numerosa è putente l'armata corsa
hè disfatta u 9 maghju 1769 in Ponte Novu. U capu naziunale s'imbarca per
Livornu è dopu per Londra, induve starà in esiliu per 20 anni.

Dopu a rivoluzione francesa in 1790 Pasquale Paoli rientra in Parigi incù
l'accunsentu di l'assemblea Custituante, è volta in Corsica, elettu Direttore di
Corsica. Ma dopu a morte di u rè di Francia in 1793 Pasquale Paoli ùn approva
micca l'eccessi di a Rivuluzione francese è u regimu di u Terrore. U 2 aprile
1793 a Cunvenzione, accusendu Paoli d'agisce contra a rivuluzione, li caccia u
cummandu di l'isula è dichjara ch'ellu fussi arrestatu. Paoli ricusa l'ordine.
In a cunsulta in Corti u 26 di maghju 1793, i diputati pruclamanu Pasquale Paoli
"Babbu di a Patria". A rivolta diventa generale in l'isula. Un omu sustene i
francesi contra Pasquale Paoli : si chjama Napulione Buonaparte. A Francia
dichjara Paoli tradittore di a patria. U 15 di ghjugnu 1794 a Corsica si stacca
da a Francia è offre a suvranità di a Corsica à Ghjorghju III, u rè
d'Inguilterra. Ma u populu ùn hè micca d'accordu ancu l'azzione di u guvernu
britannicu. Pasquale Paoli, per evità una guerra civile in Corsica hè custrettu
in 1795 à imbarcà si per Londra, suvitatu da l'inglesi u 14 d'uttobre 1796.
Tandu l'armata francese rioccupa l'isula senza resistenza. A Corsica diventa un
dipartimentu francese. Scuraghjitu, Pasquale Paoli si ne stà in Londra, induve
more novi anni più tardi.

Simu italiani per nascita e sentimenti, ma prima di tutto ci sentiamo italiani
per lingua, costumi e tradizioni... E l'italiani tutti sò fratelli e solidali
davant'a Storia e davant'a Dio... Cume Còrsi 'un vulemu esse nè servi nè
"ribelli" e cume italiani avemu i dirittu di trattà d'uguale a uguale cun
l'altri italiani... O 'un saremu nulla... O vinceremu cun l'onure o succumberemu
l'armi in manu... A nostra guerra di liberazione è santa e ghiusta, cume santu e
ghiustu è u nome di Dio, e qui, in li nostri monti, spunterà per l'Italia u sole
di a libertà. (Pasquale Paoli dopu esse arrivatu in Napoli in lu 1750)



https://co.wikipedia.org/wiki/Papilio_machaon

U maccaone (o maccaonu) (Papilio machaon) hè un tipu di farfalla chì face parte
di a famiglia di e Nymphalidae.

Hè una farfalla maiò, incù una apertura alare massima di 8 o 10 centimi. Per via
di quessa si vede è si scontra à spessu in a natura, da aprile à sittembre.
L'ale da daretu di i maccaoni hanu spezia di coda. Ci hè pocu dimurfisimu
sissuale è u masciu è a femina sò guasi listessi. U maccaone bula lestru è ùn hè
micca cusì faciule d'ossirvà lu annantu à un fiore.

I brughi sò verdi, incù anelli neri pichjulati di giallu. Si nutriscenu per u
più di finochji, ma ancu di rundoni. I brughi hanu un organu particulare, chì li
serve per difende si, situata daretu à u capu. 'Ssu organu hè arancinu è puzza
assai.

U maccaone s'assumiglia assai à a farfalla ferulaghja, una spezia di farfalla
endemica di a Corsica è a Sardegna. Ma esistenu qualchì differenze.

U maccaone hè cumunu in Corsica. Si scontra ind'ellu ci hè u finochju. Esiste
dinù in Corsica a farfalla ferulaghja, una spezia endemica di a Corsica è di a
Sardegna. E dui farfalle si ponu cunfonde, ma a coda di u maccaone hè più longa
ch'è quella di a farfalla ferulaghja.



https://co.wikipedia.org/wiki/Paese_di_e_Cuppulate

U Paese di e Cuppulate hè un stabilimentu situatu annantu à a cumuna di Moltifau
à u locu dettu Tizzarella, à l'intrata di e Gole di l'Ascu, annantu à a sponda
sudu di a vadina l'Ascu chì n'hè spiccatu da u stradone D147. U Paese di e
Cuppulate hè statu accunciatu annantu à unu spaziu di 10 ettari.

U Paese di e Cuppulate hè gistitu da u Parcu Naturale Regiunale di Corsica, incù
l'aiutu di a cumuna di Moltifau, a Direzzione Regiunale di l'Ambiente, a
Cullittività Territuriale di Corsica, a SOPTOM (Stazione d'Ossirvazione è di
Prutezzione di e cuppulate è di i so Mezi) Corsica, a SOPTOM Gonfaron è a
Direzzione Départementale di a Ghjuventù è di i Sporti. U paese hà per vucazione
d'infurmà è di sinsibilizà u pubblicu à a prutezzione di a cuppulata d'Hermann,
d'allivà in un mezu prutettu un gruppu d'animali destinati à u ripupulamentu di
u mezu naturale.

A cuppulata d'Hermann hè una cuppulata terranea chì face parte di l'animali
minacciati di sparizione. Hè à 'ssu titulu ch'ella hè prutetta.

Intornu à u Paese di e Cuppulate, ci hè u stradellu di scuperta di Tizzarella
L'Omu è a Furesta d'una lunghezza di 1 650 m. A visita (in tempu estivu) smarra
da u scagnu d'accuglienza, dura un'ora è tratta di setti temi : arburu morte
arburu di vita, u fiumicellu, l'arburu è u soffia pueticu, u compulu,u tempu di
i pastori, miti è ligende, u focu u ventu a furesta.



https://co.wikipedia.org/wiki/Otus_scops

U Ciocciu (Otus scops) hè un aceddu chì faci parti di a famiglia di i Strigidae.
Hè u più chjucu frà i strigidi aurupei dopu à a civetta nannara. Righjunghji
appena i diminsioni di a merula.

U ciocciu hè longu 18-21 cm. L'apartura di l'ali hè 47-55 cm. A coda hè longa
6,7-7,5 cm. U bizzicu hè longu 17-19 mm. U ciocciu pesa 56-102 g. L'imprissioni
di i prupurzioni è di i diminsioni di sta spezia dipendi assà da a pusizioni di
i curnetti: minusculi, facini simbrà u ciocciu chjucu, chjattu è incù una testa
maiori (in stu modu pudaria ancu essa cunfusu incù a civetta). Incù l'arechji
pilosi pienamenti rialzati è micca sempri evidenti, u ciocciu pari inveci magru,
incù a testa chjuca è più grandi chì ciò ch'eddu hè in veru. Rispettu à a
civetta hè più allungatu ed hà u capu più chjucu è più appiattitu. U ciocciu hà
un piumaghju pichjulatu di brunu grisgicciu, chì và da u grisgiu à u marronu
castagnu sottu l'ali incù parechji tacchi bianchi evidenti annantu à u dossu. U
so purtamentu hè assà eleganti. L'ochji ani un'iridi di culori arancinu chì
tendi à u giaddu. In a parti infiriori di u corpu si trovani dinò strisci neri
beddi visibuli.

I ciocci suvitani un matrimoniu staghjunali monugamu. Ancu in casu di perdita
prumaticcia di u cumpagnu un antru accuppiamentu avveni solu raramenti. L'aceddi
sò dighjà maturi sissualmenti à l'ità di deci mesa. Apposta ch'eddi
nidificheghjani in i sapari, i ciocci covani soprattuttu in i tafona di
l'arburi. Uccasiunalamenti aprodani ancu cavità di scogli è edifizii.

A cuvata di u ciocciu, chì hè cumposta da trè o cinqui ova, hè diposta solu da a
femina. A femina i cova par 25 ghjorna è dopu à a sbucciata i piulacona escini
fora dopu à circa 21-22 ghjorna è sò curati in generali da i dui genitori.
Dighjà à 40 ghjorna sò capaci di caccià in modu autunomu i predi, ma sò curati
da i genitori par dinò 20 ghjorna.

U ciocciu hè soprattuttu un cacciadori d'insetti. Ma si nutrisci ancu di
mignoculi. Trà i predi ci sò solu aceddi minori è ruspi. Solu raramenti u
ciocciu caccighjeghja i topa è altri picculi mammiferi.



https://co.wikipedia.org/wiki/Napulionu

Nabulionu Bonaparte (Aiacciu, 15 aostu 1769 - Isula di Sant'Elena, 5 maghju
1821) hè statu un puliticanti è militaru francesu, fundatori di u Prima Imperu
francesu. Ufficiali d'artigliaria è dinò generali duranti a rivuluzioni
francesa, divintò famosu com'è principali generali di a Francia rivuluziunaria
grazia à i vittorii ottinuti in u corsu di a prima campagna d'Italia. Dopu u
colpu di Statu di u 18 brumariu (8 nuvembri 1799) assunsi u puteri in Francia:
fù Prima Consulu da nuvembri di quidd'annu à u 18 maghju 1804, è Imperatori di i
francesi, incù u nomu di Nabulionu I (Napoléon Ier) da u 2 dicembri 1804 à u 14
aprili 1814 è di novu da u 20 marzu à u 22 ghjugnu 1815. Fù ancu prisidenti di a
Ripublica Taliana da u 1802 à u 1805, rè d'Italia da u 1805 à u 1814,
"mediatori" di a Ripublica Elvetica da u 1803 à u 1813, è "prutittori" di a
Cunfederazioni di u Renu da 1806 à 1813.

A disastrosa campagna di Russia (1812), marcò u tramontu di u so duminiu nantu à
l'Auropa. Scunfittu in a battaglia di Lipsia da l'alliati auropei d'uttrovi
1813, Nabulionu abdicò u 14 aprili 1814, è fù esiliatu in l'isula d'Elba. Di
marzu di u 1815, abbandunata furtivamenti l'isula, sbarcò à Golfe Juan, vicinu à
Antibes è riintrò in Parighji senza scuntrà oppusizioni, ricunquistendu u puteri
par u periodu dittu di i "Centu ghjorni", finch'eddu fussi difinitivamenti
scunfittu da a settima cualizioni in a battaglia di Waterloo, u 18 ghjugnu 1815.
Trascorsi l'ultimi anni di vita in esiliu à l'isula di Sant'Elena, sottu u
cuntrollu di i britannichi. Dopu a so caduta u cungressu di Vienna ristabilì in
Auropa i vechji regni prinabulionichi (Ristaurazioni).

Fù u prima rignanti di a dinastia di i Bonaparte. Spusò Ghjasippina di
Beauharnais in u 1796, è in sicondi nozzi l'arciduchessa Maria Luisa d'Austria,
l'11 marzu 1810, da a quali ebbi u so unicu figliolu lighjittimu, Nabulionu
Francescu, dittu u rè di Roma (1811-1832). A so figura hà inspiratu artisti,
littarati, musicanti, puliticanti è storichi, da l'Ottucentu à i ghjorna
d'oghji.

Nabulionu Bonaparte nascì in Aiacciu, in Corsica, pocu più di un annu dopu a
stipula di u Trattatu di Versailles di u 1768, incù u quali a Ripublica di
Ghjenuva lasciava mani libara à a Francia in l'isula, chì fù dopu invasa da
l'armati di Luigi XV è annessa à u patrimoniu parsunali di u Rè. A famiglia
Bonaparte appartinia à a piccula burghesia corsa è avia luntani urighjini nobili
tuscani (pari accirtatu chì l'antinati fussini immigrati in Corsica da Sarzana
in u XVI seculu, à u sirviziu di Ghjenuva).

U babbu di Nabulionu, Carlu Maria Bonaparte (Nabulionu cambiò a casata in
"Bonaparte" dopu a morti di u babbu, pochi ghjorni prima di spusà à Ghjasippina
è parta par a campagna d'Italia, una casata più cunforma à a lingua corsa),
avvucatu, diplumatu di l'Università di Pisa, avia effittuatu ricerchi araldichi
par ottena vicinu à i luntani parenti di San Miniato una patenti di nubiltà chì
li cunferissi pristigiu in Patria è li parmittissi di megliu purveda à a
struzzioni di i figlioli. In rialità ghjà in u so attu di battezimu, ridattu in
Aiacciu in lingua taliana, hè attistata a nubiltà di a famiglia è si riporta a
casata Bonaparte, prova chì ùn era micca difinitivamenti fissatu in a forma
Buonaparte, mentri in l'atti successivi, in talianu, rilativi à Paola è à Luigi
Nabulionu a casata, sempri in a forma Bonaparte, hè priciduta da a particedda
"de". Carlu Maria Bonaparte murì primaturamenti à causa di un tumori di u
stomacu, u 24 frivaghju 1785, à Montpellier.

A mamma era Maria Letizia Ramolino, discindenti di nobili tuscani è lumbardi. À
u mumentu di u matrimoniu, u 2 ghjugnu 1764, t'avia 14 anni, mentri u maritu ni
avia 18. U coppiu ebbi 13 figlioli, di i quali solu ottu sopravvissini: in più
di Nabulionu ci erani ancu i frateddi Ghjaseppu, Lucianu, Luigi è Ghjirolmu è i
sureddi Elisa, Paulina è Carulina. Nabulionu stessu disdignò in parechji
occasioni 'ss' ascendenzi illustri affirmendu ch'eddu vulia essa fundatori è
micca discindenti di simula nubiltà.

I dui parenti cumbattitini in a guerra frà i corsi è i francesi è Maria cumbattì
ancu quand'edda era incinta di Nabulionu, u so sicondu figliolu. U 15 aostu 1769
duranti a festa di l'assunzioni si ricò à a cattidrali d'Aiacciu, à u so ritornu
in casa, intornu à meziornu si accasciò dendu a luci à Nabulionu. Fù battizatu
dui anni dopu, u 21 lugliu 1771.

A 5 anni fù scrittu in una scola di zitiddina, ind'eddu studiò incù l'abati
Recco par quattru anni, in i quali riciviti educazioni ancu da u ziu,
l'arcidiacunu Lucianu.

Fù grazia à u titulu nubiliari ottinutu in Tuscana chì u babbu Carlu poti scriva
si à u Libru di a nubiltà di Corsica, istituitu da i francesi par cunsulidà a
cunquista di l'isula è, solu grazia à quidda scrizzioni, à l'ità di appena novi
anni, u ghjovanu Nabulionu fù ammissu u 23 aprili 1779, sempri dopu à
l'iniziativa di u babbu, à a Scola riali di Brienne-le-Château, in u nordu di a
Francia, ind'eddu firmeti finu à u 17 uttrovi 1784 (parechji storichi, par
isbagliu, ritenini finu à u 30 uttrovi di listessu annu). Par migliurà u so
francesu è priparà si à a scola, prima fraquintò par quattru mesa u culleghju di
Autun. I so studii funi financiati grazia à una borsa di studiu di dui milla
franchi.

Nabulionu à l'iniziu ùn si cunsidarava micca francesu è si sintia scomudu in un
ambienti induva i so cumpagni di corsu erani in massima parti pruvinenti di
l'alta aristucrazia transalpina, è u pigliavani di manera crudeli in ghjiru
schirzendu cù u so nomu chjamendu lu "a paille au nez = a paglia par u nasu"
(l'accusa di essa stranieri l'avaria parsiguitu par tutta a so vita). Quì
strinsi amicizia incù Louis-Antoine Fauvelet de Bourrienne, u so futuru
biografu, è in u frattempu u ghjovanu Nabulionu si didicò incù custanza à i
studii, riiscendu particularamenti bè in matematica.

Suvitò dopu l'idei ateisti di u culleghju, è cuntò eddu stessu chì à 11 anni a
so fedi intrampulò.

Dopu à u ghjudiziu pusitivu di u cavalieri di Kéralio U 22 sittembri 1784 u so
succissori, l'aspittori militaru Reynaud des Monts li cuncessi l'ammissioni à a
Regia Scola Militara di Parighji, fundata da Luigi XV annantu à cunsigliu di
Madame de Pompadour, ind'eddu ghjunsi a sera di u 21 uttrovi, partitu calchì
ghjornu prima di u 17. In 1785 pruvò à passà in a Marina, ma in seguitu à
l'annullamentu di l'asamini d'ammissioni di quidd'annu, passò in artigliaria,
disidarosu d'abbandunà i studii u più prestu è didicà si à a carriera militara.
Allughjava in una mansarda. Frà i so insignanti figurava Gaspard Monge, criatori
di a giumitria discrittiva.

Nabulionu ottensi dinò a nomina à sottutinenti à soli 16 anni è fù distaccatu, u
1º sittembri 1785, vicinu à un righjimentu d'artigliaria di stanza à A Fère,
com'è sottutinenti, par assuma a tinenza, pochi mesa dopu, vicinu à un
righjimentu di stanza à Valence, in u sudu-livanti di a Francia. À quiddi tempi
s'innamurò prima di Caroline, a figliola di Anna du Colombier è in seguitu di
Louise-Marie-Adelaide de Saint-Germain, in tremindù i casi fù rifiutatu. A so
prima rilazioni fù incù una prustituta In 1787 turrò à Parighji,è dopu viaghjò
in Corsica è infini righjunsi u righjimentu à Auxonne.

Frattantu u ghjovanu Nabulionu cuntinuava à ditestà sicritamenti a Francia è i
francesi è à cultivà a causa di l'indipindenza di a Corsica, com'è tistimuniatu
significativamenti da un scrittu soiu di 1787:

À u scoppu di a rivuluzioni in u 1789, Nabulionu, vintannincu è oramai ufficiali
di u rè Luigi XVI, riiscì à ottena una longa licenzia grazia à a quali poti
vultà si ni à u sicuru in Corsica. À quandu ghjuntu quà s'unì à u muvimentu
rivuluziunariu di l'isula assumendu u gradu di tinenti culuneddu di a Vardia
Naziunali. In 1791 s'innamurò di Manesca Pillet ma fù rifiutatu da edda, è dopu
à essa statu par parechji mesa à Auxonne u 1 ghjugnu fù inviatu in u 4º
righjimentu d'artigliaria à Valence incù u gradu di prima tinenti. Di
ghjinnaghju 1792 pruposi a so candidatura com'è tinenti culuneddu è fù elettu
(incù parechji dubbiti, u 28 marzu, in seguitu sarà mumintaniamenti retrucessu à
u rangu di capitanu. Par i so cuntinui viaghji in Corsica, suparendu u tempu chì
l'era cuncessu da a licenzia militara, risicò di essa cunsidaratu disartori,
priaccupatu vultò in Parighji in u stessu annu.

In u frattempu in Corsica infuriava a guerra civili scuppiata par appuntu in
1793. Dapoi 1792 dighjà l'eccessi rivuluzionarii è l'instaurazioni di u
"Tarrori" aviani spintu l'eroi naziunali di l'indipindenza corsa, Pasquali Paoli
(chì era riintratu triunfalamenti in u so Paesi in u 1790, dopu à u longu esiliu
chì l'era statu impostu da i Rè di Francia), à piglià i distanzi da Parighji è à
ripiglià a lotta par l'indipindenza di a Corsica. Accusatu di tradimentu è
visatu da un mandatu d'arrestu emissu da a Cunvinzioni naziunali u 2 aprili
1792, Paoli, u 17 aprili, appiddendu ni dirittamenti à tutta a pupulazioni corsa
affinch'edda difindissi a so patria è i so probbii dritti. A famiglia
Buonaparte, chì puri avia sustinutu Paoli à u tempu di a rivolta contru Ghjenuva
è dopu contru à l'Armati di Luigi XV (u babbu Carlu è forsi ancu a mamma
participàni accantu à Paoli à a battaglia di Ponti Novu contru à i francesi),
scelsi parò a causa francesa. Di frivaghju 1793 Nabulionu cummanda 350 omini di
l'11º battaglionu versu l'isula di a Matalena è u 22 frivaghju sbarca à Santu
Stefanu è l'attaccò. Ma ùn riiscì micca chì li mancò l'appoghju privistu di a
curvetta Fauvette.

Nabulionu fughjì rapidamenti in Aiacciu è da quì si ritirò incù a famiglia
intreia, accusatu di tradimentu, à Tulonu. U 12 sittembri 1793 ghjunsi à u
quartieri generali di Cartaux. In sei sittimani riurganizò i forzi par l'assediu
di a cità, priparò 100 pezzi di grossu calibru è raccolsi parechji ufficiali
cumpetenti. Incù l'appoghju di Gasparin, unu di i trè cummissarii à Tulonu,
riiscì à avè u cuntrollu di l'artigliaria d'assediu, è intantu divintò capu di
battaglionu, u 19 uttrovi. À Cartaux successi Doppet è dopu u capaci generali
Jacques François Dugommier. Tandu feci a cunniscenza di Andoche Junot chì dopu
sarà guvarnadori di Parighji. Dopu, u 1 dicembri hè numinatu da u generali
Dugommier aiutanti generali. Riiscì à cunquistà u forti di l'Eguillette,
chjamatu a piccula Gibilterra, è dopu l'altri forti di dicembri 1793, eppo
libarò u portu di Tulonu da i monarchichi è da i truppi inglesi chì
l'appughjavani; fù u so prima clamurosu è avvinturosu successu militaru, chì li
valsi a nomina à generali di brigata u 22 dicembri è l'attinzioni di u futuru
membru di u Dirittoriu Paul Barras, chì l'aiutarà dopu in a succissiva scalata à
u puteri. A so amicizia incù Augustin Robespierre, frateddu di Maximilien, u
libarò prima da l'arresti in casa custrettu in u 1794. Ma dopu u feci cada in
disgrazia u lindumani di u 9 termidoru è a cunsiguenti fini di u Tarrori. Fù
arristatu incù l'accusi di spiunaghju è dopu libaratu. I so avvinturi galanti u
portani à siducia Louise Gauthier, moglia di un diputatu è à fidanzà si, u 21
aprili 1795 incù Désirée Clary.

Eppuri a furtuna li fù favurevuli quandu u 13 vindemiaiu (5 uttrovi 1795) Barras
u numinò, à l'impruvisu, cummandanti di a piazza di Parighji, incù l'incaricu di
salvà a Cunvinzioni naziunali da a minaccia di i monarchichi (rialisti). Incù
l'aiutu di Gioacchino Murat à u cummandu di a cavaddaria, Nabulionu culpì
spiitatamenti i ribeddi scunghjurendu un novu colpu di Statu. In seguitu à u
trimenti successu, Barras u numinò generali di u Corpu d'armata di l'Internu.

In 1798 u Dirittoriu, priaccupatu par l'eccessiva pupularità è par u nutevuli
pristigiu di Bonaparte, l'affidò l'incaricu di accupà l'Egittu par cuntrastà
l'accessu inglesu à l'India è dunqua par dannighjà la ecunumicamenti.. Un
indiziu di a divuzioni di Nabulionu à i principii di l'Illuminisimu fù a so
dicisioni d'affiancà ghjenti incaricati di studii à a so spidizioni: a
spidizioni d'Egittu ebbi u meritu di fà riscopra, dopu cintunara d'anni, a
grandezza di quidda terra, è fù probbiu l'opara di Nabulionu à fà nascia a
muderna egittulugia, soprattuttu grazia à a scuparta di a Stela di Rusetta da
parti di i suldati à u suvitatu di a spidizioni. Nabulionu avia da parechji anni
accarizzatu l'idea di una campagna in urienti, sugnendu di suvità l'ormi di
Lisandru Magnu è essendu di l'idea ch'è "L'Auropa hè una tana di talpi. Tutti i
grandi parsunalità sò di l'Urienti".

A spidizioni iniziò u 19 maghju, quandu Nabulionu salpò da Tulonu à capu di
l'Armata d'Urienti, cumposta da più di 60 navi di guerra, 280 navi di trasportu,
16.000 marinari è 38.000 suldati.

Dopu à un'impurtanti vittoria in a battaglia di i piramidi, Nabulionu sciacciò i
mamelucchi di Murad Bey è intrendu à U Cairu divintò patronu di l'Egittu. Pochi
ghjorna dopu, u 1º aostu 1798, a flotta di Nabulionu in Egittu fù cumplittamenti
distrutta da l'ammiragliu Horatio Nelson, in a baia di Abukir, di tal' manera
chì Nabulionu firmeti bluccatu à terra. Dopu una ricugnizioni nantu à u Mari
Rossu, dicisi di ricà si in Siria, cù u pritestu di suvità u guvarnadori di Acri
Aḥmad à u-Jazzār Pascià chì avia pruvatu à attaccà lu. Ghjuntu parò u 19 marzu
1799 innanzi à San Ghjuvanni di'Acri, l'antica furtezza di i cruciati in Terra
Santa, Nabulionu persi più di dui mesa in un inutuli assediu è a campagna di
Siria si cunclusi incù un faddimentu.

Vultatu à U Cairu, Nabulionu scunfissi u 25 lugliu 1799 un' armata di più di
deci milla ottumani vidati da Mustafa Pascià à Aboukir, probbiu induva l'annu
prima era statu privatu di tutta a so flotta. Eppuri priaccupatu di i terribuli
nutizii chì ghjunghjiani da a Francia (l'armata in ripiigamentu annantu à tutti
i fronti, u Dirittoriu oramai privu di puteri) è cuscenti ch'è a campagna
d'Egittu ùn avia micca cunsiguitu i fini spirati, Nabulionu, lasciatu u cummandu
à u generali Kléber, si imbarcò in gran' sicretu u 22 aostu nantu à a fregata
Muiron (preda bellica exi viniziana) à a volta di a Francia.

U 9 uttrovi 1799 Bonaparte sbarcò à Fréjus è a so corsa versu Parighji fù
accumpagnata da l'entusiasmu di l'intreia Francia, certa ch'è u generali era
turratu in patria par assuma u cuntrollu di a situazioni oramai ingestibili è,
in effetti, era quista a so intinzioni. Ghjuntu in Parighji, riunì i cuspiratori
dicisi à rinvarscià u Dirittoriu. À u so latu si schieroni u frateddu maiò
Ghjaseppu è soprattuttu u frateddu Lucianu, tandu prisidenti di u Cunsigliu di i
Cinquicentu, chì incù u Cunsigliu di l'Anziani custituiscìa u puteri
lighjislativu di a ripublica. Di i soi Nabulionu riiscì à avè u membru di u
Dirittoriu Roger Ducos è soprattuttu Emmanuel Joseph Sieyès, u celebru autori di
l'opusculu Chì hè u Terzu Statu? è ideolugu di punta di a burghesia
rivuluziunaria. Inoltri, di i soi si dichjarò l'astutissimu ministru di l'estaru
Talleyrand è u ministru di a pulizza Joseph Fouché. Paul Barras, u membru più
influenti di u Dirittoriu dopu Sieyès, cuscenti di i capacità di Nabulionu,
accittò d'alinià si ancu eddu.

Quandu fù cunnisciuta a falsa nutizia di un cumplottu missu in opara par
rinvarscià a ripublica, Nabulionu riiscì à fà vutà à u Cunsigliu di l'Anziani è
à u Cunsigliu di i Cinquicentu una risuluzioni chì trasfiria i dui Camari u 18
brumariu (9 nuvembri) fora Parighji, à Saint-Cloud; Nabulionu fù numinatu
cummandanti in capu di tutti i forzi armati. Quissa fù fatta par evità ch'è
duranti u colpu di Statu calchì diputatu pudissi appiddà ni à i citatini
parighjini par difenda a Ripublica contr'à u tentativu di Nabulionu.
L'intinzioni di Nabulionu era quidda di purtà i dui Camari à vutà autunumamenti
u so sciuglimentu è a cissioni di i puteri in i so mani. ùn fù micca cusì: u
Cunsigliu di l'Anziani firmeti fretu à u discorsu impasticciatu di Nabulionu par
fà prissioni annantu ad eddu, mentri quandu Nabulionu intrì in a sala di u
Cunsigliu di i Cinquicentu i diputati li si lanciàni contru dumandendu di vutà
par renda è Bonaparte for' di leghji (ciò chì vulia significà l'arrestu è a
mannara). In u mumentu in u quali simbrava ch'è u colpu di Statu fussi prossimu
à a catastrofa, ghjunsi u frateddu Lucianu à succorra Nabulionu, chì in i vesti
di prisidenti di i Cinquicentu iscì da a sala è arringò i truppi firmati
aliniati fora, urdinendu li ch'eddi disperdini i diputati cuntrarii à u
frateddu. Memurabili fù u mumentu in u quali puntò a so spada à u coddu di
Nabulionu è dichjarò: "Ùn esitariu micca un attimu à uccida me frateddu s'è
sapia ch'eddu attentava à a libartà di a Francia". I truppi, cumposti in gran'
parti di veterani di i campagni di Nabulionu, à u cummandu di u cugnatu di
st'ultimu, u generali Charles Victoire Emmanuel Leclerc è di u futuru cugnatu
Gioacchino Murat, intritini incù i baiunetti innestate è dispersini i diputati.
In a sirata, i Camari funi sciolti è fù vutatu u dicretu chì assignava i pieni
puteri à trè consuli: Roger Ducos, Sieyès è Nabulionu.

Numinati consuli pruvisorii, i trè novi patroni di a Francia scrissini incù dui
cummissioni spiciali una nova custituzioni, a custituzioni di l'annu VIII chì,
ratificata incù un plebiscitu pupulari, lighjittimava u colpu di Statu.
L'evuluzioni di a rivuluzioni si ripurtava oramai versu formi di guvernu più
aristucraticu, dimustrendu si micca pratichevuli molti di i tiurii
rivuluziunarii emersi in a rivuluzioni. In u pinsamentu puliticu di Sieyès, u
Cunsulatu avaria divutu essa un guvernu di i nutevuli, chì avaria assicuratu a
dimucrazia à traversu un cumplessu equilibriu di puteri. Stu prugettu fù mandatu
à l'aria da Nabulionu u quali, puri in tiuria ditintori di u solu puteri
esecutivu, avia in rialità faciuli ghjocu par subranà u puteri lighjislativu chì
era frammintatu in quattru Camari.

Duranti l'esiliu à Santi Elena, Nabulionu sottuliniò parechji volti ch'è a so
opara più impurtanti, quidda chì saria passata à a storia più ch'è tutti i
battaglii vinti, saria stata u so codici civili. U Codici nabulionicu chì
lighjittimò bon' parechji di l'idei illuministichi è ghjusnaturalistichi, fù
spurtatu dopu in tutti i paesi ind'eddi ghjunsini l'armati di Nabulionu, fù
presu à mudeddu da tutti i Stati di l'Auropa cuntinintali. Istituita l' 11 aostu
1799, a cummissioni incaricata di ridighja u codici civili (cumposta da u
Sicondu Consulu Jean-Jacques Régis de Cambacérès è da quattru avvucati), fù
prisiduta moltu spessu da Nabulionu stessu, u quali ni lighjia i bozzi duranti i
campagni militari è inviava à Parighji, da u fronti, i so idei nantu à u
prugettu. U 21 marzu 1804 u Codici Civili immediatamenti ribattizatu Codici
Nabulionicu, intria in vigori.

U Codici eliminava definitivamenti i lasciti di l'Ancien Régime, di u
feudalesimu, di i assulutisimu munarchicu, è criava una sucità privalintamenti
burghesa è liberali, d'inspirazioni laica, chì ci erani cunsacrati i dritti di
uguaglianza, sicurezza è prubità. Trà i principi di a Rivuluzioni, erani
salvavardati quiddi di a libartà parsunali, di l'ugualità davanti à a leghji, di
a laicità di u Statu (dighjà garantita da u Cuncurdatu) è di a libartà di
cuscenza, di a libartà di u travagliu. U Codici era statu parò pinsatu è ridattu
soprattuttu par valurizà l'ideali di a burghesia; par quissa sirvia soprattuttu
à arrigulà quistioni riguardanti i cuntratti di prubità è a stessa
lighjislazioni riguardu à a famiglia era di natura contrattualistica. A
struttura familiari ch'è u Codici cunsacra era di tipu paternalisticu: u babbu
pò fà imprighjunà i figlioli par sei mesa senza cuntrollu di l'auturità è
amministreghja i bè di a moglia. Eppuri era garantitu u divorziu bench'è resu
cumplessu rispettu à l'ebbica rivuluziunaria.

A sera di u 10 uttrovi 1800 Nabulionu, mentri assistia à un'opara à u Théatre de
la République, saria divutu cada sottu i pugnalati di quattru sicarii, ma u
cumplottu fù svintatu à l'ultimu mumentu grazia à una suffiata, chì parmissi à a
pulizza d'intarvena arristendu tandu i quattru attentatori in u tiatru stessu.
L'avvinimentu passarà à a storia cù u nomu di cuspirazioni di i pugnali.

Pocu dopu, a notti di Natali di u listessu annu, Nabulionu, a moglia è a so
seguita scamponi miraculusamenti à un attentatu cù a dinamita in i stradona di
Parighji, mentri si ricavani à l'Opara. Nabulionu ni prufittò par metta fora
leghji i ghjacubini, molti di i quali funi esiliati in Guyana, è disperda i
munarchichi. L'oppusizioni ùn abandunava micca è s'ebbi nutizia di attentati in
priparazioni contru ad eddu. Infatti era udiatu sii da i ghjacubini, chì dopu i
misuri di ricunciliazioni naziunali, com'è l'amnistia generali è u drittu à a
riintrera par i nobili emigrati par scampà à u tarrori, timiani ch'eddu vulissi
ristaurà a munarchia, sii da i realisti, chì u cunsidiravani com'è l'usurpatori
di u lighjittimu suvranu Luigi XVIII.

Di marzu 1804, par dà un signali forti à i Burboni, chì cumpluttavani sempri par
vultà annantu à u tronu francesu, Nabulionu feci catturà à Ettenheim, piccula
cità di u statu di u Baden situata vicinu à a cunfina francesa, u duca di
Enghien, liatu à a famiglia riali esiliata, chì fù inghjustamenti accusatu di
cuspirazioni contru u Prima Consulu è fucilatu subitu dopu. L'avvinimentu
suscitò l'indignazioni di tutti i corti auropei par l'arruganti viulazioni di a
suvranità di un statu estaru da parti di a Francia è par a sorti risirvata à u
povaru duca, è cunferì un' ombra nigativa à l'imaghjini aurupea di Bonaparte, à
a quali quantunqua u Prima Consulu di tandu tinia multissimu. U generali Moreau,
implicatu in u cumplottu realistu ma idulu di i ghjacubini, fù inveci cundannatu
à soli dui anni di prighjò, successivamenti scambiati incù a pussibilità di
spatrià si in i Stati Uniti, da induva parò Moreau vultarà in 1813 par uniscia
si à l'armata russia è mora duranti a battaglia di Dresda.

Duranti l'assenza di Nabulionu impignatu in Egittu, i francesi erani stati
parechji volti battuti in Italia è in Alimagna da l'austriachi è da i russii à
Cassano di Adda, à Novi è nantu à u Renu. A Siconda cualizioni antifrancesa avia
rinvarciatu a Ripublica Napulitana di u 1799, fundata da i francesi, quidda
Rumana è a Ripublica Cisalpina. U 6 maghju 1800, sei mesa dopu u colpu di Statu
di u 18 brumariu, Nabulionu assunsi u cummandu di a cusidditta Armata di
riserva, distinata à essa trasfirita in Italia par rinvarcià a sorti di a
guerra. U Prima consulu vidò incù grandi abilità strategica a marchja di u so
armata; varcò l'Alpi à a bocca di u Gran'San Bernardu è colsi di suspresa
l'austriachi impignati in l'assediu di Ghjenuva. U numicu fù prestu battutu in a
battaglia di Montebello, mentri Nabulionu riintrò à Milanu. U 14 ghjugnu 1800
ebbi locu a dicisiva battaglia di Marengo.

Fù a più famosa di i battagli nabulionichi in Italia, aspramenti cumbattuta è
incù cunsiquenzi dicisivi. Nabulionu fù inizialamenti missu in difficultà da
l'attaccu austriacu è risicò a scunfitta, ma à ottu ori di sera a battaglia si
cunclusi incù a cumpletta vittoria di u Prima consulu. À rinvarcià a cunclusioni
di a battaglia fù l'arrivu in u prima dopu meziornu di i truppi di rinforzu di u
generali Louis Desaix chì parmissi à Nabulionu di contrattaccà incù successu
l'armata austriaca di u generali Michael von Melas, dighjà certu di a vittoria.
U generali Desaix murì duranti i fasi finali di a battaglia. In Milanu fù
pruvisuriamenti ricustituita a Ripublica Cisalpina chì sarà sustituita dopu à a
Cunsulta di Lione da a Ripublica Taliana (1802-1805).

In u 1802 Nabulionu fù pruclamatu Prisidenti di a Ripublica Taliana, titulu
ch'eddu cunsirvarà sinu à u 17 marzu 1805 quand'eddu assumarà quiddu di Rè
d'Italia, mentri u patriziu milanesu Francescu Melzi di Eril fù numinatu vice
Prisidenti.

Incù a paci di Amiens di 1802 ancu l'Inghilterra firmava a paci incù a Francia.
Nabulionu avia distruttu a nova cualizioni antifrancesa, assicurendu si ancu
l'appoghju di u zaru di Russia Lisandru I. Par dui anni l'Auropa fù finalmenti
in paci.

In 1802 Nabulionu vinditi una parti di u Nordu America à i Stati Uniti com'è
parti di l'Accordu nantu à a Louisiana: avia appena risoltu un grossu prublemu
militaru quandu l'armata, mandata à ricunquistà Santu Domingu, dopu à avè
affruntatu a rivolta iniziata da Toussaint Louverture, fù culpitu da a frebba
giadda. A rivolta fù quantunqua truncata. Incù i forzi di u Punenti in
cundizioni tali ch'eddi ùn pudiani micca agiscia, Nabulionu capì ch'eddu ùn
avaria micca pussutu difenda a Louisiana è dicisi di venda la (8 aprili 1803).
Ristabilì, in 1802, a schiavitù in i culonii francesi.

Dopu ch'è Nabulionu ebbi allargatu a so influenza à a Svizzara è à i stati
tedeschi, una disputa annantu à Malta furnì à l'Inghilterra u pritestu in u 1803
par dichjarà a guerra à a Francia è furniscia sustegnu à i munarchichi francesi
chì si uppuniani ad eddu.

Oramai consulu à vita, Nabulionu era in pratica suvranu assulutu di a Francia. U
18 maghju 1804 u Senatu u pruclamò imperatori di i francesi.

U 2 dicembri di u 1804, in a cattidrali di Notre-Dame in Parighji, fù cilibrata
a cirimonia d'incurunazioni: dopu ch'è l'insegni imperiali funi biniditti da
papa Pio VII, Nabulionu incurunò prima s'è stessu imperatori di i francesi, è
dopu imperatrici a so moglia Ghjasippina di Beauharnais. Sò apocrifi i boci
sicondu i quali Nabulionu avaria strappatu a curona da i mani di u Papa duranti
a cirimonia, par ùn assughjittà si micca à l'auturità pontificia: u papa Pio VII
a s'aspittava è ùn tuccò mai a curona incù i so mani.

Successivamenti, u 26 maghju 1805 in u Domu di Milanu, Nabulionu fù incurunatu
Rè d'Italia incù a Curona Ferrea, da sempri custudita in u Domu di Monza.

L'incurunazioni à Milanu fù fastosa, è accumpagnata da i so più fideli
cullaburatori in Italia, com'è u cardinali Bellisoni, u Fenaroli, u Baciocchi, u
Melzi è Aldini. In st'occasioni Nabulionu, postu si a curona imperiali nantu à u
capu prununciò i famosi paroli: "Diu a m'hà data, guai à chì a tocca".

Rinascìa in Francia a munarchia, ma ùn era micca listessa munarchia ch'è quidda
chì era stata rinvarsciata in 1792, dighjà priva di i puteri in 1789. Nabulionu
ùn era micca "rè di Francia è di Navarra par grazia di Diu", com'eddi citavani i
formuli di l'Ancien Régime, ma "Imperatori di i francesi par vulintà di u
populu", ancu s'è i ducumenti ufficiali mantiniani una formula di cumprumissu
("Nabulionu, par a grazia di Diu è i custituzioni di a Ripublica, Imperatori di
i Francesi"). Fù in sustanza un novu rè di i francesi, tantu ch'è da eddu ani a
so urighjina bon' parechji di l'attuali munarchii muderni auropei; è fù in
effetti una munarchia, postu ch'è Nabulionu era u patronu assulutu, ancu s'è una
munarchia chì parò ùn si riferia micca à a nubiltà feudali di l'Ancien Régime,
ma in a quali si rializavani parechji principi illuministichi di a burghesia.

In u 1805 si furmò in Auropa a terza cualizioni contru à Nabulionu; avia
trascorsu l'ultimu annu nantu à i costi di a Manica, à priparà una vasta
uparazioni militara contru à a Gran'Britagna ma, cumprindendu i difficultà di
un'uparazioni di sbarcu in l'Isuli Britannichi è priaccupatu da i prupositi
aggrissivi di i putenzi cuntinintali, dicisi finu da aostu di rinuncià à i so
piani d'invasioni è d'urganizà un rapitu trasfirimentu à marchji furzati di
l'intreia armata, tandu dinuminata Grandi Armata, da i costi di a Manica finu à
u Renu è à u Danubiu par scunfighja i forzi numichi nantu à u cuntinenti.
Nabulionu avia fattu bè i so conti: u 21 uttrovi, infatti, à largu di Trafalgar
a flotta francesa cummandata da l'ammiragliu Pierre Charles Silvestre de
Villeneuve era cumplittamenti anniintata da l'inglesi à u cummandu d'Horatio
Nelson, chì murì duranti u scontru, culpitu da un tiru di muschettu. Svaniani
par sempri i sogni d'invasioni di l'Inghilterra.

I forzi cualizati par u più austriachi è russii (sottu u novu zaru Lisandru I),
ancu s'è incù a neutralità di a Prussia, erani più numarosi ma divisi. Ci erani
dui fronti principali: quiddu germanicu, induva Nabulionu in parsona avia
assuntu u cummandu di a Grandi Armata è quiddu talianu induva u generali Andrea
Massena vidava l'Armata d'Italia. Incù un'abili manovra strategica Nabulionu
acchjirchjò è custrinsi à a resa l'armata austriaca di u generali Karl Mack à
Ulma (20 uttrovi), è, mentri u marescialu Massena cumbattia in Italia a
battaglia di Caldiero (30 uttrovi), intrì incù l'armata à Vienna, dopu à avè
suparatu u Danubiu incù un stratagema di Gioacchino Murat. Eppuri l'armati
cualizati austru-russii erani sempri in campu è a situazioni di Nabulionu paria
difficiuli. U 2 dicembri 1805, annivirsariu di a so incurunazioni, l'imperatori
cumbattì è vinsi a battaglia di Austerlitz, pruvuchendu a disgrigazioni di a
cualizioni.

Firmata in a storia com'è u so capilavoru tatticu, incù a battaglia di
Austerlitz, Nabulionu ottensi una pusizioni di predominiu in Auropa. U ghjornu
dopu i suvrani d'Auropa chersini a paci. L'Austria pirdia ancu Vinezia, chì era
unita à u regnu d'Italia, è pirdia ogni cuntrollu nantu à a Germania, chì tandu
si ricustruiscìa com'è Cunfederazioni di u Renu, prima sumenti di l'unità
tedesca sottu u cuntrollu direttu di Nabulionu. Si conta chì, dopu avè saputu di
Austerlitz, u prima ministru inglesu William Pitt avissi chertu à una nipoti
d'arrutulà a carta di l'Auropa esposta in un curridori di casa. "Ùn ci sirvirà
micca par alminu deci anni".

L'annu dopu Nabulionu duviti affruntà a quarta cualizioni, custituita da
Gran'Britagna, Prussia è Russia; l'imperatori presi subitu l'offensiva è, dopu
una magistrali manovra strategica, scunfissi cumplittamenti a rinumata armata
prussiana in a battaglia di Jena (14 uttrovi 1806). A Grandi Armata catturò o
dispersi i resti di l'armata numica è Nabulionu intrì à Berlinu u 27 uttrovi.
Eppuri a guerra cuntinuò; l'armata russia era in avvicinamentu par succorra a
Prussia è l'imperatori marchjò dirittamenti versu a Vistola par batta la; a
pupulazioni polacca si rivultò à favori di i francesi.

Dopu una dura risistenza, ancu l'armata russia, chì avia inflittu pisanti
perditi à i francesi in a sanguinosa è indecisa battaglia di Eylau, fù scunfittu
u 14 ghjugnu 1807 in a dicisiva battaglia di Friedland. U zaru Lisandru I fù
infini custrettu à firmà a paci, in l'incontru di Tilsit. In quidd'incontru
l'Auropa fù ufficiusamenti divisa in zoni d'influenza: si dicisi, in una nota
sicreta alligata à u trattatu di Tilsit, ch'è i tarritorii trà l'fiumu Elba è u
Memel avariani furmatu a barriera di divisioni trà i dui grandi imperi. Firmava
aparta a quistioni di a Polonia, ch'è Nabulionu vulia renda indipindenti,
cuntrariamenti à l'intinzioni di u zaru.

Quandu u papa ricusò d'aderiscia à l'embargu in i cunfronti di l'Inghilterra,
dichjarendu ch'è i so qualità di pastori univirsali l'impuniani a neutralità,
Nabulionu feci accupà Roma da u generali Miollis è u 7 maghju 1809 urdinò
l'annissioni di u Statu Pontificiu à l'Imperu francesu. U papa risposi incù una
bolla di scomunica è Nabulionu urdinò à Miollis di pruceda à l'arrestu di u
pontefici. Feci subitu u nicissariu u generali Radet chì u feci traspurtà, incù
u Sigritariu di Statu cardinali Bartolomeo Pacca, à Grenoble, indi à
Fontainebleau, induva Nabulionu riiscì solu quattru anni dopu à strappà li
l'appruvazioni d'un novu Cuncurdatu.

Par metta in ghjinochju l'Inghilterra, unica putenza sempri in armi contru a
Francia, Nabulionu avviò un embargu. Eppuri 'ss'embargu, chjamatu Bloccu
Cuntinintali (postu ch'è, in l'intinzioni di u Bonaparte, tutta l'Auropa
cuntinintali avaria divutu aderiscia à l'embargu contru à l'isuli britannichi)
ùn deti micca i risultati spirati. U faddimentu di u bloccu fù divutu à u fattu
ch'è molti paesi auropei, par mutivi di cunvinienza ecunomica, ùn ci
aderisciarani micca cumplittamenti, cuntinuendu à mantena scambii cummirciali
incù l'Inghilterra. Nabulionu inoltri, par culpiscia u Portugallu chì mantinia
aparti i so porti à a flotta inglesa, invasi a Spagna è u Portugallu stessu,
mentri dopu a scelta di a Russia d'escia da u bloccu, custringhjarà Nabulionu à
affruntà una campagna à livanti chì par eddu sarà catastrofica.

In u 1808, sfruttendu un cuntrastu in a famiglia riali spagnola trà u rè Carlu
IV è u figliolu, u principi di l'Asturie Ferdinando, Nabulionu i custrinsi
tremindù à abdicà è missi annantu à u tronu di Spagna u so frateddu Ghjaseppu
Bonaparte, fendu la cusì entra dirittamenti in l'orbita di l'Imperu francesu. À
listessu tempu, i truppi francesi invadiani è cunquistavani u Portugallu; ma a
situazioni divintò prestu prublematica. I britannichi, infatti, fecini sbarcà in
Portugallu truppi à u cummandu di u generali sir Arthur Wellesley, futuru duca
di Wellington, chì riiscì à libarà u Portugallu, cuntrastendu a campagna in
Spagna. Quì, infatti, a pupulazioni era mossa contru l'accupazioni francesa è
avia principiatu una sanguinosa guerriglia chì missi in gravi difficultà
l'armata accupanti, custringhjendu Ghjaseppu à abbandunà a capitali è à chera
l'intarventu direttu di Nabulionu.

L'imperatori scesi incù una parti di a Grandi Armata in iSpagna è u 4 dicembri,
dopu una rapita è vitturiosa campagna, intrì à Madrid incù i so truppi. Eppuri
Nabulionu ùn riiscì micca à riprima a risistenza naziunalista spagnola nè à
distrughja u corpu di spidizioni britannicu passatu à u cummandu di u generali
John Moore, chì riiscì à evacuà a penisula iberica via mari. A Spagna firmeti
cusì una spina in u fiancu, custringhjendu l'imperatori, chì pocu tempu dopu
duviti vultà rapidamenti in Parighji par via di i nutizii di una nova cualizioni
in fasa d'urganisazioni contru ad eddu, à lascià truppi moltu numarosi in a
penisula iberica.

Nonustanti i difficultà d'urganisazioni iniziali, Nabulionu fù in gradu à parta
da aprili 1809 d'affruntà a quinta cualizioni; mustrendu dinò una volta a so
netta supiriurità di stratega, l'imperatori ottensi una seria di vittorii contru
l'austriachi cummandati da l'arciduca Carlu, culminati in a battaglia di Eckmühl
u 22 aprili 1809. Nabulionu accupò Vienna è u Casteddu di Schönbrunn u 12 maghju
1809. A battaglia di Aspern-Essling inveci tarminò incù un insuccessu di
Nabulionu chì à a fini vinsi puri, trà u 5 è u 6 lugliu 1809 a dicisiva
battaglia di Wagram. L'Austria subì pisanti cundizioni di paci: u Trentino-Altu
Adige/Sudu Tirolo, a Baviera, l'Istria è a Dalmazia funi persi. L'indennità di
guerra fù enorma.

À parta da 1810 l'aspettu fisicu di Nabulionu cambiò è a so saluta principiò à
calà; u trascorra di u tempu è l'enormu impegnu di guvernu è amministrazioni di
l'Imperu cumincetini à stancà lu; beddu diffarenti da u "scaramouche sulfureu",
magru, incù i capeddi longhi nantu à i spaddi, imbruscatu è umbrosu di a
ghjuvantù, aumintò di pesu, i capeddi tagliati corti si appuculitini, u visu si
feci pienu è a grela livida. Puri mantinendu in u cumplessu una grandi lucidità
intillettuali è una tinaci risulutezza, mustrò di tantu in tantu una calata di i
so capacità di cuncintrazioni è di dicisioni. Disuria è gastralgia si fecini più
friquenti.

In u 1810, l'Auropa era difinitivamenti ridisignata sicondu u vulè nabulionicu.
I tarritorii sottu u cuntrollu direttu francesu s'erani espansi beddu più aldilà
di i tradiziunali cunfini pre-1789; u restu di i Stati aurupei era o so
satellitu o so alliatu. U regnu d'Italia era numinalamenti guvirnatu da
Nabulionu, ma rettu da u vicirè Eugenio di Beauharnais (figliolu di prima lettu
di a moglia di Nabulionu, Ghjasippina); u principatu di Lucca è Piumbinu (da
1805 à 1814) fù assignatu à Felici Baciocchi, ma in rialità guvirnatu da a so
moglia è à tempu suredda di l'Imperatori Elisa. Da u 1809 a stessa Elisa fù ancu
missa à capu di i trè dipartimenti tuscani annessi à l'Imperu incù u titulu di
Granduchessa di Tuscana, chì si aghjunsi à quiddu di Principessa di Lucca è
Piumbinu, rimanendu frà altru i dui tarritorii disghjunti; à a suredda Paulina,
spusata cù u principi Camillo Burghesu, andò u ducatu di Guastalla, cidutu dopu
à u regnu d'Italia; u frateddu maiò Ghjaseppu ricivia u tronu di Spagna; u
frateddu Luigi ricivia u tronu di Olanda, dopu à avè spusatu Ortensia di
Beauharnais, figliola di a moglia di Nabulionu, Ghjasippina; u frateddu
Ghjirolmu ebbi u regnu di Vestfalia; u generali Gioacchino Murat, dopu
mariscialu di l'Imperu, ebbi u regnu di Napuli, dopu à avè spusatu a suredda di
Nabulionu, Carulina; u mariscialu Bernadotte ebbi u tronu di Svezia, ma beddu
prestu tradì u so exi capu intrendu in a cualizioni chì l'avaria ditrunizatu. A
Cunfederazioni di u Renu era di fattu sottu u cuntrollu di Nabulionu.

Dopu a paci di Schönbrunn, Nabulionu è l'austriacu Metternich s'erani accurdati
par un matrimoniu di Statu. U 14 dicembri 1809, Nabulionu divurziò da
Ghjasippina di Beauharnais, a moglia certu infideli ma mori amata. U 1º aprili
1810 Nabulionu spusò a figliola di l'imperatori d'Austria, Maria Luisa, nipoti
di Maria Antunietta, a righjina scapata duranti a Rivuluzioni (ciò chì ùn
pruvucò micca pochi pulemichi in Francia). Incù stu matrimoniu l'Austria s'era
liata à Nabulionu, ciò chì purtava à a criazioni d'un'allianza guasgi
indissulubili. Nabulionu ebbi un eredi lighjittimu da Maria Luisa, natu dopu un
partu difficiuli u 20 marzu 1811. Eppuri l'eredi di l'Imperu, Nabulionu
Francescu, dittu u rè di Roma (Nabulionu II), ùn cuddò micca in rialità mai à u
tronu: Nabulionu fù ditrunizatu pochi anni dopu è Nabulionu II murì
successivamenti à soli 21 anni.

Nonustanti l'accordi stabiliti à Tilsit, u zaru Lisandru I di Russia timia
l'egemunia nabulionica è ricusò di cullaburà incun eddu riguardu à u Bloccu
Cuntinintali, par ùn dannighjà micca l'ecunumia russia è parchì sicritamenti
spirava di furmà una nova cualizioni antifrancesa. Nabulionu dicisi di principià
una campagna dicisiva contru à a Russia par sottumetta u zaru à u so sistemu di
puteri in Auropa, custringhja lu à aderiscia à u Bloccu, privà lu di a so
influenza in Pulonia, Balcani, Finlandia è Persia. L'imperatori dispunia di
circa 700.000 omini, di i quali circa 300.000 francesi è u restu cuntingenti
stranieri pruvinenti da tutti i stati vassalli è alliati di u Grandi Imperu. I
russii, cummandati prima da u generali Michael Barclay de Tolly è dopu da u
generali Mikhail Kutuzov, timurosi d'affruntà a pripundiranti armata numica è
intimichiti da a riputazioni militara di Nabulionu, dicisini à l'iniziu di
ritirà si in u cori di a Russia.

Una seria di vasti manovri strategichi, cuncipiti da Nabulionu par scunfighja
l'armata numica è cunchjuda rapidamenti a guerra, faddini par via di l'arrori di
i so tinenti, di i difficultà di u tarrenu è di i tattichi prudenti di i so
avvirsarii; à Vilna, à Vitebsk è soprattuttu in a battaglia di Smolensk è in a
battaglia di Valutino i russii, battuti ma micca distrutti, riiscini à evità un
scontru dicisivu è à tena si in daretu versu u livanti.

Finalmenti u 7 sittembri, dopu à a dicisioni di u generali Kutuzov di cumbatta
par difenda Mosca, ebbi locu a grandi battaglia di Borodino, à punenti di a
cità: dopu una battaglia sanguinosa è accanita, i russii, scunfitti, vultetini à
daretu è Nabulionu intrì in Mosca una sittimana dopu, in u dopu meziornu di u 14
sittembri, dopu à avè postu u so quartieri generali annantu à a cuddina
Poklonnaja, cunvintu ch'è Lisandru avaria niguziatu a paci. Stabilitu si in u
Cremlinu, Nabulionu ùn pudia micca imaginà ch'è a cità cumplittamenti biota
nascundessi in rialità un'insidia: in a notti Mosca cuminciò à brusgià, essendu
stati appiccati i fiammi da parechji russii nascosti in i casi. Nabulionu, chì
avia pruvatu parechji volti di fà un accordu incù Lisandru I, si resi contu di a
nicissità di ritirà si vistu chì l'inguernu s'avvicinava. Deti par quissa ordini
di principià a ritirata: era fermu à Mosca micca più di trenta cinqui ghjorna.

A Grandi Armata francesa suffrì gravi perditi in u corsu di a disastrosa
ritirata; a spidizioni era principiata incù circa 700.000 omini (frà i quali
pocu menu di a mità erani francesi) è 200.000 cavaddi, à a fini di a campagna
pocu più di 18.000 omini righjunsini Vilna firmendu in i ranghi; à quisti si
aghjunsini dopu quaranta mila isulati in i ghjorna dopu. In tutali più di
400.000 funi i morti è 100.000 i prighjuneri. Sopravvissini inoltri solu 10.000
cavaddi. Trà u 25 è u 29 nuvembri, infatti, i resti di l'armata, distrutta prima
da u caldu è dopu da u fretu (u cusiddittu "generali Inguernu") funi in
gran'parti anniintati da i russii duranti u passaghju di a Beresina. Intantu,
Nabulionu era statu infurmatu di a nutizia ch'è in Parighji u generali Malet
avia diffusu a nutizia di a morti di l'imperatori è pruvatu un colpu di Statu.

A prima à uniscia si à a vitturiosa Russia fù a Prussia chì, abbandunendu
l'allianza incù Nabulionu, si dichjarò à fiancu di u zaru è di a Gran'Britagna.
Era a sesta cualizioni. Nabulionu dopu à essa riintratu à Parighji urganizò in
freccia, incù l'afflussu di ghjovani ricluti, una nova armata è scunfissi i
prussiani prima in à Lützen è dopu in à Bautzen di maghju 1813. Ma l'insidia più
grandi era l'Austria, a quali - micca rispittosa di i patti - era pronta à
scavalcà ancu un matrimoniu di statu com'è quiddu di Nabulionu incù Maria Luisa
à u fini di scunfighja l'udiatu numicu. In u corsu d'un mimurabili è timpistosu
incontru bilatirali à Dresda, Nabulionu è Metternich ùn riiscini micca à
ghjunghja à un accordu, è u 12 aostu l'Austria s'uniscia à a cualizioni
antifrancesa. Dopu un'ultima impurtanti vittoria francesa in a battaglia di
Dresda, i forzi nabulionichi funi custretti pianamenti à vultà à daretu sottu a
prissioni cunghjunta di l'armati d'Austria, Russia, Prussia è Svezia; l'armata
svidesa era cummandata da l'exi mariscialu francesu Jean-Baptiste Jules
Bernadotte. In a dicisiva battaglia di Lipsia, ditta Battaglia di i Nazioni
parchì ci participàni armati di tutta l'Auropa, l'inespirienza di l'armata
francesa, a difizzioni di i cuntingenti tedeschi è a supiriurità numerica di i
forzi numichi funi i fattori chì ditarminàni a scunfitta di Nabulionu. L'armata
francesa fù custretta à ritirà si à traversu a Germania in piena insurrizioni
contru à l'accupazioni nabulionica, mentri ancu l'Olanda si rivultava è a Spagna
era oramai persa.

Riintratu à freccia à freccia in Parighji, Nabulionu divia subiscia tandu
l'insuburdinazioni di tutti i corpi pulitichi: i Camari dinunciàni solu tandu a
so tirannia, a nova nubiltà da eddu criata li vultò i spaddi, u populu oramai
stancu di a guerra firmeti fretu, i marisciali di l'Imperu cumincetini à
difiziunà: trà i principali, Gioacchino Murat chì passò à u numicu par cunsirvà
u regnu di Napuli.

U ghjornu di Natali di 1813 a Francia fù invasa da l'armati di a cualizioni. Un
mesi dopu, u 25 ghjinnaghju 1814, cunsignatu à u frateddu Ghjaseppu u cuntrollu
di Parighji è à a moglia Maria Luisa a righjenza, salutatu u picculu figliu
ch'ùn avaria mai più rivistu, Nabulionu si mettia à u cummandu d'un armata di
60.000 veterani di a Vechja Vardia. Par dui mesa, Nabulionu tinì testa à u
numicu in ciò chì sarà difinita da parechji com'è a so campagna più brillanti,
vincendu à Brienne (probbiu ind'eddu avia studiatu l'arti militara), à
Champaubert, Montmirail, Château-Thierry, Vauchamps, Mormant, Montereau,
Craonne, Laon. Scunfittu infini da i forzi prussiani di u feldmariscialu von
Blücher, da quiddi austriachi è da quiddi russii di Wintzingerode, cuscenti di
ùn pudè micca anticipà i truppi numichi in marchja annantu à Parighji, Nabulionu
vultò in daretu à Fontainebleau induva, saputa a nutizia di u tradimentu di u
generali Marmont chì s'era arresu incù i so truppi à l'alliati, è scuraghjitu da
l'attitudina di rinunciamentu di u mariscialu Michel Ney, u 4 aprili annunciò
ufficialamenti a so intinzioni di chera a paci.

Intantu u frateddu Ghjaseppu avia capitulatu è u numicu era intrutu vitturiosu
in Parighji u 31 marzu incù à a testa u zaru Lisandru I, chì u ghjornu dopu avia
dighjà fattu ustintà annantu à i mura di Parighji a so pruclama indirizzata à u
populu francesu.

À Fontainebleau Nabulionu passò ghjorna duri è difficiuli. Li ghjunsi nutizia
ch'è u numicu avia riittatu a so pruposta di paci chì stabiliscìa u ritornu à i
"cunfini naturali" di a Francia. U zaru Lisandru I l'imposi l'abdicazioni. Eddu,
dopu à avè parechji volti esitatu, dicisi d'abdicà in favori di u figliolu è di
a righjenza di Maria Luisa. Ma u numicu scelsi un'abdicazioni tutali, postu ch'è
Talleyrand avia dighjà presu accordi par ristaurà nantu à u tronu i Borboni.
Nabulionu, indignatu, minacciò di rimetta si à a testa di i so armati è di
marchjà annantu à Parighji, ma i marisciali u custrinsini à ceda. L'abdicazioni
divintò effittiva u 6 aprili.

Imbarcatu si à freccia à freccia in Marseglia nantu à a fregata inglesa HMS
Undaunted cummandata da Thomas Ussher, u 4 maghju 1814 sbarcò à l'isula d'Elba,
induva u numicu avia dicisu d'esilià lu, puri ricunniscendu li a suvranità nantu
à l'isula incù u rangu di principi è a cunsirvazioni di u titulu d'imperatori.

Ancu s'eddu era impignatu in i travagli à l'Elba, Nabulionu cuntinuava à riceva
sicritamenti nutizii di a situazioni francesa par via di parechji telegrafi
ottichi dislucati nantu à l'alturi di l'isula. U novu suvranu, Luigi XVIII
Borbone, era mal'vistu da a pupulazioni: in u solcu di a Ristaurazioni, Luigi
smantiddava pianu pianu tutti i cunquisti di a Rivuluzioni lighjittimati da
Nabulionu. Sti nutizii, aghjunti à a boci oramai certa ch'è i numichi erani
prossimi à trasfiriscia lu luntanu da l'Auropa, purtàni Nabulionu à agiscia.
Prufitendu di l'assenza di u cummissariu inglesu sir Neil Campbell, chì s'era
ricatu à Livornu, Nabulionu lasciò l'Elba u 26 frivaghju 1815, salutatu da a
pupulazioni di Portufarraiu, incù una flotta di setti bastimenti è circa milla
omini chì suvitavani.

L'imperatori elusi a surviglianza di a flotta inglesa è u 1a marzu 1815 sbarcò
in Francia in u golfu di Cannes, à Antibes: principiavani i lighjindarii "Centu
ghjorna". A pupulazioni l'accolsi incù un entusiasmu stunanti è l'armati chì
l'erani stati inviati contru da Luigi, inveci d'arristà lu, si unitini ad eddu.
U prima fù u 5° di linia di Grenoble: Nabulionu mossi incontru à i suldati di
l'armata burbonica è gridò "Chì voli sparà à u so Imperatori hè libaru di fà
lu". Dopu si cunsignàni l'armati vidati da Charles de a Bédoyère è da u
mariscialu Ney, chì prima di renda si à Napuli avia ghjuratu in i mani di Luigi
XVIII ch'eddu avaria cunduttu Nabulionu in Parighji "in una cabbia di farru".
Tremindù i generali avariani pagatu incù a fucilazioni u voltafaccia. U 20 marzu
Nabulionu intrì triunfalamenti in Parighji, mentri Luigi era fughjitu in freccia
versu Gand annantu à u sughjirimentu di Talleyrand, u quali à u Cungressu di
Vienna spinsi i testi curunati à ripiglià a spada contru u dispotu.

Avendu riurganizatu prestu l'armata, Nabulionu chersi à i numichi chì s'erani di
novu cualizati a paci à a sola cundizioni di mantena u tronu di Francia: ùn fù
micca ascultatu. Intantu, in campu puliticu, l'imperatori avia beddu capitu i
limiti di u so guvernu pricidenti è avia prumulgatu una custituzioni
maghjuramenti liberali, l'Attu addiziunali, chì cuncidia un puteri maiò à i
camari è a libartà di stampa. Par evità una nova invasioni di a terra di a
patria, Nabulionu feci a prima mossa intrendu à l'impruvisu in Belgica, induva
erani posti l'armata britannica è l'armata prussiana. U so pianu prividia una
manovra annantu à dui ali chì avariani divisu è scunfittu siparatamenti i
prussiani è i britannichi prima ch'eddi possini, supiriori di numaru,
cunghjunghja si. L'ala dritta cummandata da eddu impignò è scunfissi i prussiani
di u generali Blücher in a battaglia di Ligny, mentri u mariscialu Ney attaccò i
britannichi di u duca di Wellington à Quatre-Bras, ma nissunu di i dui
cumbattimenti ebbi un esitu ditarminanti. Cusì si ghjunsi à u 18 ghjugnu 1815, a
ghjurnata di a battaglia di Waterloo, discritta ancu da Victor Hugo. U pianu
strategicu generali di Nabulionu fù anniintatu da parechji arrori di i so
marisciali, principalamenti Emmanuel de Grouchy, u quali, inviatu à intarcittà a
culonna prussiana sfughjita à Ligny, in pratica si limitò solu à prusegua a
vardia da daretu di i forzi prussiani chì s'erani intantu riurganizati è chì,
grazia à a so ditarminazioni, riiscini à ricunghjunghja si incù Wellington
probbiu in a fasa dicisiva di a battaglia. I forzi britannichi di u duca di
Wellington è quiddi prussiani di Blücher riiscini à scunfighja i francesi.

Nabulionu feci parechji sbagli tattichi in a so ultima campagna è inoltri si
sbagliò in a scelta di i tinenti, rinuncendu à u mariscialu Louis Nicolas
Davout, lasciatu à Parighji, è affidendu si à Grouchy, inespertu d'incarichi di
cummandu, è à Ney, famosu par u so curaghju ma micca par a so intellighjenza
tattica, chì u so cumpurtamentu inutulamenti avvintatu fù frà i fattori
ditarminanti di a disfatta. L'ultimu à renda si fù u ghjovanu generali di a
Vardia imperiali Pierre Cambronne chì incù a Vechja Vardia cuprì a ritirata di
l'armata scunfitta à a volta di Parighji.

Nabulionu s'era dimustratu ottimistu duranti a battaglia: "Wellington hè un
pessimu generali. Stasera faremu cena à Bruxelles", avia dichjaratu a matina. In
a sirata inveci, l'imperatori era nantu à a strada di ritornu par Parighji
cuscenti di a cirtezza di a fini d'ogni sognu di soiu.

Quandu li fù imposta da a Camara a nova abdicazioni, sottu i prissioni di u
putenti Fouché ("L'aviariu duvutu fà impiccà prima", sbuttò Nabulionu), dichjarò
ch'eddu s'aia da immulà "in olucaustu par a Francia" è chersi in vanu ch'edda
fussi rispittata a so vulintà di pona annantu à u tronu à l'ità ghjusta u so
figliolu Nabulionu II. I forzi numichi, viciversa, intritini in Parighji è
rimissini annantu à u tronu Luigi XVIII. Nabulionu si rifughjò à u casteddu di
Malmaison, a vechja casa ind'eddu era statu incù a moglia Ghjasippina, morta da
pocu. A so intinzioni era di fughja in i Stati Uniti, ma ricusò di travistì si
com'è ci saria vulsutu par isfughja à a cattura, parchì quissa avaria infamatu u
so onori. Inveci, incù un gestu storicu, u 15 lugliu 1815 Nabulionu si arresi à
l'inglesi cuddendu à bordu di a navi HMS Bellerophon.

U 16 uttrovi 1815 a navi di battaglia inglesa HMS Northumberland ghjunsi in
Sant'Elena, un'isula in l'Uceanu Atlanticu, cù un priziosu caricu. Induva, incù
un picculu suvitatu di fidelissimi, fù trasfiritu in u paesi internu di
Longwood, ind'eddu firmeti finu à a so morti.

Nabulionu dittò i so mimorii è sprimò u so disprezzu par l'inglesi,
parsunificati in l'udiosa figura di u "carciarieri" di Nabulionu sir Hudson Lowe
(chì da u trattamentu duru risirvatu à Nabulionu ùn ottensi alcunu avantaghju
par a so carriera, ma fù piuttostu accusatu d'essa statu troppu siveru in i
cunfronti di l'imperatori francesu). Nantu à a basa di i so ricordi, espressi in
longhi cunvarsazioni guasi cutidiani, u conti de Las Cases scrissi U Mimuriali
di Sant'Elena è in a siconda mità di l'aprili 1821 ridighjiti eddu stessu i so
ultimi vulintà, è molti noti di margina (par un tutali di 40 pagini).

I dulori à u stomacu chì ni suffria dighjà dipoi un certu tempu, diventati più
acuti in u clima inuspitalieri di l'isula è incù u duru rigimu chì l'era statu
impostu, u condussini à a morti u 5 maghju 1821 à 17:49 ori. L'ultimi paroli di
Nabulionu funi Francia è testa di l'armata. Scelsi d'essa sippidditu nantu à i
spondi di a Senna, ma fù inveci sippidditu in Sant'Elena com'è ghjà privistu
l'annu prima da u guvernu inglesu. U guvarnadori Lowe è i so omini li dessini
l'anori risirvati à un generali.

U 19 lugliu 1821, pocu dopu à avè amparatu a nutizia di a morti di Nabulionu,
Lisandru Manzoni scrissi a famosa puisia U cinqui maghju, chì ebbi una forti
risunanza in tutta l'Auropa è chì fù tradutta in tedescu da Johann Wolfgang von
Goethe.

Principiàni subitu à diffonda si iputesi altirnativi annantu à a morti di
Nabulionu, fruttu, in generali, di tiurii di u cumplottu: quiddi, puri
accriditati, ùn smintiscini micca a viridicità di a causa di a morti par via di
un tumori à u stomacu.

U 2 aostu 1830, novi anni dopu a morti di Nabulionu, u rè Borbone Carlu X fù
custrettu à abdicà è a curona fù cuncessa à Luigi Filippo di Orléans d'idei più
liberali. A statua di l'imperatori fù ristaurata nantu à a culonna di a Piazza
Vendôme è ci funi richiesti par fà rientra in patria i spogli murtali. U
figliolu minori di u rè, u Principi di Joinville, fù incaricatu di ripurtà i
spogli di l'imperatori in Francia è dopu à avè ottinutu u parmissu di i
britannichi, dirighjiti una spidizioni in Sant'Elena par tramutà a salma in
Parighji. U 15 uttrovi 1840, par via di una cummissioni - chì i so membri erani
u conti Philippe de Rohan-Chabot, Charles Alexander, u culuneddu Hamelin
Trelawny, u capitanu William Wylde, u culuneddu Charles Hodson, u sigritariu
culuniali William Henry Seale, u cummandanti Edward Littlehales, u mariscialu
Henri Gatien Bertrand, u generali Gaspard Gourgaud, u conti Emmanuel de Las
Cases, u generali Jean Gabriel Marchand, Arthur Bertrand, i capitani Léonard
Charner, Guyet è Doret, l'abati Félix Coquereau, dui curisti, u medicu Remi
Guillard è parechji exi dumestichi di Nabulionu - fù riesumata a salma chì si
svilò intatta, vistuta in l'uniformu di culuneddu di i Cacciadori di a Vardia.
Quand'eddu fù ricompostu u corpu in una bara d'ebanu, l'imperatori iniziò u so
viaghju di ritornu in Francia, ind'eddu ghjunghjì à Cherbourg u 2 dicembri,
salutatu da i salvi di cannonu di u forti è di i navi militari prisenti.

U 15 dicembri 1840 ebbi locu l'intarramentu sulennu in Parighji cilibratu incù
tutti l'anori di u rangu imperiali. A cascia fù disposta annantu à un carru
trainatu da 16 cavaddi, scurtatu da i Marisciali di Francia Oudinot è Molitor,
l'ammiragliu Roussin è u generali Bertrand, à cavaddu, annantu à i quattru lati,
u curteghju funebru passò sottu l'arcu di trionfu, trà dui fili di insegni incù
l'acula imperiali, salutatu da i salvi di cannonu è accoltu da a famiglia
rignanti in nomu di a Francia. U fideli generali Bertrand, chì avia accumpagnatu
Nabulionu à Elba è à Sant'Elena, fù incaricatu da u Rè di pona a spada è u
copricapu di l'imperatori annantu à a bara, ma ùn ci riiscì micca par via di
l'emuzioni è fù rimpiazzatu da u generali Gourgaud. Più tardi, in [1843]]
Ghjaseppu Bonaparte inviò u gran'cuddari, u nastru, è l'insegni di a Legioni
d'onori ch'è so frateddu t'avia.

I resti di Nabulionu riposani in un munimentu postu in una cripta à celi apartu
ricavata in u pavimentu di a ghjesgia di Saint-Louis des Invalides in Parighji,
asattamenti sottu a cupola durata. U munimentu, cuncipitu da l'architettu Louis
Visconti, fù tarminatu in u 1861 è cunsisti in un grandi sarcofagu di quarzita
rossa di a Finlandia, chì cunteni i 6 bari prima di i quali hè statu chjusu u
corpu di Nabulionu: da a più interna à a più esterna avemu una bara di lamiera è
dopu unu di moganu, dui bari di piombu, una d'ebanu è l'ultima di legnu di
quarciu. Intornu à u sarcofagu ci hè una loghja circulari dicuratu incù enormi
statui raffiguranti dodici Vittorii.

U trasfirimentu da a cappedda di Saint-Jérôme induva era stata diposta a salma
in u 1840, in a cripta cintrali di a cattidrali di Saint-Louis des Invalides fù
effittuatu in una cirimonia micca pubblica u 2 aprili 1861, incù a prisenza di
l'imperatori Nabulionu III. A mascara funiraria hè cunsirvata inveci vicinu à
l'Accademia di l'Euteleti à San Miniato in a pruvincia di Pisa, cità induva
calchì antinati di l'imperatori aviani risidutu. À l'internu di a cripta hè
prisenti ancu a tomba di u figliolu di Nabulionu, Nabulionu Francescu, chì fù
quì trasfiritu u so corpu da a Cripta di i Cappuccini di Vienna, ind'eddu era
sipoltu com'è tutti i membri di a casa d'Austria, da Adolf Hitler in 1940, com'è
donu à u populu di Francia dopu l'accupazioni à l'iniziu di a siconda guerra
mundiali.

Nabulionu, ufficiali d'artigliaria, ghjovanu generali liatu à l'iniziu à a
fazzioni giacobina è dunqua à u Dirittoriu, prima consulu è dopu imperatori di i
francesi, cunduttieri di a più grandi macchina militara di l'ebbica è
cunquistadori di gran'parti di u cuntinenti, ferma à i ghjorna d'oghji
l'archetipu di l'omu di guerra vitturiosu, prutagonistu di una vicenda storica
narrata è analizata da una vastissima bibliugrafia.

Nabulionu ebbi un solu figliu lighjittimu, u ghjà citatu Nabulionu Francescu
(1811 - 1832), avutu da a siconda moglia Maria Luisa d'Asburgu-Lorena (1791 -
1847). Eppuri sò noti par certu almenu dui figlioli illighjittimi:

Inoltri hè statu scrittu ch'è u filosofu, ghjurnalistu è omu di statu francesu,
Jules Barthélemy-Saint-Hilaire (1805 - 1895), fussi un figliolu illighjittimu di
Nabulionu Bonaparte, ma ùn ci hè alcuna cirtezza storica.



https://co.wikipedia.org/wiki/Napulioni_Buonaparte

Nabulionu Bonaparte (Aiacciu, 15 aostu 1769 - Isula di Sant'Elena, 5 maghju
1821) hè statu un puliticanti è militaru francesu, fundatori di u Prima Imperu
francesu. Ufficiali d'artigliaria è dinò generali duranti a rivuluzioni
francesa, divintò famosu com'è principali generali di a Francia rivuluziunaria
grazia à i vittorii ottinuti in u corsu di a prima campagna d'Italia. Dopu u
colpu di Statu di u 18 brumariu (8 nuvembri 1799) assunsi u puteri in Francia:
fù Prima Consulu da nuvembri di quidd'annu à u 18 maghju 1804, è Imperatori di i
francesi, incù u nomu di Nabulionu I (Napoléon Ier) da u 2 dicembri 1804 à u 14
aprili 1814 è di novu da u 20 marzu à u 22 ghjugnu 1815. Fù ancu prisidenti di a
Ripublica Taliana da u 1802 à u 1805, rè d'Italia da u 1805 à u 1814,
"mediatori" di a Ripublica Elvetica da u 1803 à u 1813, è "prutittori" di a
Cunfederazioni di u Renu da 1806 à 1813.

A disastrosa campagna di Russia (1812), marcò u tramontu di u so duminiu nantu à
l'Auropa. Scunfittu in a battaglia di Lipsia da l'alliati auropei d'uttrovi
1813, Nabulionu abdicò u 14 aprili 1814, è fù esiliatu in l'isula d'Elba. Di
marzu di u 1815, abbandunata furtivamenti l'isula, sbarcò à Golfe Juan, vicinu à
Antibes è riintrò in Parighji senza scuntrà oppusizioni, ricunquistendu u puteri
par u periodu dittu di i "Centu ghjorni", finch'eddu fussi difinitivamenti
scunfittu da a settima cualizioni in a battaglia di Waterloo, u 18 ghjugnu 1815.
Trascorsi l'ultimi anni di vita in esiliu à l'isula di Sant'Elena, sottu u
cuntrollu di i britannichi. Dopu a so caduta u cungressu di Vienna ristabilì in
Auropa i vechji regni prinabulionichi (Ristaurazioni).

Fù u prima rignanti di a dinastia di i Bonaparte. Spusò Ghjasippina di
Beauharnais in u 1796, è in sicondi nozzi l'arciduchessa Maria Luisa d'Austria,
l'11 marzu 1810, da a quali ebbi u so unicu figliolu lighjittimu, Nabulionu
Francescu, dittu u rè di Roma (1811-1832). A so figura hà inspiratu artisti,
littarati, musicanti, puliticanti è storichi, da l'Ottucentu à i ghjorna
d'oghji.

Nabulionu Bonaparte nascì in Aiacciu, in Corsica, pocu più di un annu dopu a
stipula di u Trattatu di Versailles di u 1768, incù u quali a Ripublica di
Ghjenuva lasciava mani libara à a Francia in l'isula, chì fù dopu invasa da
l'armati di Luigi XV è annessa à u patrimoniu parsunali di u Rè. A famiglia
Bonaparte appartinia à a piccula burghesia corsa è avia luntani urighjini nobili
tuscani (pari accirtatu chì l'antinati fussini immigrati in Corsica da Sarzana
in u XVI seculu, à u sirviziu di Ghjenuva).

U babbu di Nabulionu, Carlu Maria Bonaparte (Nabulionu cambiò a casata in
"Bonaparte" dopu a morti di u babbu, pochi ghjorni prima di spusà à Ghjasippina
è parta par a campagna d'Italia, una casata più cunforma à a lingua corsa),
avvucatu, diplumatu di l'Università di Pisa, avia effittuatu ricerchi araldichi
par ottena vicinu à i luntani parenti di San Miniato una patenti di nubiltà chì
li cunferissi pristigiu in Patria è li parmittissi di megliu purveda à a
struzzioni di i figlioli. In rialità ghjà in u so attu di battezimu, ridattu in
Aiacciu in lingua taliana, hè attistata a nubiltà di a famiglia è si riporta a
casata Bonaparte, prova chì ùn era micca difinitivamenti fissatu in a forma
Buonaparte, mentri in l'atti successivi, in talianu, rilativi à Paola è à Luigi
Nabulionu a casata, sempri in a forma Bonaparte, hè priciduta da a particedda
"de". Carlu Maria Bonaparte murì primaturamenti à causa di un tumori di u
stomacu, u 24 frivaghju 1785, à Montpellier.

A mamma era Maria Letizia Ramolino, discindenti di nobili tuscani è lumbardi. À
u mumentu di u matrimoniu, u 2 ghjugnu 1764, t'avia 14 anni, mentri u maritu ni
avia 18. U coppiu ebbi 13 figlioli, di i quali solu ottu sopravvissini: in più
di Nabulionu ci erani ancu i frateddi Ghjaseppu, Lucianu, Luigi è Ghjirolmu è i
sureddi Elisa, Paulina è Carulina. Nabulionu stessu disdignò in parechji
occasioni 'ss' ascendenzi illustri affirmendu ch'eddu vulia essa fundatori è
micca discindenti di simula nubiltà.

I dui parenti cumbattitini in a guerra frà i corsi è i francesi è Maria cumbattì
ancu quand'edda era incinta di Nabulionu, u so sicondu figliolu. U 15 aostu 1769
duranti a festa di l'assunzioni si ricò à a cattidrali d'Aiacciu, à u so ritornu
in casa, intornu à meziornu si accasciò dendu a luci à Nabulionu. Fù battizatu
dui anni dopu, u 21 lugliu 1771.

A 5 anni fù scrittu in una scola di zitiddina, ind'eddu studiò incù l'abati
Recco par quattru anni, in i quali riciviti educazioni ancu da u ziu,
l'arcidiacunu Lucianu.

Fù grazia à u titulu nubiliari ottinutu in Tuscana chì u babbu Carlu poti scriva
si à u Libru di a nubiltà di Corsica, istituitu da i francesi par cunsulidà a
cunquista di l'isula è, solu grazia à quidda scrizzioni, à l'ità di appena novi
anni, u ghjovanu Nabulionu fù ammissu u 23 aprili 1779, sempri dopu à
l'iniziativa di u babbu, à a Scola riali di Brienne-le-Château, in u nordu di a
Francia, ind'eddu firmeti finu à u 17 uttrovi 1784 (parechji storichi, par
isbagliu, ritenini finu à u 30 uttrovi di listessu annu). Par migliurà u so
francesu è priparà si à a scola, prima fraquintò par quattru mesa u culleghju di
Autun. I so studii funi financiati grazia à una borsa di studiu di dui milla
franchi.

Nabulionu à l'iniziu ùn si cunsidarava micca francesu è si sintia scomudu in un
ambienti induva i so cumpagni di corsu erani in massima parti pruvinenti di
l'alta aristucrazia transalpina, è u pigliavani di manera crudeli in ghjiru
schirzendu cù u so nomu chjamendu lu "a paille au nez = a paglia par u nasu"
(l'accusa di essa stranieri l'avaria parsiguitu par tutta a so vita). Quì
strinsi amicizia incù Louis-Antoine Fauvelet de Bourrienne, u so futuru
biografu, è in u frattempu u ghjovanu Nabulionu si didicò incù custanza à i
studii, riiscendu particularamenti bè in matematica.

Suvitò dopu l'idei ateisti di u culleghju, è cuntò eddu stessu chì à 11 anni a
so fedi intrampulò.

Dopu à u ghjudiziu pusitivu di u cavalieri di Kéralio U 22 sittembri 1784 u so
succissori, l'aspittori militaru Reynaud des Monts li cuncessi l'ammissioni à a
Regia Scola Militara di Parighji, fundata da Luigi XV annantu à cunsigliu di
Madame de Pompadour, ind'eddu ghjunsi a sera di u 21 uttrovi, partitu calchì
ghjornu prima di u 17. In 1785 pruvò à passà in a Marina, ma in seguitu à
l'annullamentu di l'asamini d'ammissioni di quidd'annu, passò in artigliaria,
disidarosu d'abbandunà i studii u più prestu è didicà si à a carriera militara.
Allughjava in una mansarda. Frà i so insignanti figurava Gaspard Monge, criatori
di a giumitria discrittiva.

Nabulionu ottensi dinò a nomina à sottutinenti à soli 16 anni è fù distaccatu, u
1º sittembri 1785, vicinu à un righjimentu d'artigliaria di stanza à A Fère,
com'è sottutinenti, par assuma a tinenza, pochi mesa dopu, vicinu à un
righjimentu di stanza à Valence, in u sudu-livanti di a Francia. À quiddi tempi
s'innamurò prima di Caroline, a figliola di Anna du Colombier è in seguitu di
Louise-Marie-Adelaide de Saint-Germain, in tremindù i casi fù rifiutatu. A so
prima rilazioni fù incù una prustituta In 1787 turrò à Parighji,è dopu viaghjò
in Corsica è infini righjunsi u righjimentu à Auxonne.

Frattantu u ghjovanu Nabulionu cuntinuava à ditestà sicritamenti a Francia è i
francesi è à cultivà a causa di l'indipindenza di a Corsica, com'è tistimuniatu
significativamenti da un scrittu soiu di 1787:

À u scoppu di a rivuluzioni in u 1789, Nabulionu, vintannincu è oramai ufficiali
di u rè Luigi XVI, riiscì à ottena una longa licenzia grazia à a quali poti
vultà si ni à u sicuru in Corsica. À quandu ghjuntu quà s'unì à u muvimentu
rivuluziunariu di l'isula assumendu u gradu di tinenti culuneddu di a Vardia
Naziunali. In 1791 s'innamurò di Manesca Pillet ma fù rifiutatu da edda, è dopu
à essa statu par parechji mesa à Auxonne u 1 ghjugnu fù inviatu in u 4º
righjimentu d'artigliaria à Valence incù u gradu di prima tinenti. Di
ghjinnaghju 1792 pruposi a so candidatura com'è tinenti culuneddu è fù elettu
(incù parechji dubbiti, u 28 marzu, in seguitu sarà mumintaniamenti retrucessu à
u rangu di capitanu. Par i so cuntinui viaghji in Corsica, suparendu u tempu chì
l'era cuncessu da a licenzia militara, risicò di essa cunsidaratu disartori,
priaccupatu vultò in Parighji in u stessu annu.

In u frattempu in Corsica infuriava a guerra civili scuppiata par appuntu in
1793. Dapoi 1792 dighjà l'eccessi rivuluzionarii è l'instaurazioni di u
"Tarrori" aviani spintu l'eroi naziunali di l'indipindenza corsa, Pasquali Paoli
(chì era riintratu triunfalamenti in u so Paesi in u 1790, dopu à u longu esiliu
chì l'era statu impostu da i Rè di Francia), à piglià i distanzi da Parighji è à
ripiglià a lotta par l'indipindenza di a Corsica. Accusatu di tradimentu è
visatu da un mandatu d'arrestu emissu da a Cunvinzioni naziunali u 2 aprili
1792, Paoli, u 17 aprili, appiddendu ni dirittamenti à tutta a pupulazioni corsa
affinch'edda difindissi a so patria è i so probbii dritti. A famiglia
Buonaparte, chì puri avia sustinutu Paoli à u tempu di a rivolta contru Ghjenuva
è dopu contru à l'Armati di Luigi XV (u babbu Carlu è forsi ancu a mamma
participàni accantu à Paoli à a battaglia di Ponti Novu contru à i francesi),
scelsi parò a causa francesa. Di frivaghju 1793 Nabulionu cummanda 350 omini di
l'11º battaglionu versu l'isula di a Matalena è u 22 frivaghju sbarca à Santu
Stefanu è l'attaccò. Ma ùn riiscì micca chì li mancò l'appoghju privistu di a
curvetta Fauvette.

Nabulionu fughjì rapidamenti in Aiacciu è da quì si ritirò incù a famiglia
intreia, accusatu di tradimentu, à Tulonu. U 12 sittembri 1793 ghjunsi à u
quartieri generali di Cartaux. In sei sittimani riurganizò i forzi par l'assediu
di a cità, priparò 100 pezzi di grossu calibru è raccolsi parechji ufficiali
cumpetenti. Incù l'appoghju di Gasparin, unu di i trè cummissarii à Tulonu,
riiscì à avè u cuntrollu di l'artigliaria d'assediu, è intantu divintò capu di
battaglionu, u 19 uttrovi. À Cartaux successi Doppet è dopu u capaci generali
Jacques François Dugommier. Tandu feci a cunniscenza di Andoche Junot chì dopu
sarà guvarnadori di Parighji. Dopu, u 1 dicembri hè numinatu da u generali
Dugommier aiutanti generali. Riiscì à cunquistà u forti di l'Eguillette,
chjamatu a piccula Gibilterra, è dopu l'altri forti di dicembri 1793, eppo
libarò u portu di Tulonu da i monarchichi è da i truppi inglesi chì
l'appughjavani; fù u so prima clamurosu è avvinturosu successu militaru, chì li
valsi a nomina à generali di brigata u 22 dicembri è l'attinzioni di u futuru
membru di u Dirittoriu Paul Barras, chì l'aiutarà dopu in a succissiva scalata à
u puteri. A so amicizia incù Augustin Robespierre, frateddu di Maximilien, u
libarò prima da l'arresti in casa custrettu in u 1794. Ma dopu u feci cada in
disgrazia u lindumani di u 9 termidoru è a cunsiguenti fini di u Tarrori. Fù
arristatu incù l'accusi di spiunaghju è dopu libaratu. I so avvinturi galanti u
portani à siducia Louise Gauthier, moglia di un diputatu è à fidanzà si, u 21
aprili 1795 incù Désirée Clary.

Eppuri a furtuna li fù favurevuli quandu u 13 vindemiaiu (5 uttrovi 1795) Barras
u numinò, à l'impruvisu, cummandanti di a piazza di Parighji, incù l'incaricu di
salvà a Cunvinzioni naziunali da a minaccia di i monarchichi (rialisti). Incù
l'aiutu di Gioacchino Murat à u cummandu di a cavaddaria, Nabulionu culpì
spiitatamenti i ribeddi scunghjurendu un novu colpu di Statu. In seguitu à u
trimenti successu, Barras u numinò generali di u Corpu d'armata di l'Internu.

In 1798 u Dirittoriu, priaccupatu par l'eccessiva pupularità è par u nutevuli
pristigiu di Bonaparte, l'affidò l'incaricu di accupà l'Egittu par cuntrastà
l'accessu inglesu à l'India è dunqua par dannighjà la ecunumicamenti.. Un
indiziu di a divuzioni di Nabulionu à i principii di l'Illuminisimu fù a so
dicisioni d'affiancà ghjenti incaricati di studii à a so spidizioni: a
spidizioni d'Egittu ebbi u meritu di fà riscopra, dopu cintunara d'anni, a
grandezza di quidda terra, è fù probbiu l'opara di Nabulionu à fà nascia a
muderna egittulugia, soprattuttu grazia à a scuparta di a Stela di Rusetta da
parti di i suldati à u suvitatu di a spidizioni. Nabulionu avia da parechji anni
accarizzatu l'idea di una campagna in urienti, sugnendu di suvità l'ormi di
Lisandru Magnu è essendu di l'idea ch'è "L'Auropa hè una tana di talpi. Tutti i
grandi parsunalità sò di l'Urienti".

A spidizioni iniziò u 19 maghju, quandu Nabulionu salpò da Tulonu à capu di
l'Armata d'Urienti, cumposta da più di 60 navi di guerra, 280 navi di trasportu,
16.000 marinari è 38.000 suldati.

Dopu à un'impurtanti vittoria in a battaglia di i piramidi, Nabulionu sciacciò i
mamelucchi di Murad Bey è intrendu à U Cairu divintò patronu di l'Egittu. Pochi
ghjorna dopu, u 1º aostu 1798, a flotta di Nabulionu in Egittu fù cumplittamenti
distrutta da l'ammiragliu Horatio Nelson, in a baia di Abukir, di tal' manera
chì Nabulionu firmeti bluccatu à terra. Dopu una ricugnizioni nantu à u Mari
Rossu, dicisi di ricà si in Siria, cù u pritestu di suvità u guvarnadori di Acri
Aḥmad à u-Jazzār Pascià chì avia pruvatu à attaccà lu. Ghjuntu parò u 19 marzu
1799 innanzi à San Ghjuvanni di'Acri, l'antica furtezza di i cruciati in Terra
Santa, Nabulionu persi più di dui mesa in un inutuli assediu è a campagna di
Siria si cunclusi incù un faddimentu.

Vultatu à U Cairu, Nabulionu scunfissi u 25 lugliu 1799 un' armata di più di
deci milla ottumani vidati da Mustafa Pascià à Aboukir, probbiu induva l'annu
prima era statu privatu di tutta a so flotta. Eppuri priaccupatu di i terribuli
nutizii chì ghjunghjiani da a Francia (l'armata in ripiigamentu annantu à tutti
i fronti, u Dirittoriu oramai privu di puteri) è cuscenti ch'è a campagna
d'Egittu ùn avia micca cunsiguitu i fini spirati, Nabulionu, lasciatu u cummandu
à u generali Kléber, si imbarcò in gran' sicretu u 22 aostu nantu à a fregata
Muiron (preda bellica exi viniziana) à a volta di a Francia.

U 9 uttrovi 1799 Bonaparte sbarcò à Fréjus è a so corsa versu Parighji fù
accumpagnata da l'entusiasmu di l'intreia Francia, certa ch'è u generali era
turratu in patria par assuma u cuntrollu di a situazioni oramai ingestibili è,
in effetti, era quista a so intinzioni. Ghjuntu in Parighji, riunì i cuspiratori
dicisi à rinvarscià u Dirittoriu. À u so latu si schieroni u frateddu maiò
Ghjaseppu è soprattuttu u frateddu Lucianu, tandu prisidenti di u Cunsigliu di i
Cinquicentu, chì incù u Cunsigliu di l'Anziani custituiscìa u puteri
lighjislativu di a ripublica. Di i soi Nabulionu riiscì à avè u membru di u
Dirittoriu Roger Ducos è soprattuttu Emmanuel Joseph Sieyès, u celebru autori di
l'opusculu Chì hè u Terzu Statu? è ideolugu di punta di a burghesia
rivuluziunaria. Inoltri, di i soi si dichjarò l'astutissimu ministru di l'estaru
Talleyrand è u ministru di a pulizza Joseph Fouché. Paul Barras, u membru più
influenti di u Dirittoriu dopu Sieyès, cuscenti di i capacità di Nabulionu,
accittò d'alinià si ancu eddu.

Quandu fù cunnisciuta a falsa nutizia di un cumplottu missu in opara par
rinvarscià a ripublica, Nabulionu riiscì à fà vutà à u Cunsigliu di l'Anziani è
à u Cunsigliu di i Cinquicentu una risuluzioni chì trasfiria i dui Camari u 18
brumariu (9 nuvembri) fora Parighji, à Saint-Cloud; Nabulionu fù numinatu
cummandanti in capu di tutti i forzi armati. Quissa fù fatta par evità ch'è
duranti u colpu di Statu calchì diputatu pudissi appiddà ni à i citatini
parighjini par difenda a Ripublica contr'à u tentativu di Nabulionu.
L'intinzioni di Nabulionu era quidda di purtà i dui Camari à vutà autunumamenti
u so sciuglimentu è a cissioni di i puteri in i so mani. ùn fù micca cusì: u
Cunsigliu di l'Anziani firmeti fretu à u discorsu impasticciatu di Nabulionu par
fà prissioni annantu ad eddu, mentri quandu Nabulionu intrì in a sala di u
Cunsigliu di i Cinquicentu i diputati li si lanciàni contru dumandendu di vutà
par renda è Bonaparte for' di leghji (ciò chì vulia significà l'arrestu è a
mannara). In u mumentu in u quali simbrava ch'è u colpu di Statu fussi prossimu
à a catastrofa, ghjunsi u frateddu Lucianu à succorra Nabulionu, chì in i vesti
di prisidenti di i Cinquicentu iscì da a sala è arringò i truppi firmati
aliniati fora, urdinendu li ch'eddi disperdini i diputati cuntrarii à u
frateddu. Memurabili fù u mumentu in u quali puntò a so spada à u coddu di
Nabulionu è dichjarò: "Ùn esitariu micca un attimu à uccida me frateddu s'è
sapia ch'eddu attentava à a libartà di a Francia". I truppi, cumposti in gran'
parti di veterani di i campagni di Nabulionu, à u cummandu di u cugnatu di
st'ultimu, u generali Charles Victoire Emmanuel Leclerc è di u futuru cugnatu
Gioacchino Murat, intritini incù i baiunetti innestate è dispersini i diputati.
In a sirata, i Camari funi sciolti è fù vutatu u dicretu chì assignava i pieni
puteri à trè consuli: Roger Ducos, Sieyès è Nabulionu.

Numinati consuli pruvisorii, i trè novi patroni di a Francia scrissini incù dui
cummissioni spiciali una nova custituzioni, a custituzioni di l'annu VIII chì,
ratificata incù un plebiscitu pupulari, lighjittimava u colpu di Statu.
L'evuluzioni di a rivuluzioni si ripurtava oramai versu formi di guvernu più
aristucraticu, dimustrendu si micca pratichevuli molti di i tiurii
rivuluziunarii emersi in a rivuluzioni. In u pinsamentu puliticu di Sieyès, u
Cunsulatu avaria divutu essa un guvernu di i nutevuli, chì avaria assicuratu a
dimucrazia à traversu un cumplessu equilibriu di puteri. Stu prugettu fù mandatu
à l'aria da Nabulionu u quali, puri in tiuria ditintori di u solu puteri
esecutivu, avia in rialità faciuli ghjocu par subranà u puteri lighjislativu chì
era frammintatu in quattru Camari.

Duranti l'esiliu à Santi Elena, Nabulionu sottuliniò parechji volti ch'è a so
opara più impurtanti, quidda chì saria passata à a storia più ch'è tutti i
battaglii vinti, saria stata u so codici civili. U Codici nabulionicu chì
lighjittimò bon' parechji di l'idei illuministichi è ghjusnaturalistichi, fù
spurtatu dopu in tutti i paesi ind'eddi ghjunsini l'armati di Nabulionu, fù
presu à mudeddu da tutti i Stati di l'Auropa cuntinintali. Istituita l' 11 aostu
1799, a cummissioni incaricata di ridighja u codici civili (cumposta da u
Sicondu Consulu Jean-Jacques Régis de Cambacérès è da quattru avvucati), fù
prisiduta moltu spessu da Nabulionu stessu, u quali ni lighjia i bozzi duranti i
campagni militari è inviava à Parighji, da u fronti, i so idei nantu à u
prugettu. U 21 marzu 1804 u Codici Civili immediatamenti ribattizatu Codici
Nabulionicu, intria in vigori.

U Codici eliminava definitivamenti i lasciti di l'Ancien Régime, di u
feudalesimu, di i assulutisimu munarchicu, è criava una sucità privalintamenti
burghesa è liberali, d'inspirazioni laica, chì ci erani cunsacrati i dritti di
uguaglianza, sicurezza è prubità. Trà i principi di a Rivuluzioni, erani
salvavardati quiddi di a libartà parsunali, di l'ugualità davanti à a leghji, di
a laicità di u Statu (dighjà garantita da u Cuncurdatu) è di a libartà di
cuscenza, di a libartà di u travagliu. U Codici era statu parò pinsatu è ridattu
soprattuttu par valurizà l'ideali di a burghesia; par quissa sirvia soprattuttu
à arrigulà quistioni riguardanti i cuntratti di prubità è a stessa
lighjislazioni riguardu à a famiglia era di natura contrattualistica. A
struttura familiari ch'è u Codici cunsacra era di tipu paternalisticu: u babbu
pò fà imprighjunà i figlioli par sei mesa senza cuntrollu di l'auturità è
amministreghja i bè di a moglia. Eppuri era garantitu u divorziu bench'è resu
cumplessu rispettu à l'ebbica rivuluziunaria.

A sera di u 10 uttrovi 1800 Nabulionu, mentri assistia à un'opara à u Théatre de
la République, saria divutu cada sottu i pugnalati di quattru sicarii, ma u
cumplottu fù svintatu à l'ultimu mumentu grazia à una suffiata, chì parmissi à a
pulizza d'intarvena arristendu tandu i quattru attentatori in u tiatru stessu.
L'avvinimentu passarà à a storia cù u nomu di cuspirazioni di i pugnali.

Pocu dopu, a notti di Natali di u listessu annu, Nabulionu, a moglia è a so
seguita scamponi miraculusamenti à un attentatu cù a dinamita in i stradona di
Parighji, mentri si ricavani à l'Opara. Nabulionu ni prufittò par metta fora
leghji i ghjacubini, molti di i quali funi esiliati in Guyana, è disperda i
munarchichi. L'oppusizioni ùn abandunava micca è s'ebbi nutizia di attentati in
priparazioni contru ad eddu. Infatti era udiatu sii da i ghjacubini, chì dopu i
misuri di ricunciliazioni naziunali, com'è l'amnistia generali è u drittu à a
riintrera par i nobili emigrati par scampà à u tarrori, timiani ch'eddu vulissi
ristaurà a munarchia, sii da i realisti, chì u cunsidiravani com'è l'usurpatori
di u lighjittimu suvranu Luigi XVIII.

Di marzu 1804, par dà un signali forti à i Burboni, chì cumpluttavani sempri par
vultà annantu à u tronu francesu, Nabulionu feci catturà à Ettenheim, piccula
cità di u statu di u Baden situata vicinu à a cunfina francesa, u duca di
Enghien, liatu à a famiglia riali esiliata, chì fù inghjustamenti accusatu di
cuspirazioni contru u Prima Consulu è fucilatu subitu dopu. L'avvinimentu
suscitò l'indignazioni di tutti i corti auropei par l'arruganti viulazioni di a
suvranità di un statu estaru da parti di a Francia è par a sorti risirvata à u
povaru duca, è cunferì un' ombra nigativa à l'imaghjini aurupea di Bonaparte, à
a quali quantunqua u Prima Consulu di tandu tinia multissimu. U generali Moreau,
implicatu in u cumplottu realistu ma idulu di i ghjacubini, fù inveci cundannatu
à soli dui anni di prighjò, successivamenti scambiati incù a pussibilità di
spatrià si in i Stati Uniti, da induva parò Moreau vultarà in 1813 par uniscia
si à l'armata russia è mora duranti a battaglia di Dresda.

Duranti l'assenza di Nabulionu impignatu in Egittu, i francesi erani stati
parechji volti battuti in Italia è in Alimagna da l'austriachi è da i russii à
Cassano di Adda, à Novi è nantu à u Renu. A Siconda cualizioni antifrancesa avia
rinvarciatu a Ripublica Napulitana di u 1799, fundata da i francesi, quidda
Rumana è a Ripublica Cisalpina. U 6 maghju 1800, sei mesa dopu u colpu di Statu
di u 18 brumariu, Nabulionu assunsi u cummandu di a cusidditta Armata di
riserva, distinata à essa trasfirita in Italia par rinvarcià a sorti di a
guerra. U Prima consulu vidò incù grandi abilità strategica a marchja di u so
armata; varcò l'Alpi à a bocca di u Gran'San Bernardu è colsi di suspresa
l'austriachi impignati in l'assediu di Ghjenuva. U numicu fù prestu battutu in a
battaglia di Montebello, mentri Nabulionu riintrò à Milanu. U 14 ghjugnu 1800
ebbi locu a dicisiva battaglia di Marengo.

Fù a più famosa di i battagli nabulionichi in Italia, aspramenti cumbattuta è
incù cunsiquenzi dicisivi. Nabulionu fù inizialamenti missu in difficultà da
l'attaccu austriacu è risicò a scunfitta, ma à ottu ori di sera a battaglia si
cunclusi incù a cumpletta vittoria di u Prima consulu. À rinvarcià a cunclusioni
di a battaglia fù l'arrivu in u prima dopu meziornu di i truppi di rinforzu di u
generali Louis Desaix chì parmissi à Nabulionu di contrattaccà incù successu
l'armata austriaca di u generali Michael von Melas, dighjà certu di a vittoria.
U generali Desaix murì duranti i fasi finali di a battaglia. In Milanu fù
pruvisuriamenti ricustituita a Ripublica Cisalpina chì sarà sustituita dopu à a
Cunsulta di Lione da a Ripublica Taliana (1802-1805).

In u 1802 Nabulionu fù pruclamatu Prisidenti di a Ripublica Taliana, titulu
ch'eddu cunsirvarà sinu à u 17 marzu 1805 quand'eddu assumarà quiddu di Rè
d'Italia, mentri u patriziu milanesu Francescu Melzi di Eril fù numinatu vice
Prisidenti.

Incù a paci di Amiens di 1802 ancu l'Inghilterra firmava a paci incù a Francia.
Nabulionu avia distruttu a nova cualizioni antifrancesa, assicurendu si ancu
l'appoghju di u zaru di Russia Lisandru I. Par dui anni l'Auropa fù finalmenti
in paci.

In 1802 Nabulionu vinditi una parti di u Nordu America à i Stati Uniti com'è
parti di l'Accordu nantu à a Louisiana: avia appena risoltu un grossu prublemu
militaru quandu l'armata, mandata à ricunquistà Santu Domingu, dopu à avè
affruntatu a rivolta iniziata da Toussaint Louverture, fù culpitu da a frebba
giadda. A rivolta fù quantunqua truncata. Incù i forzi di u Punenti in
cundizioni tali ch'eddi ùn pudiani micca agiscia, Nabulionu capì ch'eddu ùn
avaria micca pussutu difenda a Louisiana è dicisi di venda la (8 aprili 1803).
Ristabilì, in 1802, a schiavitù in i culonii francesi.

Dopu ch'è Nabulionu ebbi allargatu a so influenza à a Svizzara è à i stati
tedeschi, una disputa annantu à Malta furnì à l'Inghilterra u pritestu in u 1803
par dichjarà a guerra à a Francia è furniscia sustegnu à i munarchichi francesi
chì si uppuniani ad eddu.

Oramai consulu à vita, Nabulionu era in pratica suvranu assulutu di a Francia. U
18 maghju 1804 u Senatu u pruclamò imperatori di i francesi.

U 2 dicembri di u 1804, in a cattidrali di Notre-Dame in Parighji, fù cilibrata
a cirimonia d'incurunazioni: dopu ch'è l'insegni imperiali funi biniditti da
papa Pio VII, Nabulionu incurunò prima s'è stessu imperatori di i francesi, è
dopu imperatrici a so moglia Ghjasippina di Beauharnais. Sò apocrifi i boci
sicondu i quali Nabulionu avaria strappatu a curona da i mani di u Papa duranti
a cirimonia, par ùn assughjittà si micca à l'auturità pontificia: u papa Pio VII
a s'aspittava è ùn tuccò mai a curona incù i so mani.

Successivamenti, u 26 maghju 1805 in u Domu di Milanu, Nabulionu fù incurunatu
Rè d'Italia incù a Curona Ferrea, da sempri custudita in u Domu di Monza.

L'incurunazioni à Milanu fù fastosa, è accumpagnata da i so più fideli
cullaburatori in Italia, com'è u cardinali Bellisoni, u Fenaroli, u Baciocchi, u
Melzi è Aldini. In st'occasioni Nabulionu, postu si a curona imperiali nantu à u
capu prununciò i famosi paroli: "Diu a m'hà data, guai à chì a tocca".

Rinascìa in Francia a munarchia, ma ùn era micca listessa munarchia ch'è quidda
chì era stata rinvarsciata in 1792, dighjà priva di i puteri in 1789. Nabulionu
ùn era micca "rè di Francia è di Navarra par grazia di Diu", com'eddi citavani i
formuli di l'Ancien Régime, ma "Imperatori di i francesi par vulintà di u
populu", ancu s'è i ducumenti ufficiali mantiniani una formula di cumprumissu
("Nabulionu, par a grazia di Diu è i custituzioni di a Ripublica, Imperatori di
i Francesi"). Fù in sustanza un novu rè di i francesi, tantu ch'è da eddu ani a
so urighjina bon' parechji di l'attuali munarchii muderni auropei; è fù in
effetti una munarchia, postu ch'è Nabulionu era u patronu assulutu, ancu s'è una
munarchia chì parò ùn si riferia micca à a nubiltà feudali di l'Ancien Régime,
ma in a quali si rializavani parechji principi illuministichi di a burghesia.

In u 1805 si furmò in Auropa a terza cualizioni contru à Nabulionu; avia
trascorsu l'ultimu annu nantu à i costi di a Manica, à priparà una vasta
uparazioni militara contru à a Gran'Britagna ma, cumprindendu i difficultà di
un'uparazioni di sbarcu in l'Isuli Britannichi è priaccupatu da i prupositi
aggrissivi di i putenzi cuntinintali, dicisi finu da aostu di rinuncià à i so
piani d'invasioni è d'urganizà un rapitu trasfirimentu à marchji furzati di
l'intreia armata, tandu dinuminata Grandi Armata, da i costi di a Manica finu à
u Renu è à u Danubiu par scunfighja i forzi numichi nantu à u cuntinenti.
Nabulionu avia fattu bè i so conti: u 21 uttrovi, infatti, à largu di Trafalgar
a flotta francesa cummandata da l'ammiragliu Pierre Charles Silvestre de
Villeneuve era cumplittamenti anniintata da l'inglesi à u cummandu d'Horatio
Nelson, chì murì duranti u scontru, culpitu da un tiru di muschettu. Svaniani
par sempri i sogni d'invasioni di l'Inghilterra.

I forzi cualizati par u più austriachi è russii (sottu u novu zaru Lisandru I),
ancu s'è incù a neutralità di a Prussia, erani più numarosi ma divisi. Ci erani
dui fronti principali: quiddu germanicu, induva Nabulionu in parsona avia
assuntu u cummandu di a Grandi Armata è quiddu talianu induva u generali Andrea
Massena vidava l'Armata d'Italia. Incù un'abili manovra strategica Nabulionu
acchjirchjò è custrinsi à a resa l'armata austriaca di u generali Karl Mack à
Ulma (20 uttrovi), è, mentri u marescialu Massena cumbattia in Italia a
battaglia di Caldiero (30 uttrovi), intrì incù l'armata à Vienna, dopu à avè
suparatu u Danubiu incù un stratagema di Gioacchino Murat. Eppuri l'armati
cualizati austru-russii erani sempri in campu è a situazioni di Nabulionu paria
difficiuli. U 2 dicembri 1805, annivirsariu di a so incurunazioni, l'imperatori
cumbattì è vinsi a battaglia di Austerlitz, pruvuchendu a disgrigazioni di a
cualizioni.

Firmata in a storia com'è u so capilavoru tatticu, incù a battaglia di
Austerlitz, Nabulionu ottensi una pusizioni di predominiu in Auropa. U ghjornu
dopu i suvrani d'Auropa chersini a paci. L'Austria pirdia ancu Vinezia, chì era
unita à u regnu d'Italia, è pirdia ogni cuntrollu nantu à a Germania, chì tandu
si ricustruiscìa com'è Cunfederazioni di u Renu, prima sumenti di l'unità
tedesca sottu u cuntrollu direttu di Nabulionu. Si conta chì, dopu avè saputu di
Austerlitz, u prima ministru inglesu William Pitt avissi chertu à una nipoti
d'arrutulà a carta di l'Auropa esposta in un curridori di casa. "Ùn ci sirvirà
micca par alminu deci anni".

L'annu dopu Nabulionu duviti affruntà a quarta cualizioni, custituita da
Gran'Britagna, Prussia è Russia; l'imperatori presi subitu l'offensiva è, dopu
una magistrali manovra strategica, scunfissi cumplittamenti a rinumata armata
prussiana in a battaglia di Jena (14 uttrovi 1806). A Grandi Armata catturò o
dispersi i resti di l'armata numica è Nabulionu intrì à Berlinu u 27 uttrovi.
Eppuri a guerra cuntinuò; l'armata russia era in avvicinamentu par succorra a
Prussia è l'imperatori marchjò dirittamenti versu a Vistola par batta la; a
pupulazioni polacca si rivultò à favori di i francesi.

Dopu una dura risistenza, ancu l'armata russia, chì avia inflittu pisanti
perditi à i francesi in a sanguinosa è indecisa battaglia di Eylau, fù scunfittu
u 14 ghjugnu 1807 in a dicisiva battaglia di Friedland. U zaru Lisandru I fù
infini custrettu à firmà a paci, in l'incontru di Tilsit. In quidd'incontru
l'Auropa fù ufficiusamenti divisa in zoni d'influenza: si dicisi, in una nota
sicreta alligata à u trattatu di Tilsit, ch'è i tarritorii trà l'fiumu Elba è u
Memel avariani furmatu a barriera di divisioni trà i dui grandi imperi. Firmava
aparta a quistioni di a Polonia, ch'è Nabulionu vulia renda indipindenti,
cuntrariamenti à l'intinzioni di u zaru.

Quandu u papa ricusò d'aderiscia à l'embargu in i cunfronti di l'Inghilterra,
dichjarendu ch'è i so qualità di pastori univirsali l'impuniani a neutralità,
Nabulionu feci accupà Roma da u generali Miollis è u 7 maghju 1809 urdinò
l'annissioni di u Statu Pontificiu à l'Imperu francesu. U papa risposi incù una
bolla di scomunica è Nabulionu urdinò à Miollis di pruceda à l'arrestu di u
pontefici. Feci subitu u nicissariu u generali Radet chì u feci traspurtà, incù
u Sigritariu di Statu cardinali Bartolomeo Pacca, à Grenoble, indi à
Fontainebleau, induva Nabulionu riiscì solu quattru anni dopu à strappà li
l'appruvazioni d'un novu Cuncurdatu.

Par metta in ghjinochju l'Inghilterra, unica putenza sempri in armi contru a
Francia, Nabulionu avviò un embargu. Eppuri 'ss'embargu, chjamatu Bloccu
Cuntinintali (postu ch'è, in l'intinzioni di u Bonaparte, tutta l'Auropa
cuntinintali avaria divutu aderiscia à l'embargu contru à l'isuli britannichi)
ùn deti micca i risultati spirati. U faddimentu di u bloccu fù divutu à u fattu
ch'è molti paesi auropei, par mutivi di cunvinienza ecunomica, ùn ci
aderisciarani micca cumplittamenti, cuntinuendu à mantena scambii cummirciali
incù l'Inghilterra. Nabulionu inoltri, par culpiscia u Portugallu chì mantinia
aparti i so porti à a flotta inglesa, invasi a Spagna è u Portugallu stessu,
mentri dopu a scelta di a Russia d'escia da u bloccu, custringhjarà Nabulionu à
affruntà una campagna à livanti chì par eddu sarà catastrofica.

In u 1808, sfruttendu un cuntrastu in a famiglia riali spagnola trà u rè Carlu
IV è u figliolu, u principi di l'Asturie Ferdinando, Nabulionu i custrinsi
tremindù à abdicà è missi annantu à u tronu di Spagna u so frateddu Ghjaseppu
Bonaparte, fendu la cusì entra dirittamenti in l'orbita di l'Imperu francesu. À
listessu tempu, i truppi francesi invadiani è cunquistavani u Portugallu; ma a
situazioni divintò prestu prublematica. I britannichi, infatti, fecini sbarcà in
Portugallu truppi à u cummandu di u generali sir Arthur Wellesley, futuru duca
di Wellington, chì riiscì à libarà u Portugallu, cuntrastendu a campagna in
Spagna. Quì, infatti, a pupulazioni era mossa contru l'accupazioni francesa è
avia principiatu una sanguinosa guerriglia chì missi in gravi difficultà
l'armata accupanti, custringhjendu Ghjaseppu à abbandunà a capitali è à chera
l'intarventu direttu di Nabulionu.

L'imperatori scesi incù una parti di a Grandi Armata in iSpagna è u 4 dicembri,
dopu una rapita è vitturiosa campagna, intrì à Madrid incù i so truppi. Eppuri
Nabulionu ùn riiscì micca à riprima a risistenza naziunalista spagnola nè à
distrughja u corpu di spidizioni britannicu passatu à u cummandu di u generali
John Moore, chì riiscì à evacuà a penisula iberica via mari. A Spagna firmeti
cusì una spina in u fiancu, custringhjendu l'imperatori, chì pocu tempu dopu
duviti vultà rapidamenti in Parighji par via di i nutizii di una nova cualizioni
in fasa d'urganisazioni contru ad eddu, à lascià truppi moltu numarosi in a
penisula iberica.

Nonustanti i difficultà d'urganisazioni iniziali, Nabulionu fù in gradu à parta
da aprili 1809 d'affruntà a quinta cualizioni; mustrendu dinò una volta a so
netta supiriurità di stratega, l'imperatori ottensi una seria di vittorii contru
l'austriachi cummandati da l'arciduca Carlu, culminati in a battaglia di Eckmühl
u 22 aprili 1809. Nabulionu accupò Vienna è u Casteddu di Schönbrunn u 12 maghju
1809. A battaglia di Aspern-Essling inveci tarminò incù un insuccessu di
Nabulionu chì à a fini vinsi puri, trà u 5 è u 6 lugliu 1809 a dicisiva
battaglia di Wagram. L'Austria subì pisanti cundizioni di paci: u Trentino-Altu
Adige/Sudu Tirolo, a Baviera, l'Istria è a Dalmazia funi persi. L'indennità di
guerra fù enorma.

À parta da 1810 l'aspettu fisicu di Nabulionu cambiò è a so saluta principiò à
calà; u trascorra di u tempu è l'enormu impegnu di guvernu è amministrazioni di
l'Imperu cumincetini à stancà lu; beddu diffarenti da u "scaramouche sulfureu",
magru, incù i capeddi longhi nantu à i spaddi, imbruscatu è umbrosu di a
ghjuvantù, aumintò di pesu, i capeddi tagliati corti si appuculitini, u visu si
feci pienu è a grela livida. Puri mantinendu in u cumplessu una grandi lucidità
intillettuali è una tinaci risulutezza, mustrò di tantu in tantu una calata di i
so capacità di cuncintrazioni è di dicisioni. Disuria è gastralgia si fecini più
friquenti.

In u 1810, l'Auropa era difinitivamenti ridisignata sicondu u vulè nabulionicu.
I tarritorii sottu u cuntrollu direttu francesu s'erani espansi beddu più aldilà
di i tradiziunali cunfini pre-1789; u restu di i Stati aurupei era o so
satellitu o so alliatu. U regnu d'Italia era numinalamenti guvirnatu da
Nabulionu, ma rettu da u vicirè Eugenio di Beauharnais (figliolu di prima lettu
di a moglia di Nabulionu, Ghjasippina); u principatu di Lucca è Piumbinu (da
1805 à 1814) fù assignatu à Felici Baciocchi, ma in rialità guvirnatu da a so
moglia è à tempu suredda di l'Imperatori Elisa. Da u 1809 a stessa Elisa fù ancu
missa à capu di i trè dipartimenti tuscani annessi à l'Imperu incù u titulu di
Granduchessa di Tuscana, chì si aghjunsi à quiddu di Principessa di Lucca è
Piumbinu, rimanendu frà altru i dui tarritorii disghjunti; à a suredda Paulina,
spusata cù u principi Camillo Burghesu, andò u ducatu di Guastalla, cidutu dopu
à u regnu d'Italia; u frateddu maiò Ghjaseppu ricivia u tronu di Spagna; u
frateddu Luigi ricivia u tronu di Olanda, dopu à avè spusatu Ortensia di
Beauharnais, figliola di a moglia di Nabulionu, Ghjasippina; u frateddu
Ghjirolmu ebbi u regnu di Vestfalia; u generali Gioacchino Murat, dopu
mariscialu di l'Imperu, ebbi u regnu di Napuli, dopu à avè spusatu a suredda di
Nabulionu, Carulina; u mariscialu Bernadotte ebbi u tronu di Svezia, ma beddu
prestu tradì u so exi capu intrendu in a cualizioni chì l'avaria ditrunizatu. A
Cunfederazioni di u Renu era di fattu sottu u cuntrollu di Nabulionu.

Dopu a paci di Schönbrunn, Nabulionu è l'austriacu Metternich s'erani accurdati
par un matrimoniu di Statu. U 14 dicembri 1809, Nabulionu divurziò da
Ghjasippina di Beauharnais, a moglia certu infideli ma mori amata. U 1º aprili
1810 Nabulionu spusò a figliola di l'imperatori d'Austria, Maria Luisa, nipoti
di Maria Antunietta, a righjina scapata duranti a Rivuluzioni (ciò chì ùn
pruvucò micca pochi pulemichi in Francia). Incù stu matrimoniu l'Austria s'era
liata à Nabulionu, ciò chì purtava à a criazioni d'un'allianza guasgi
indissulubili. Nabulionu ebbi un eredi lighjittimu da Maria Luisa, natu dopu un
partu difficiuli u 20 marzu 1811. Eppuri l'eredi di l'Imperu, Nabulionu
Francescu, dittu u rè di Roma (Nabulionu II), ùn cuddò micca in rialità mai à u
tronu: Nabulionu fù ditrunizatu pochi anni dopu è Nabulionu II murì
successivamenti à soli 21 anni.

Nonustanti l'accordi stabiliti à Tilsit, u zaru Lisandru I di Russia timia
l'egemunia nabulionica è ricusò di cullaburà incun eddu riguardu à u Bloccu
Cuntinintali, par ùn dannighjà micca l'ecunumia russia è parchì sicritamenti
spirava di furmà una nova cualizioni antifrancesa. Nabulionu dicisi di principià
una campagna dicisiva contru à a Russia par sottumetta u zaru à u so sistemu di
puteri in Auropa, custringhja lu à aderiscia à u Bloccu, privà lu di a so
influenza in Pulonia, Balcani, Finlandia è Persia. L'imperatori dispunia di
circa 700.000 omini, di i quali circa 300.000 francesi è u restu cuntingenti
stranieri pruvinenti da tutti i stati vassalli è alliati di u Grandi Imperu. I
russii, cummandati prima da u generali Michael Barclay de Tolly è dopu da u
generali Mikhail Kutuzov, timurosi d'affruntà a pripundiranti armata numica è
intimichiti da a riputazioni militara di Nabulionu, dicisini à l'iniziu di
ritirà si in u cori di a Russia.

Una seria di vasti manovri strategichi, cuncipiti da Nabulionu par scunfighja
l'armata numica è cunchjuda rapidamenti a guerra, faddini par via di l'arrori di
i so tinenti, di i difficultà di u tarrenu è di i tattichi prudenti di i so
avvirsarii; à Vilna, à Vitebsk è soprattuttu in a battaglia di Smolensk è in a
battaglia di Valutino i russii, battuti ma micca distrutti, riiscini à evità un
scontru dicisivu è à tena si in daretu versu u livanti.

Finalmenti u 7 sittembri, dopu à a dicisioni di u generali Kutuzov di cumbatta
par difenda Mosca, ebbi locu a grandi battaglia di Borodino, à punenti di a
cità: dopu una battaglia sanguinosa è accanita, i russii, scunfitti, vultetini à
daretu è Nabulionu intrì in Mosca una sittimana dopu, in u dopu meziornu di u 14
sittembri, dopu à avè postu u so quartieri generali annantu à a cuddina
Poklonnaja, cunvintu ch'è Lisandru avaria niguziatu a paci. Stabilitu si in u
Cremlinu, Nabulionu ùn pudia micca imaginà ch'è a cità cumplittamenti biota
nascundessi in rialità un'insidia: in a notti Mosca cuminciò à brusgià, essendu
stati appiccati i fiammi da parechji russii nascosti in i casi. Nabulionu, chì
avia pruvatu parechji volti di fà un accordu incù Lisandru I, si resi contu di a
nicissità di ritirà si vistu chì l'inguernu s'avvicinava. Deti par quissa ordini
di principià a ritirata: era fermu à Mosca micca più di trenta cinqui ghjorna.

A Grandi Armata francesa suffrì gravi perditi in u corsu di a disastrosa
ritirata; a spidizioni era principiata incù circa 700.000 omini (frà i quali
pocu menu di a mità erani francesi) è 200.000 cavaddi, à a fini di a campagna
pocu più di 18.000 omini righjunsini Vilna firmendu in i ranghi; à quisti si
aghjunsini dopu quaranta mila isulati in i ghjorna dopu. In tutali più di
400.000 funi i morti è 100.000 i prighjuneri. Sopravvissini inoltri solu 10.000
cavaddi. Trà u 25 è u 29 nuvembri, infatti, i resti di l'armata, distrutta prima
da u caldu è dopu da u fretu (u cusiddittu "generali Inguernu") funi in
gran'parti anniintati da i russii duranti u passaghju di a Beresina. Intantu,
Nabulionu era statu infurmatu di a nutizia ch'è in Parighji u generali Malet
avia diffusu a nutizia di a morti di l'imperatori è pruvatu un colpu di Statu.

A prima à uniscia si à a vitturiosa Russia fù a Prussia chì, abbandunendu
l'allianza incù Nabulionu, si dichjarò à fiancu di u zaru è di a Gran'Britagna.
Era a sesta cualizioni. Nabulionu dopu à essa riintratu à Parighji urganizò in
freccia, incù l'afflussu di ghjovani ricluti, una nova armata è scunfissi i
prussiani prima in à Lützen è dopu in à Bautzen di maghju 1813. Ma l'insidia più
grandi era l'Austria, a quali - micca rispittosa di i patti - era pronta à
scavalcà ancu un matrimoniu di statu com'è quiddu di Nabulionu incù Maria Luisa
à u fini di scunfighja l'udiatu numicu. In u corsu d'un mimurabili è timpistosu
incontru bilatirali à Dresda, Nabulionu è Metternich ùn riiscini micca à
ghjunghja à un accordu, è u 12 aostu l'Austria s'uniscia à a cualizioni
antifrancesa. Dopu un'ultima impurtanti vittoria francesa in a battaglia di
Dresda, i forzi nabulionichi funi custretti pianamenti à vultà à daretu sottu a
prissioni cunghjunta di l'armati d'Austria, Russia, Prussia è Svezia; l'armata
svidesa era cummandata da l'exi mariscialu francesu Jean-Baptiste Jules
Bernadotte. In a dicisiva battaglia di Lipsia, ditta Battaglia di i Nazioni
parchì ci participàni armati di tutta l'Auropa, l'inespirienza di l'armata
francesa, a difizzioni di i cuntingenti tedeschi è a supiriurità numerica di i
forzi numichi funi i fattori chì ditarminàni a scunfitta di Nabulionu. L'armata
francesa fù custretta à ritirà si à traversu a Germania in piena insurrizioni
contru à l'accupazioni nabulionica, mentri ancu l'Olanda si rivultava è a Spagna
era oramai persa.

Riintratu à freccia à freccia in Parighji, Nabulionu divia subiscia tandu
l'insuburdinazioni di tutti i corpi pulitichi: i Camari dinunciàni solu tandu a
so tirannia, a nova nubiltà da eddu criata li vultò i spaddi, u populu oramai
stancu di a guerra firmeti fretu, i marisciali di l'Imperu cumincetini à
difiziunà: trà i principali, Gioacchino Murat chì passò à u numicu par cunsirvà
u regnu di Napuli.

U ghjornu di Natali di 1813 a Francia fù invasa da l'armati di a cualizioni. Un
mesi dopu, u 25 ghjinnaghju 1814, cunsignatu à u frateddu Ghjaseppu u cuntrollu
di Parighji è à a moglia Maria Luisa a righjenza, salutatu u picculu figliu
ch'ùn avaria mai più rivistu, Nabulionu si mettia à u cummandu d'un armata di
60.000 veterani di a Vechja Vardia. Par dui mesa, Nabulionu tinì testa à u
numicu in ciò chì sarà difinita da parechji com'è a so campagna più brillanti,
vincendu à Brienne (probbiu ind'eddu avia studiatu l'arti militara), à
Champaubert, Montmirail, Château-Thierry, Vauchamps, Mormant, Montereau,
Craonne, Laon. Scunfittu infini da i forzi prussiani di u feldmariscialu von
Blücher, da quiddi austriachi è da quiddi russii di Wintzingerode, cuscenti di
ùn pudè micca anticipà i truppi numichi in marchja annantu à Parighji, Nabulionu
vultò in daretu à Fontainebleau induva, saputa a nutizia di u tradimentu di u
generali Marmont chì s'era arresu incù i so truppi à l'alliati, è scuraghjitu da
l'attitudina di rinunciamentu di u mariscialu Michel Ney, u 4 aprili annunciò
ufficialamenti a so intinzioni di chera a paci.

Intantu u frateddu Ghjaseppu avia capitulatu è u numicu era intrutu vitturiosu
in Parighji u 31 marzu incù à a testa u zaru Lisandru I, chì u ghjornu dopu avia
dighjà fattu ustintà annantu à i mura di Parighji a so pruclama indirizzata à u
populu francesu.

À Fontainebleau Nabulionu passò ghjorna duri è difficiuli. Li ghjunsi nutizia
ch'è u numicu avia riittatu a so pruposta di paci chì stabiliscìa u ritornu à i
"cunfini naturali" di a Francia. U zaru Lisandru I l'imposi l'abdicazioni. Eddu,
dopu à avè parechji volti esitatu, dicisi d'abdicà in favori di u figliolu è di
a righjenza di Maria Luisa. Ma u numicu scelsi un'abdicazioni tutali, postu ch'è
Talleyrand avia dighjà presu accordi par ristaurà nantu à u tronu i Borboni.
Nabulionu, indignatu, minacciò di rimetta si à a testa di i so armati è di
marchjà annantu à Parighji, ma i marisciali u custrinsini à ceda. L'abdicazioni
divintò effittiva u 6 aprili.

Imbarcatu si à freccia à freccia in Marseglia nantu à a fregata inglesa HMS
Undaunted cummandata da Thomas Ussher, u 4 maghju 1814 sbarcò à l'isula d'Elba,
induva u numicu avia dicisu d'esilià lu, puri ricunniscendu li a suvranità nantu
à l'isula incù u rangu di principi è a cunsirvazioni di u titulu d'imperatori.

Ancu s'eddu era impignatu in i travagli à l'Elba, Nabulionu cuntinuava à riceva
sicritamenti nutizii di a situazioni francesa par via di parechji telegrafi
ottichi dislucati nantu à l'alturi di l'isula. U novu suvranu, Luigi XVIII
Borbone, era mal'vistu da a pupulazioni: in u solcu di a Ristaurazioni, Luigi
smantiddava pianu pianu tutti i cunquisti di a Rivuluzioni lighjittimati da
Nabulionu. Sti nutizii, aghjunti à a boci oramai certa ch'è i numichi erani
prossimi à trasfiriscia lu luntanu da l'Auropa, purtàni Nabulionu à agiscia.
Prufitendu di l'assenza di u cummissariu inglesu sir Neil Campbell, chì s'era
ricatu à Livornu, Nabulionu lasciò l'Elba u 26 frivaghju 1815, salutatu da a
pupulazioni di Portufarraiu, incù una flotta di setti bastimenti è circa milla
omini chì suvitavani.

L'imperatori elusi a surviglianza di a flotta inglesa è u 1a marzu 1815 sbarcò
in Francia in u golfu di Cannes, à Antibes: principiavani i lighjindarii "Centu
ghjorna". A pupulazioni l'accolsi incù un entusiasmu stunanti è l'armati chì
l'erani stati inviati contru da Luigi, inveci d'arristà lu, si unitini ad eddu.
U prima fù u 5° di linia di Grenoble: Nabulionu mossi incontru à i suldati di
l'armata burbonica è gridò "Chì voli sparà à u so Imperatori hè libaru di fà
lu". Dopu si cunsignàni l'armati vidati da Charles de a Bédoyère è da u
mariscialu Ney, chì prima di renda si à Napuli avia ghjuratu in i mani di Luigi
XVIII ch'eddu avaria cunduttu Nabulionu in Parighji "in una cabbia di farru".
Tremindù i generali avariani pagatu incù a fucilazioni u voltafaccia. U 20 marzu
Nabulionu intrì triunfalamenti in Parighji, mentri Luigi era fughjitu in freccia
versu Gand annantu à u sughjirimentu di Talleyrand, u quali à u Cungressu di
Vienna spinsi i testi curunati à ripiglià a spada contru u dispotu.

Avendu riurganizatu prestu l'armata, Nabulionu chersi à i numichi chì s'erani di
novu cualizati a paci à a sola cundizioni di mantena u tronu di Francia: ùn fù
micca ascultatu. Intantu, in campu puliticu, l'imperatori avia beddu capitu i
limiti di u so guvernu pricidenti è avia prumulgatu una custituzioni
maghjuramenti liberali, l'Attu addiziunali, chì cuncidia un puteri maiò à i
camari è a libartà di stampa. Par evità una nova invasioni di a terra di a
patria, Nabulionu feci a prima mossa intrendu à l'impruvisu in Belgica, induva
erani posti l'armata britannica è l'armata prussiana. U so pianu prividia una
manovra annantu à dui ali chì avariani divisu è scunfittu siparatamenti i
prussiani è i britannichi prima ch'eddi possini, supiriori di numaru,
cunghjunghja si. L'ala dritta cummandata da eddu impignò è scunfissi i prussiani
di u generali Blücher in a battaglia di Ligny, mentri u mariscialu Ney attaccò i
britannichi di u duca di Wellington à Quatre-Bras, ma nissunu di i dui
cumbattimenti ebbi un esitu ditarminanti. Cusì si ghjunsi à u 18 ghjugnu 1815, a
ghjurnata di a battaglia di Waterloo, discritta ancu da Victor Hugo. U pianu
strategicu generali di Nabulionu fù anniintatu da parechji arrori di i so
marisciali, principalamenti Emmanuel de Grouchy, u quali, inviatu à intarcittà a
culonna prussiana sfughjita à Ligny, in pratica si limitò solu à prusegua a
vardia da daretu di i forzi prussiani chì s'erani intantu riurganizati è chì,
grazia à a so ditarminazioni, riiscini à ricunghjunghja si incù Wellington
probbiu in a fasa dicisiva di a battaglia. I forzi britannichi di u duca di
Wellington è quiddi prussiani di Blücher riiscini à scunfighja i francesi.

Nabulionu feci parechji sbagli tattichi in a so ultima campagna è inoltri si
sbagliò in a scelta di i tinenti, rinuncendu à u mariscialu Louis Nicolas
Davout, lasciatu à Parighji, è affidendu si à Grouchy, inespertu d'incarichi di
cummandu, è à Ney, famosu par u so curaghju ma micca par a so intellighjenza
tattica, chì u so cumpurtamentu inutulamenti avvintatu fù frà i fattori
ditarminanti di a disfatta. L'ultimu à renda si fù u ghjovanu generali di a
Vardia imperiali Pierre Cambronne chì incù a Vechja Vardia cuprì a ritirata di
l'armata scunfitta à a volta di Parighji.

Nabulionu s'era dimustratu ottimistu duranti a battaglia: "Wellington hè un
pessimu generali. Stasera faremu cena à Bruxelles", avia dichjaratu a matina. In
a sirata inveci, l'imperatori era nantu à a strada di ritornu par Parighji
cuscenti di a cirtezza di a fini d'ogni sognu di soiu.

Quandu li fù imposta da a Camara a nova abdicazioni, sottu i prissioni di u
putenti Fouché ("L'aviariu duvutu fà impiccà prima", sbuttò Nabulionu), dichjarò
ch'eddu s'aia da immulà "in olucaustu par a Francia" è chersi in vanu ch'edda
fussi rispittata a so vulintà di pona annantu à u tronu à l'ità ghjusta u so
figliolu Nabulionu II. I forzi numichi, viciversa, intritini in Parighji è
rimissini annantu à u tronu Luigi XVIII. Nabulionu si rifughjò à u casteddu di
Malmaison, a vechja casa ind'eddu era statu incù a moglia Ghjasippina, morta da
pocu. A so intinzioni era di fughja in i Stati Uniti, ma ricusò di travistì si
com'è ci saria vulsutu par isfughja à a cattura, parchì quissa avaria infamatu u
so onori. Inveci, incù un gestu storicu, u 15 lugliu 1815 Nabulionu si arresi à
l'inglesi cuddendu à bordu di a navi HMS Bellerophon.

U 16 uttrovi 1815 a navi di battaglia inglesa HMS Northumberland ghjunsi in
Sant'Elena, un'isula in l'Uceanu Atlanticu, cù un priziosu caricu. Induva, incù
un picculu suvitatu di fidelissimi, fù trasfiritu in u paesi internu di
Longwood, ind'eddu firmeti finu à a so morti.

Nabulionu dittò i so mimorii è sprimò u so disprezzu par l'inglesi,
parsunificati in l'udiosa figura di u "carciarieri" di Nabulionu sir Hudson Lowe
(chì da u trattamentu duru risirvatu à Nabulionu ùn ottensi alcunu avantaghju
par a so carriera, ma fù piuttostu accusatu d'essa statu troppu siveru in i
cunfronti di l'imperatori francesu). Nantu à a basa di i so ricordi, espressi in
longhi cunvarsazioni guasi cutidiani, u conti de Las Cases scrissi U Mimuriali
di Sant'Elena è in a siconda mità di l'aprili 1821 ridighjiti eddu stessu i so
ultimi vulintà, è molti noti di margina (par un tutali di 40 pagini).

I dulori à u stomacu chì ni suffria dighjà dipoi un certu tempu, diventati più
acuti in u clima inuspitalieri di l'isula è incù u duru rigimu chì l'era statu
impostu, u condussini à a morti u 5 maghju 1821 à 17:49 ori. L'ultimi paroli di
Nabulionu funi Francia è testa di l'armata. Scelsi d'essa sippidditu nantu à i
spondi di a Senna, ma fù inveci sippidditu in Sant'Elena com'è ghjà privistu
l'annu prima da u guvernu inglesu. U guvarnadori Lowe è i so omini li dessini
l'anori risirvati à un generali.

U 19 lugliu 1821, pocu dopu à avè amparatu a nutizia di a morti di Nabulionu,
Lisandru Manzoni scrissi a famosa puisia U cinqui maghju, chì ebbi una forti
risunanza in tutta l'Auropa è chì fù tradutta in tedescu da Johann Wolfgang von
Goethe.

Principiàni subitu à diffonda si iputesi altirnativi annantu à a morti di
Nabulionu, fruttu, in generali, di tiurii di u cumplottu: quiddi, puri
accriditati, ùn smintiscini micca a viridicità di a causa di a morti par via di
un tumori à u stomacu.

U 2 aostu 1830, novi anni dopu a morti di Nabulionu, u rè Borbone Carlu X fù
custrettu à abdicà è a curona fù cuncessa à Luigi Filippo di Orléans d'idei più
liberali. A statua di l'imperatori fù ristaurata nantu à a culonna di a Piazza
Vendôme è ci funi richiesti par fà rientra in patria i spogli murtali. U
figliolu minori di u rè, u Principi di Joinville, fù incaricatu di ripurtà i
spogli di l'imperatori in Francia è dopu à avè ottinutu u parmissu di i
britannichi, dirighjiti una spidizioni in Sant'Elena par tramutà a salma in
Parighji. U 15 uttrovi 1840, par via di una cummissioni - chì i so membri erani
u conti Philippe de Rohan-Chabot, Charles Alexander, u culuneddu Hamelin
Trelawny, u capitanu William Wylde, u culuneddu Charles Hodson, u sigritariu
culuniali William Henry Seale, u cummandanti Edward Littlehales, u mariscialu
Henri Gatien Bertrand, u generali Gaspard Gourgaud, u conti Emmanuel de Las
Cases, u generali Jean Gabriel Marchand, Arthur Bertrand, i capitani Léonard
Charner, Guyet è Doret, l'abati Félix Coquereau, dui curisti, u medicu Remi
Guillard è parechji exi dumestichi di Nabulionu - fù riesumata a salma chì si
svilò intatta, vistuta in l'uniformu di culuneddu di i Cacciadori di a Vardia.
Quand'eddu fù ricompostu u corpu in una bara d'ebanu, l'imperatori iniziò u so
viaghju di ritornu in Francia, ind'eddu ghjunghjì à Cherbourg u 2 dicembri,
salutatu da i salvi di cannonu di u forti è di i navi militari prisenti.

U 15 dicembri 1840 ebbi locu l'intarramentu sulennu in Parighji cilibratu incù
tutti l'anori di u rangu imperiali. A cascia fù disposta annantu à un carru
trainatu da 16 cavaddi, scurtatu da i Marisciali di Francia Oudinot è Molitor,
l'ammiragliu Roussin è u generali Bertrand, à cavaddu, annantu à i quattru lati,
u curteghju funebru passò sottu l'arcu di trionfu, trà dui fili di insegni incù
l'acula imperiali, salutatu da i salvi di cannonu è accoltu da a famiglia
rignanti in nomu di a Francia. U fideli generali Bertrand, chì avia accumpagnatu
Nabulionu à Elba è à Sant'Elena, fù incaricatu da u Rè di pona a spada è u
copricapu di l'imperatori annantu à a bara, ma ùn ci riiscì micca par via di
l'emuzioni è fù rimpiazzatu da u generali Gourgaud. Più tardi, in [1843]]
Ghjaseppu Bonaparte inviò u gran'cuddari, u nastru, è l'insegni di a Legioni
d'onori ch'è so frateddu t'avia.

I resti di Nabulionu riposani in un munimentu postu in una cripta à celi apartu
ricavata in u pavimentu di a ghjesgia di Saint-Louis des Invalides in Parighji,
asattamenti sottu a cupola durata. U munimentu, cuncipitu da l'architettu Louis
Visconti, fù tarminatu in u 1861 è cunsisti in un grandi sarcofagu di quarzita
rossa di a Finlandia, chì cunteni i 6 bari prima di i quali hè statu chjusu u
corpu di Nabulionu: da a più interna à a più esterna avemu una bara di lamiera è
dopu unu di moganu, dui bari di piombu, una d'ebanu è l'ultima di legnu di
quarciu. Intornu à u sarcofagu ci hè una loghja circulari dicuratu incù enormi
statui raffiguranti dodici Vittorii.

U trasfirimentu da a cappedda di Saint-Jérôme induva era stata diposta a salma
in u 1840, in a cripta cintrali di a cattidrali di Saint-Louis des Invalides fù
effittuatu in una cirimonia micca pubblica u 2 aprili 1861, incù a prisenza di
l'imperatori Nabulionu III. A mascara funiraria hè cunsirvata inveci vicinu à
l'Accademia di l'Euteleti à San Miniato in a pruvincia di Pisa, cità induva
calchì antinati di l'imperatori aviani risidutu. À l'internu di a cripta hè
prisenti ancu a tomba di u figliolu di Nabulionu, Nabulionu Francescu, chì fù
quì trasfiritu u so corpu da a Cripta di i Cappuccini di Vienna, ind'eddu era
sipoltu com'è tutti i membri di a casa d'Austria, da Adolf Hitler in 1940, com'è
donu à u populu di Francia dopu l'accupazioni à l'iniziu di a siconda guerra
mundiali.

Nabulionu, ufficiali d'artigliaria, ghjovanu generali liatu à l'iniziu à a
fazzioni giacobina è dunqua à u Dirittoriu, prima consulu è dopu imperatori di i
francesi, cunduttieri di a più grandi macchina militara di l'ebbica è
cunquistadori di gran'parti di u cuntinenti, ferma à i ghjorna d'oghji
l'archetipu di l'omu di guerra vitturiosu, prutagonistu di una vicenda storica
narrata è analizata da una vastissima bibliugrafia.

Nabulionu ebbi un solu figliu lighjittimu, u ghjà citatu Nabulionu Francescu
(1811 - 1832), avutu da a siconda moglia Maria Luisa d'Asburgu-Lorena (1791 -
1847). Eppuri sò noti par certu almenu dui figlioli illighjittimi:

Inoltri hè statu scrittu ch'è u filosofu, ghjurnalistu è omu di statu francesu,
Jules Barthélemy-Saint-Hilaire (1805 - 1895), fussi un figliolu illighjittimu di
Nabulionu Bonaparte, ma ùn ci hè alcuna cirtezza storica.



https://co.wikipedia.org/wiki/Muraghjola

A scrizzula (Troglodytes troglodytes ) hè un acellu chì face parte di a famiglia
di i Troglodytidae. A scrìzzula hè cumuna in tutta l'Auropa, in Asia, in u Nordu
di l'Africa è u Nordu di l'America.

Li piace à a scrizzula à fà si sente è canta à spessu, cù note chjare chì si
sentenu sopratuttu a sera, tuttu l'annu, è ancu d'inguernu. U bulu di a
scrizzula hè assai rapidu. A scrizzula manghja insetti. D'aprile, u masciu
custruisce parechji nidi è a femina sceglie dopu quellu chì li cunvene u più,
dopu à avè li visitati tutti. A femina face dopu circa sei ovi in u nidu. 'Ssi
ovi sò bianchi pichjati. A femina cova durante circa quindici ghjorni. Quindici
ghjorni dopu a so nascita, i piulaconi chettani u nidu.

A scrizzula hè assai cumuna in Corsica. Esiste in Corsica una spezia endemica di
scrizzula: Troglodytes troglodytes koenigi, in cumunu incù a Sardegna. 'Ssa
sottuspezia endemica hè più bughja ch'è à forma più cumuna, è menu russiccia. Hà
dinù a scrizzula di Corsica è Sardegna assai strisce sottu è sopra (Thibault
1983). A scrizzula si scontra in Corsica in piaghja com'è in muntagna. Friquenta
a scrizzula a machja, ma dinò a furesta è difatti, si trova ancu in l'alzete à
più di dui milla metri. Friquenta dinù a scrizzula parechji isulotti: a
Giraglia, Mezumare in l'Isule Sanguinare. Accade dinù d'inguernu ch'è e
scrizzule chì stanu in muntagna si tramutessenu in piaghja (Thibault 1983).

Altri nomi corsi di a scrizzula sò: u scrizzulu, a muraghjola o l'acella
muraghjola.



https://co.wikipedia.org/wiki/Mula_di_u_preti

A Ghjumenta di preti (Mantis religiosa) hè un insettu chì faci parti di a
famiglia di i Mantidae. U nomu latinu mantis religiosa è altri noma in parechji
lingui facini rifarenza à a riligioni. Veni da u fattu chì a ghjumenta di preti
teni i so patti da davanti di tal' manera chì si diciaria ch'edda hè in
pusizioni par prigà.

A ghjumenta di preti hè urighjinaria di l'Africa, di l'Auropa miridiunali è di
l'Asia minori. Hè mori cumuna in i cuntorni di u Mari Terraniu. S'hè ancu
diffusa in Nord'America a parta da 1899, essendu stata impurtata quà di manera
accidentali.

A ghjumenta di preti hè un predatori di l'altri insetti: manghja griddi, moschi,
sbarabattuli, bruga, varma o ragna.

S'accoppia a ghjumenta di preti d'aostu à uttrovi. Una carattaristica molta
cunnisciuta di l'accuppiamentu hè chì a femina, dopu à essa si accuppiata o ancu
duranti l'accuppiamentu, pò divurà u masciu, cumincendu pà a testa mentri ch'è
l'organi genitali cuntinueghjani l'attu sissuali. Accadi ancu, s'edda hè mori
famita a femina, ch'edda divuressi u masciu prima d'accupià si. 'Ssu
cumportamentu di cannibalisimu hè statu à l'urighjina di parechji
intarpritazioni: crudeltà di a femina, o succidiu di u masciu accumpagnatu di a
vulintà di trasmetta a so sumenti è u so cibu à i siguenti ginirazioni; et
cetara. Ma a spiigazioni muderna hè chì a femina attira u masciu par a so
sumenti è par nutriscia si, à un'ebbica chì i predi so schersi è chì a femina
t'hà bisognu di mori cibu par purtà i so ova (Flesh è Cardé 2009).

A ghjumenta di preti hè mori cumuna in Corsica. Si scontra in a Corsica sana, da
u cantu di u mari insin'à 1250 metri.

Altri noma corsi di a ghjumenta di preti sò: a levafrebba, a ghjumenta
cavallina, a ghjumenta di u diauli (Dizz. U Muntese), a cantamessa o ancu a mula
di u preti.



https://co.wikipedia.org/wiki/Moto

Un mottociclu, chjamatu dinù da u so sminutivu « mottò », hè un ciclu à duie
rote mossu da un mutore. U pilota cavalca a sella, e mani tenenu u guidone è i
pedi sò nant’à l’appoghja pedi. Un passageru si pò mette à cavallu daretu à u
pilota. Una persona chì cunduce stu tippu di veiculu hè chjamatu mottociclista.

Si pò ancu aghjustà à cantu un genneru di cascione è tandu u veiculu diventa un
« side-car ». Hè aiutatu da una rota in più, per permette u trasportu d’un altru
passageru (dui passageri à u massimu).

A parolla vene da u francese « motocyclette » ; Chì hè un nome propiu, accertatu
in lu 1897 da i fratelli Eugène è Michel Werner, fabricanti stallati à
Levallois-Perret. Diventarà dopu un nome genericu. Quandu chì « motocyclette »
era solu u nome d’un mudellu creatu è fabricatu da i fratelli Werner, pare
ch’ellu sia u prefettu di Parigi chì, - truvendu stu nome propiu adattu - ebbi
decisu ch’ellu rapresenteria, oramai, l’inseme di i veiculi à duie rote
motorizati.

Spurtiva : Mudellu esciutu da quelli utilizati in e cumpetizione di vitezza ; hè
più chjuca è più legera ch’una mottò di strada, hè dunque capace d’accelerà è d’
aghjunghje vitezze alte.

Stradale : Cuncipita per i tragetti longhi per e strade, stu generu di mottò
favurizeghja un certu benistà per cunduce.



https://co.wikipedia.org/wiki/Mari_licuru

U mari Liguru (o mare Liguru) hè a parti più sittintriunali di u mari Tarraniu
uccidintali.

U cunfini suduccidintali hè dilimitatu da una linia imaginaria chì cullega Punta
di Rivillata, à punenti di Calvi, in a Corsica sittintriunali, incù Capu Ferratu
à livanti di Nizza, mentri u cunfini suduriintali, chì u dilimiteghja da u mari
Tirrenu, corri trà u Capicorsu è u prumontoriu di Piumbinu, passendu à traversu
u canali di Corsica, l'Isula d'Elba è u canali di Piumbinu. Eppuri,
l'Urganisazioni idrugrafica internaziunali, in un ducumentu di u 1953 sempri in
vigori, stabilisci chì u cunfini suduccidintali hè dilimitatu da una linia
imaginaria chì cunghjunghji u Capicorsu incù u cunfini trà Italia è Francia
(Ponti San Luigi), mentri u cunfini suduriintali hè dilimitatu da una linia chì
và da u Capicorsu à l'isula di u Tinettu, cusì da una linia chì cunghjunghji
l'isula di u Tinu è a Palmaria finu a Punta San Petru, in i circonda di u golfu
di a Spezia. Quistu cunfini hè in via di ridifinizioni: infatti a stessa
Urganisazioni hà pubblicatu una abbozzu di u ducumentu difinitivu annantu à i
limiti di i mari chì faci cuincida u cunfini suduccidintali di u mari Liguru
incù una linia chì unisci a costa tuscana longu u 43º parallelu à u Capicorsu è
cusì finu à Capu Grossu. A difinizioni sempri in vigori sicondu l'Urganisazioni
idrugrafica internaziunali currispondi grossu modu a quidda tradiziunali, a
quali attribuisci l'intreia costa tuscana (finu à a foci di a Magra) à u mari
Tirrenu. Sta virsioni tradiziunali di i cunfini hà purtatu à parechji
cunsiquenzi: vicinu à Pisa ind'è l'anni trenta hè stata fundata una lucalità
balneari dinuminata Tirrenia; u quutidianu di Livornu si chjama U Tirrenu è
Viareggio com'è puri Castiglioncello sò pupularamenti difiniti com'è i Peruli di
u Tirrenu. Occorri puri à cunsidarà chì in i carti di l'Ottucentu u mari chì
bagnava a Tuscana era calchì volta chjamatu simpliciamenti Mari Tuscanu.
L'Istituto Idrografico di a Marina Militare Italiana usa par u più "Mar' Liguru"
(ma ancu, in parechji casi, "Mar' Tirrenu") in u purtulanu rilativu à a costa
tuscana sittintriunali.

U mari Liguru bagna i costi di a Liguria (a Riviera ligura), parti di quiddi di
a Tuscana (a Riviera apuana, a Versilia, u litturali pisanu è a costa di l'
Etruschi, vali à dì u litturali trà Livornu è Piumbinu), quiddi di a Corsica è
di l'Alpi Marittimi (Costa Azurra) è quiddi di u principatu di Monacu, è ancu i
rilievi sottumarini di a Meloria, l'isuli di Capraia è Gurgona è a costa
sittintriunali di l'Isula d'Elba, arii rinumati par i biddezzi paisaghijstichi è
u clima dolci. In a parti più sittintriunali si trova u golfu di Genuva chì ni
hè intiriamenti cumpresu. U mari ricevi da livanti l'acqui di l'Arnu è di molti
altri fiuma d'urighjina appinninica com'è u Serchiu è a Magra. Longu i so costi
si/ trovani impurtanti scali purtuali cummirciali di i quali u maghjori hè u
portu di Genuva. Altri porti di rilievu sò quiddi di Mentonu, Savona, di a
Spezia, di Carrara, di Piumbinu è di Livornu. U mari Liguru righjunghji à
nordupunenti di a Corsica una prufundità massima di più di 2 850 m.

In antichità u mari Liguru si chjamava, in latinu, Mari Ligusticum, u mari chì
bagnava i terri abitati da l'antichi Liguri. In u V seculu a.C. u tarritoriu
abitatu da sta pupulazioni si stindia ben' oltri i cunfini di l'attuali Liguria
è a stessa Ripubblica di Genuva, cumprindendu parti di l'attuali costa francesa
è di quidda tuscana finu à l'altezza di Livornu. U mari Tirrenu (Mari Tyrrhenum)
prendi inveci u nomu da u populu di i Tirreni (Tyrsenoi o Tyrrhenoi), megliu
cunnisciuti com'è Etruschi, i quali tarritorii in u VIII seculu a.C. si
stindiani finu à a foci di l'Arnu in i circonda di Pisa, è chì in i dui seculi
successivi amplifichetini u so raghju d'azzioni finu à a foci di u fiumu Magra.

À u scopu di pruteghja i numarosi spezii di cetacei prisenti in u mari Liguru, a
Francia è l'Italia l'ani classificatu in u 1999 com'è SPAMI Specially Protected
Areas of Mediterranean Importance (vali à dì aria di u mari Tarraniu di
particulari impurtanza). U Santuariu di i Cetacei di u mari Liguru copri un'aria
di 84 000 km² in a zona di mari apartu davanti à u cunfini trà Francia è Italia.
Hè una di i zoni di u Mari Tarraniu induva incù più faciulità hè pussibuli
avvistà gruppi di cetacei. In u 1996 l'Italia hà istituitu u Parcu Naziunali di
l'Arcipelagu Tuscanu grazia à u quali sò salvavardati i setti isuli maghjori di
l'arcipelagu è i fundali incù tutta l'impurtanti fauna sii di u mari Tirrenu sii
di u Liguru. Hè attualmenti u più grandi parcu marinu d'Auropa. In u 1999 hè
statu istituitu u Parcu naziunali di i Cinqui Terri, in Liguria, intiriamenti in
a Pruvincia di a Spezia, chì par i biddezzi naturalistichi di u so tarritoriu hè
un'impurtanti distinazioni turistica par chi hè intarissatu non esclusivamenti à
u turisimu balneari.



https://co.wikipedia.org/wiki/Mare_Tirrenu

U Mari Tirrenu (o Mare Tirrenu) hè a parti di u Mari Tarraniu chì si stendi à
punenti di a pinisula taliana.

Hè cumpresu trà a Corsica, a Sardegna, a Sicilia, a Calabria, a Basilicata, a
Campania, u Laziu è a Tuscana. Hè culligatu à u Mari Ioniu da u Strittu di
Messina è divisu da u Mari Licuru da l'isula d'Elba, cù u Canali di Corsica à
punenti è u Canali di Piumbinu à livanti di l'umonima isula chì cullicheghjanu
trà eddi i dui mari. Giugraficamenti parlendu u Mari Licuru ùn hè micca a parti
sittentriunali di u Mar'Tirrenu, comu mori ghjenti pensa, ma un mari à contu
soiu, parchì hà un fundali è una custera diffarenti. A so prufundità massima hè
3.785 metri.

U nomu Tirrenu pruveni da u nomu grecu chì disignava l'Etruschi, chì si dicia
tandu ch'eddi viniani da Lidia, un regnu dirittu da un principi chì si chjamava
"Tirrenu". L'Etruschi si culluchetini annantu à i costi da a Tuscana muderna,
chì funi chjamati dopu u "mari di l'Etruschi".

U mari Tirrenu si trova vicina à a faglia chì dividi l'Africa da l'Auropa. Par
via di cunsiquenza i cateni muntosi sottumarini è i vulcani attivi ci abbondani.

U mari Tirrenu hè pocu pischevuli, è i so porti sò in generali imprudati par u
trasportu di i passaghjeri è di a ropa. I principali sò Piumbinu, Civitavechja,
Cagliari, Olbia, Napuli, Milazzo, Palermu, Ghjenuva, Trapani è u portu di Gioia
Tauro chì hè u più grandi tarminali par u trasbordu di u mari tarraniu.

U Mar' Tirrenu piglia u nomu da l'anticu populu di i Tirreni (Tyrsenoi o
Tyrrhenoi), megliu cunnisciuti com'è Etruschi. I so tarritorii in u VIII seculu
a.C. à u nordu si stindiani finu à a foci di l'Arno in i circonda di Pisa, è chì
in i dui seculi dopu amplifichetini u so raghju d'azzioni fina à a foci di u
fiumu Magru in Liguria, mentri à u sudu si stindiani finu à a Campania, ditta
par quissa ancu Etruria Campana.

Narra infatti u storicu grecu Erodutu in i so Storii comu u rè di a Lidia
(attuali Turchia uccidintali) dopu à parechji anni di caristia avia dicisu di fà
emigrà una mità di u so populu à a ricerca d'una patria nova. Vidati da u
principi Tirrenu, i Lidi sbarcàni tandu annantu à i costi uccidintali di a
penisula taliana è, à quandu pigliatu pussessu di a nova terra, mutàni u so nomu
in Tirreni in u nomu di l'aroi eponimu chì l'avia vidati. Quiddi, sicondu u
racontu grecu, ùn sariani altri ch'è l'Etruschi. Da u so nomu grecu fù cusì
dittu Tirrenu u mari ch'eddi duminàni dopu mentri parechji seculi.

Sicondu altri fonti, Tyrrhenoi saria l'epitetu incù u quali i grechi chjamavani
i pirati chì in u meditarraniu uccidintali abburdavani incù picculi è viloci
imbarcazioni chiunqua ci si avvinturava.

Accadi chì u Mar'Tirrenu fussi citatu in a litteratura in lingua corsa, par
esempiu in L’angunia di un paisolu corsu d'Antone Bonifaziu:



https://co.wikipedia.org/wiki/Mal%27Cunciliu

Mal'Cunciliu hè un castagnu maiò chi si trova in u paese di Carchetu, annatu à a
cumuna di Carchetu è Brusticu. Hè assai cunnisciutu parchì si contanu assai
folle nant'à iss'alburu, ghjè par quessa ch'ellu hè diventattu un "munumentu".
Misteriosu, ùnicu cù a sò forma strana, ci hè cumm'una sàpara in u piantonu,
quessu quì hè stortu è e branche vannu da par tuttu. Hè un alburu di legenda chì
hè una spirazione per i pueti.

Si conta chì in u sò tafone, s'arritruvavanu i mazzeri, un cunciliu(d'induva
l'origine Mal'Cunciliu=cunciliu malèficu) è dinò chi sott'à e sò branche ci era
u cunciliu di e Figliole di a Morte è ci ne sò d'altre.

Oghje un omu vole taglià Mal'Cunciliu parchì dice ch'ellu hè u sò pussessu mà un
alburu tantu carricattu di storie, folle è legende un sarrebbe micca megliu di
tene lu è di registralu in u patrimoniu naturale di Corsica?

Attualemente, un inventariu di l'arburi rimarchevuli di Corsica hè statu fattu
da l'uffiziu di l'Ambiente di Corsica, chì cumprende Mal'Cunciliu.



https://co.wikipedia.org/wiki/Maccaonu_corsu

U maccaone corsu (o Maccaonu corsu) (Papilio hospiton) hè un tipu di farfalla
chì face parte di a famiglia di e Papilionidae.

Hè una farfalla maiò, incù una apertura alare massima di 8 o 10 centimi. Per via
di quessa l'adulti si vedenu è si scontranu à spessu in a natura, da maghju à
ghjugnu. L'ale da daretu di u maccaone corsu hanu spezia di coda. Ci hè pocu
dimurfisimu sessuale è u masciu è a femina sò guasi listessi. U maccaone corsu
bula lestru è ùn hè micca cusì faciule d'ussirvà la annantu à un fiore.

Per u più, si trova annantu à a ferula, da u livellu di u mare, insin'à 2000
metri.

U maccaone corsu s'assumiglia assai à u maccaone cumunu. E dui farfalle si ponu
cunfonde. Ma esistenu qualchì differenze. Ci hè una grande tacca rossa in a coda
ind'è u maccaone cumunu. Invece, ind'è a maccaone corsu, 'ssa tacca hè più
chjuga è chjirchjata nera. È a coda di u maccaone corsu hè più corta ch'è quella
di u maccaone cumunu.

U maccaone corsu hè cumunu in Corsica. Si scontra in l'isula sana. Per u più, si
trova ind'ellu ci hè a ferula, da u livellu di u mare sin'à 700 metri. Più in
sù, si pò truvà annantu à a Ruta corsa o à parte da 800 metri, annatu à
Peucedanum paniculatum. Hè à un'altezza media di 400-500 metri ch'ellu hè u più
abundante. Esiste dinù in Corsica u maccaone cumunu. Parechji siti impurtanti
per u maccaone corsu in Corsica sò: l'Agriate, u Cuscione è l'Alcudine.

In Sardegna si scontra per u più annantu à a ferula. Si trova in tutta l'isula è
hè abundate in particulare in l'areale di Montimannu. Si trova dinù annantu à
Ruta lamarmorae, ma raramente è solu à altezze superiore à i 1400 m in i Monti
di u Gennargentu.



https://co.wikipedia.org/wiki/Lumaca_d%27Aiacciu

A Lumaca d'Aiacciu (o Sammartinu d'Aiacciu) (Tyrrhenaria ceratina) hè una spezia
di lumaca chì faci parti di a famiglia di l'Helicidae. Ùn si trova cà in
Corsica. In particulari, a lumaca d'Aiacciu ùn si trova cà à un solu locu in
Corsica: daretu à a piaghja di Campu di Loru, vicinu à l'aeroportu d'Aiacciu.
Attualmenti, hè un di i più lumachi rari minacciati di sparizioni. Soprapiù, a
lumaca d'Aiacciu hè u solu riprisintanti di u genaru Tyrrhenaria. A lumaca
d'Aiacciu hè prutetta da l'arristatu di u 7 uttrovi 1992. Hè cunsidarata dinò
com'è "in priculu criticu d'estinzioni" annantu à a lista rossa di l'IUCN.

A chjoppula di a lumaca d'Aiacciu s'assumiglia à quidda di a lumaca cumuna
(Helix aspersa). Ma a chjoppula di a spezia corsa hè bedda più chjuca.

À i ghjorna d'oghji, a lumaca d'Aiacciu ùn si trova più cà annantu à una
striscia litturali di circa sei ettari, da quandi à a piaghja di u Ricantu, in
Aiacciu. Dipoi chì eddu hè stata mintuvata in a littaratura scentifica in 1843
(Shuttleworth 1843), a lumaca d'Aiacciu ùn hè più stata ussirvata cà quà, in u
Ricantu. À tempi antichi inveci, vali à dì dipoi a mittà di u seculu XIX, a
lumaca d'Aiacciu si stindia annantu una striscia di terra più impurtanti, di
circa cinquanta ettari (Bouchet è al. 1997). Difatti, à l'ebbica neulitica, a
lumaca d'Aiacciu era arrighjunata in parechji loca in Corsica, in particulari
versu Bunifaziu è Bastia.

A lumaca d'Aiacciu sorti di notti, o di ghjornu quand'è u tempu hè piuviosu.
D'istatina, stà più fondu in a rena, insin'à 60 cm. Si nutrisici, pa u più, di i
casci, i fiori di u curu (a ghjinestra di Salzmann), è dinò di murzu.

A lumaca d'Aiacciu s'accopia da a fini d'aostu à mezu uttrovi. Calchì ghornu
dopu à l'accupiamentu, uni pochi d'ova, sò sposti in a rena, in un ciottulu.
Nascini à u capu di 15 à 16 ghjorna. I ghjovani chettani u nidu sottu terra dopu
quindici o vinti ghjorna, è poni essa dopu ussirvati fora. Diventani adulti à u
capu di dui o quattru anni. A lumaca d'Aiacciu pò campà sin'à deci anni.



https://co.wikipedia.org/wiki/Lisandru_Sauli

Santu Lisandru Sauli o Santu Lisandru (natu in Milanu u 15 frivaghju di u 1534 -
mortu in Pavia l'11 uttrove di u 1593), hè statu un vescu d'Aleria.
Ricunnusciutu cum'è santu da a chjesa cattolica, hè u patrone di a cità di
Cervione è festighjatu l'11 uttrove.

Lisandru Sauli hè natu u 15 frivaghju di u 1534 in Milanu, d'una famiglia
genuvese di capizzoni da induve fubbenu esciuti parechji doghi è altri veschi è
cardinali,. Intrì à 17 anni in l'cungregazione di i Barnabiti. Fece dinù a so
prufissione sulenna u 29 sittembre di u 1554, è ne diventò u superiore generale
u 19 aprile di u 1567.

Fubbe numinatu da u Papa Piu V à a testa di u viscuvatu d'Aleria u 10 frivaghju
di u 1570, è fubbe cunsacratu u 12 marzu di listessu annu da Santu Carlu
Borromeu.

Lisandru Sauli scrivì un catechismu mudellu, criò unu seminariu, rifurmò u cleru
lucale, promulgò i dicreti di u Cunciliu di Trenta, fece custruisce numerose
chjese, è fubbe cugnumatu l'apostulu di a Corsica.

U 10 maghju 1591, u papa Grigoriu XIV u manda in Pavia per rimpiazzà u cardinale
Ippolitu Rossi chì si n'era mortu.



https://co.wikipedia.org/wiki/Lingue_neolatine

Cù lu termine lingue rumanze (ancu scrittu romanze) ò lingue rumaniche/romaniche
o neolatine/neulatine ci si riferighja à quelle lingue chì sò derivate da lu
latinu volgare à seguitu di l’espansione di l’imperu rumanu. Tali varietà
linguistiche venneru dunque cumencialmente definite comu volgare, ossia populare
in lu sensu etimolughjcu di lu termine (da vulgus, "populu" in latinu). La
parola volgare ùn va dunque intesa comu dispreghjativa, ma semplicemente comu
riferimentu à la lingua vernacolare, quella cioè impiegata - in la so´ forma
prevalentemente orale - in la vita qotidiana, in distinzione à quella di la
tradizione letteraria è officiale di lu statu rumanu. Lu termine “rumanzu”
deriveghja da l’avverbiu latinu rumanICE riferitu à lu parlà vernacolu (rumanice
loqui) rispettu à lu parlà in latinu (latine loqui). Da rumanICE deriveghja la
forma francese rumanz, da cui l’italianu rumanzu. Ste parlate formanu quellu chì
in dialettolughja vene chjamatu cuntinuum rumanzu (vedi cuntinuum dialettale).

L’area in cui si sò sviluppate - è sò ancora parlate in le so versioni
cuntemporanee - tali lingue vene chjamata Romània è currisponde in linea di
massima à la parte europeana uccidentale di l’imperu rumanu, esclusa la
Britannia, cù l’aghjiunta di lu territoriu currispondente à la Dacia è di altre
isole linguistiche neolatine minori diffuse in li Balcani (lingue rumanze
balcaniche). In lu Nordafrica l'invasione araba (VIII secolu) ha cancellatu ogni
vulgare latinu chì vi si era sviluppatu, mentre la persistenza di l'imperu in la
so´ porzione urientale, cù l'impiegu prevalente di la lingua greca à livellu
ufficiale, ha impeditu la diffusione populà di lu latinu, prevenendu sviluppi
linguistichi analoghi à quelli occorsi in la porzione uccidentale.

Li latini vulgari, comu di lu restu lu latinu classicu è le lingue rumanze,
venenu classificati in le ramificazioni di le lingue italiche, in l'alberu di le
lingue indoeuropeane.

Lu sardu hè una di le varianti più isulate e, comu tale, ha cunservatu una
maghjiore somiglianza cù lu latinu. ancu lu toscanu (da cui deriveghja
l'italianu modernu) hè una varietà monda cunservativa. lu francese hè la lingua
più innovativa è la più discosta da lu latinu (essendu notevolmente influenzata
da le lingue ghjermaniche parlate da l´antichi Franchi), mentre lu rumenu hè una
sintesi chì affianca á una forte cunservazione di la base latina elementi
innovativi d'orighjne slava, albanese, greca è turca.

A rigore lu numeru di le lingue rumanze dovria currisponde à quellu di tutte le
varietà neolatine (dette dialetti rumanzi) parlati all’internu di la rumania.
Solu certe di ste lingue però hanu subitu in lu corsu di lu tempu di le
normalizzazioni (per lu longu usu, l'opera di le Accademie è di li grammatichi
nonché lu pesu di la tradizione letteraria) è godenu di unu status di
ufficialità: lu portoghese, lu spagnolu, lu francese, l’italianu, lu rumenu. A
ste possiamu aghjiunghje le lingue à le quali hè statu ricunnosciutu unu status
di ufficialità in ambitu locale, sebbene ùn aghjinuricevutu una normalizzazione
ò l’abbianu ricevuta incumpleta ò ùn unanimemente accettata da li locutori: lu
catalanu, lu galizianu, l’occitanu, l’arpitanu, lu sardu, lu friulanu, lu ladinu
dolomiticu, lu rumanciu. Vi sò poi lingue chì sò state ricunnosciute comu tali
da l’UNESCu ma chì spessu ùn godenu di alcuna forma effettiva di tutela ò ùn
hanu ancora subitu alcuna normalizzazione: l’asturianu, l’aragonese, lu leonese,
lu mirandese, lu provenzale, l'alverniate, lu limosinu, lu piccardu, lu vallone,
lu normannu, lu gallu, lu corsu, lu ligure, lu piemuntese, lu lombardu, lu
venetu, l'emilianu-romagnolu, lu napuletanu, lu sicilianu, l'istriutu,
l'arumenu, lu morlaccu, l'istrorumenu é lu meglenorumenu. Lu ricunnoscimentu (u
la volontà di ricunnoscimentu) di le parlate minori, prive di una norma
unitaria, ha resu possibile l’interventu di singoli, ò di picculi gruppi più ò
menu privati, chì si sò proposti di sopperisce à la bisogna.

Tabella 1 - Analoghije tra certe parole in diverse lingue rumanze Tavulone di
cumparazione di e lingue neulatine:

Sebbene tra li linguisti sia cumunque prevalente la tendenza à non distingue tra
dialettu è lingua da un puntu di vista sustanziale, l’attribuzione di lu status
di lingua piuttostu chì di dialettu à Sta ò quella parlata risulta sempre esse
problematica è gravida di pulemiche, in quantu le lingue sò guasi sempre sentite
comu intimamente legate à lu cuncettu di nazione e, per questu, la loru
categorizzazione risente notevolmente di spinte sociu-pulitiche chì qualchì
volta tenenu in pocu ò nessun cuntu criteri filolughjchi ò sociolughjchi di
classificazione.

Un esempiu esplicativu pò esse lu seguente: istrorumenu, meglenorumenu è
macedorumenu ùn hanu status ufficiale di lingua (da un puntu di vista puliticu)
pur essendu più discoste da lu romenu di lu moldavu (lingua ufficiale di la
Repubblica moldava).

Un altru esempiu hè quellu di la lingua corsa, ricunnosciuta comu lingua da la
leghjè francese (che la cunsidera una lingua reghjonale sin da lu 1974) è da la
classificazione ISu 639 sebbene (in quantu parte di lu gruppu toscanu) sia ben
più vicina all’italianu letterariu di quantu ùn sia, á esempiu, lu marchighjanu
chì invece ùn gode di alcun ricunnoscimentu.

Va inoltre segnalatu chì le varietà rumanze formanu un cuntinuum dialettale;
questu implica chì à livellu dialettale la transizione da una parlata all’altra
sia guasi sempre appena avvertibile, senza distinzioni nette. È dunque
impussibile dà un esaurente è definitivu elencu di le parlate rumanze, in quantu
li caratteri identificativi di una parlata sfumerianu inevitabilmente in quelli
di le parlate vicine; dunque à formà un’identità locale cuncorrunu fattori di
coscenza è di storia cumune più chì di effettiva differenza linguistica.

L’unità linguistica, intesa comu cunformità di usi linguistichi all’internu di
ampie cumunità di parlanti, ùn hè la condizione naturale di la lingua. La
variazione hè di lu tuttu normale è ùn solu tra le diverse cumunità, ma
all’internu di ciascuna di esse é hè limitata soltantu da la cuntinghjente
necessità di cumunicare. ghjà Dante aveva osservatu chì in una stessa cità ùn si
parla á lu stessa manera in tutti li rioni. Esistonu quattru tipi di variazione:
la variazione diatopica, chì si realizza in lu spaziu, é hè la variazione più
evidente; la variazione diastratica, chì si realizza in una cumunità tre le
condizioni sociali chì cuncorrunu à formà la cumunità; la variazione diafasica,
chì si reghjstra in rapportu à li reghjstri spressivi (solenne, formale,
familiare…); infine la variazione diacronica, chì hè quella chì avvene in lu
tempu, chì hè ritenuta la più importante. Naturale dunque chì lu mondu rumanzu
si sia frazionatu in la molteplicità di varietà chì chjamiamu dialetti rumanzi.

La classificazione di le lingue è, in ghjenerale, problematica. In particulà le
lingue rumanze (così comu altre famiglie diffusesi nant'à aree ùn monda
frazionate) formanu un vastu cuntunuum dialettale attraversatu da numerosi è
diverghjenti fenumeni lessicali, strutturali è fonetichi. Sta cuntinuità
linguistica tra le varie parlate implica necessariamente, oltre à la succitata
difficultà in l'identificà una precisa realtà linguistica locale distinta da le
circostanti, chì sia sempre difficile (se ùn in ce ti casi impussibile) dà una
precisa classificazione di tutte le parlate rumanze. Infatti, ancu raggruppendu
ste parlate per analoghije basandoci nant'à criteri unicamente glottolughjci, ùn
si possonu traccià cunfini netti è dunque trovà un criteriu linguisticu chì
possa distingue senza sfumature ò transizioni di le sottu famiglie di la
famiglia rumanza. Per ste raghjoni ghjà H. Schuchardt (Über die Klassification
der rumanischen Mundarten, 1900) mostrò l’impussibilità di dà una
classificazione di lu tuttu scentifica di li dialetti rumanzi. Nelle zone di
transizione tra una famiglia all’altra si ricurre dunque à criteri di tipu
culturale ò sociolinguisticu (come li cuncetti di “orbita culturale” ò “lingua
tetto”), chì però possonu varià à seconda di li autori.

Ad esempiu, certi tendenu à voler cunsiderà occitanu è catalanu comu varianti
prossime di una stessa lingua, osservendu chì lu guascone, cunsideratu afferente
à l'occitanu, pare esse più discostu da quest'ultimu di quantu ùn lu sia lu
catalanu; mentre altri classificanu l'occitanu comu gallorumanzu è lu catalanu
comu iberorumanzu. Le lingue taliane settentriunali pressu parechji linguisti sò
incluse in lu gruppu italorumanzu mentre altre classificazioni (ad esempiu
quelle di Ethnologue ò di l'UNESCu) le includenu in lu gallorumanzu in virtù di
li fenumeni di transizione cù le parlate occitane. In questu quadru, nessun
linguista, oghje , si avventura - nant'à basi scentifiche - in l'affermà chì lu
gallurese (alquantu affine à la variante meridionale principale di la lingua
còrsa) sia afferente à le lingue sarde, da la quali (variante logudorese) pure
ha subitu qualchì cuntaminazione. Esempi notevoli di dialetti (u lingue) di
transizione sò lu sassarese, l'istriutu, lu nizzardu.

Poiché due varietà linguistiche ghjeograficamente vicine hanu in cumune una gran
parte di lu lessicu, chì hè lu settore di ogni lingua più soghjèttu à la
variazione, per la classificazione di le lingue hè opportunu fondà si nant'à
altri criteri. Si tene in particulà cuntu di la tipulughja linguistica: le
lingue rumanze sonu, entru un certu gradu, tipulughjcamente diverse tra loru;
vale à dire, bisogna tener cuntu di una loru diversa base tipulughjca. A tal
fine venenu messi à cunfrontu fenumeni (fonetici, morfolughjci, sintattici,
lessicali) di cunservazione cù li rispettivi fenumeni di innovazione. Questi
fenumeni si presentanu perloppiù indipendemente l´uni da l´altri, dunque le loru
distribuzioni spessu ùn coincidonu. Di cunseguenza, in lu redighje una
classificazione, l´autori devonu stabilisce una ghjerarchja tra li fenumeni
linguistichi. La maghjior parte di li autori (ad esempiu C. Tagliavini, W. von
Wartburg, A. Varvaru, M. Dardanu) dannu maghjiore importanza à li livelli
morfolughjcu è sintatticu, chì rappresentanu le strutture fondamentali di una
lingua in quantu strutture interne, in le quali dunque li fenumeni di
cunservazione è innovazione assumu maghjior rilievu. Altri autori invece (ad
esempiu P. Bec) prediligonu la fonetica; intesa, in quantu settore più
cunservativu di una lingua, comu strumentu di indaghjne nant'à lu sustratu è
sullu statu più anticu di lu sviluppu di la lingua.

Lu latinu, stendendusi in lu vastu territoriu di la rumania, venne à cuntattu cù
lingue diverse. Questu statu linguisticu preesistente hè dettu sustratu (dal
latinu SUBSTRATUM), cuncettu introdottu da lu dialettologu Graziadiu Isaia
Ascoli chì studiò approfonditamente questu fattore. La lingua di li rumani si
impuse nant'à le lingue di li populi vinti, sustituendusi á esse. Tuttavia
risentì variamente di lu loru influssu, soprattuttu in la fonetica. La nozione
di sustratu ci aiuta à spiegà quei fenumi (soprattuttu fonetichi ma anche, in
misura minore, morfosintattichi è lessicali), chì ùn possonu ricondursi à li
caratteri strutturali di lu latinu. E' stata attribuita à lu sustratu etruscu la
cosiddetta gorghja toscana. lu sustratu celticu invece saria responsabile di lu
passaghjiu /u/</y/ è di l'evuluzione -CT- > -it- avvenuti in vari dialetti
settentriunali. Strettamente connessu à lu cuncettu di sustratu hè lu cuncettu
di supranstratu. lu supranstratu hè rappresentatu da una lingua chì ùn s'impune
nant'à la lingua parlata in una determinata area linguistica, ma la influenza
variamente soprattuttu in la fonetica è in lu lessicu. avemu per esempiu un
supranstratu ghjermanicu in Francia è arabu in Spagna. Lu valore esplicativu di
la teoria di lu sustratu hè statu cuntestatu In lì ultimi decenni sia da la
linguistica strutturale (che, comu cause di lu mutamentu linguisticu ha postu in
primu pianu fattori interni è sistematichi) sia da la sociolinguistica, chì ha
approfonditu lu cuncettu di interferenza linguistica.

Le lingue campa sò urganismi in cuntinua evuluzione: quendu una lingua smette di
evolve si è resta fissata in lu su' lessicu è in la so´ struttura,
ghjeneralmente si ha chì fà cù una lingua morta, comu hè oghje lu latinu.

Attraversu un prucessu duratu secoli è avviatosi, à seconda di le reghjoni, in
epoche diverse (soprattuttu à partisce da lu IV secolu è poi proseguitu, comu
vedremu, almenu sinu à lu X secolu), da l'incuntru tra lu latinu spartu da
l'autorità rumana à livellu puliticu, culturale è etnu-sociale (portatu cioè da
la migrazione di li coloni di lingua latina ò latinizzati) cù le diverse lingue
impiegate da le populazioni incluse in li cunfini di l'imperu rumanu,
soprattuttu in la so´ porzione uccidentale, hanu presu à svilupparsi, in
ghjerme, quelle chì poi diventeeranu le lingue più propriamente definite comu
rumanze.

cumencialmente vi fu una cuntaminazione di lu latinu parlatu da li funzionari,
da li soldati è da li mercanti rumani chì risiedevanu in una certa provincia, da
parte di li idiomi (quasi tutti celtichi) parlati in quella reghjone da le
populazioni autoctone. Lu latinu parlatu da questi rumani, à propria volta,
risentiva di le loru orighjni, sia da lu puntu di vista reghjonale (ossia da la
provincia di provenenza, cù inevitabili differenze di accenti è lessicu,
derivate à propria volta da la latinizzazione più ò menu intensa di quelle
province; la stessa lingua etrusca impiegò certi secoli à scumparisce é era
ancora viva sebbene in grave declinu á li cumenci di l'Imperu), sia da lu puntu
di vista culturale (i soldati solitamente ùn parlavanu una lingua altrettantu
ricca è normalizzata quantu quella di li funzionari statali). Tali
cuntaminazioni ùn furunu mai decisive sinu à chì l'imperu restò unitu comu
entità pulitica, per l'enorme influenza culturale chì ellu recava cù lu propriu
duminiu: ne hè prova sufficentemente valida la relativamente scarsa
sopravvivenza di termini di sicura è schjetta orighjne celtica in le lingue
rumanze.

Alcuni, tuttavia, iputizzendu - più in base à ricerche di caratte speculativu
chì à dati ce ti - una notevole affinità tra latinu è lingue celtiche
(nell'ambitu di la cumune eredità indoeuropeana), avanzanu l'iputesi chì lu
sviluppu di le lingue poi dette cunvenziunalmente rumanze, sia partitu
soprattuttu da le lingue indoeuropeane parlate da le populazioni presenti in
l'imperu, nant'à le quali lu latinu (che ne condivideva cumuni orighjni) avria
avutu un'influenza più limitata di quantu ghjeneralmente accettatu. Tali
ricerche tendenu à valorizzà lu più possibili determinati caratteri linguistichi
chì custituirianu li sustrati ùn prettamente latini (soprattuttu celtici, ma
ancu affini seppur ùn coincidenti cù lu latinu) di le lingue rumanze, in
opposizione à li supranstrati intervenuti in la formazione di le nove lingue
successivamente à la caduta di l'Imperu rumanu, á opera di l'influssu di le
lingue (soprattuttu ghjermaniche, anch'esse di ceppu indoeuropeanu) parlate da
li populi invasori cumunemente individuati comu Barbari.

Va però osservatu chì tali iputesi, per quantu qualchì volta affascinanti,
mancanu à tutt'oghji di lu sustegnu di un corpus di testimonianze linguistiche è
letterarie abbastanza vastu chì cunsenta loru di uscisce da l'ambitu di le
speculazioni.

Lu meccanismu di ghjenesi di le nove lingue si mise in ogni casu in motu cù una
brusca accelerazione cù lu crollu di l'imperu è la migrazione massiccia è monda
cuncentrata in lu tempu di populazioni ghjeneralmente ghjermanofone (Invasioni
barbariche). A seguitu di le invasioni in parechje reghjoni di l'exi-imperu
venne persinu scunvoltu l'equilibriu etnicu è linguisticu esistente, mentre le
populazioni più schjettamente latine è latinizzate furunu à volte guasi di lu
tuttu spazzate via da la scena senza mai più esse sustituite, comu avvenne in
Britannia, totalmente evacuata à l'cumenciu di lu V secolu da militari è
funzionari per tentà di far fronte, cù lu loru cuntributu, à le minacce
frattantu subite da Gallia è Italia.

La nascita di le diverse lingue rumanze hè variamente individuabile è
documentata, é avvene - in la maghjior parte di li casi - in li secoli
immediatamente successivi à la caduta di l'imperu rumanu d' uccidente, chì causò
la perdita di l'unità linguistica, oltre chì pulitica, garantita da le sue
istituzioni.

La prima attestazione di lu termine rumana (rumana lingua, da cui lu termine
rumanza in lu sensu di lingua derivata da lu latinu), risale à lu cunciliu di
Tours (813), durante lu quale così ci si riferisce à la lingua cumunemente
parlata à l'epoca in Gallia, in opposizione à la lingua ghjermanica parlata da
li Franchi invasori.

Lu Serment de Strasbourg ò ghjuramentu di Strasburgu (842) hè indicatu comu lu
primu documentu ufficiale in cui si impieghi un antenatu di lu francese (e di lu
tedescu, essendu statu redattu in due copie da Cà lu lu Calvu è Ludovicu lu
ghjermanicu, una latinizzante è l'altra ghjermanizzante).

Lu primu documentu ufficiale ghjuntu sinu à li nostri tempi chì attesta l'usu di
lu vulgare in Italia hè lu celebre placitu capuanu, databile à lu 960 (anche se
esistonu attestazioni precedenti che, pur senza valore di ufficialità,
testimoneghjanu lu distaccu da lu latinu in corsu almenu da l'VIII secolu, comu
á esempiu l'indovinellu veronese).

Sonu di lu X secolu le Glosse Silensi è Emilianensi, più antiche testimonianze
esplicite di l'esistenza di l'anticu castiglianu: si tratta di annotazioni
aghjiunte à testi latini da monachi Benedettini di li monasteri di San Millán de
la Cogolla ò di Susu. Tali note custituisconu ve è proprie traduzioni di lu
scrittu orighjnale. Tra esse, á esempiu, si pò leghjè "qod: por ke" oppure
"ignorante: ùn sapendu".

Risale invece à pocu prima di lu 1175 lu più anticu documentu di lu vulgare
portoghese pervenutoci: si tratta di una sorta di pattu di ùn aggressione tra
due fratelli, Gomes Pais è Ramiru Pais, recentemente scopertu da lu ricercatore
José Antóniu Soutu. Prima di tale scoperta si reputavanu più antichi certi testi
cù datazione oscillante tra lu 1192 è lu XIII secolu, comu l'Autu de Partilhas è
la Notícia de Tortu.

La scarsità di repe ti antichi rende difficile ùn solu stabilisce la "data di
nascita" di lu rumenu (una di le lingue rumanze balcaniche), ma persinu incerta
la so´ evuluzione, à dispettu di le teorie, tuttura largamente condivise, chì lu
voglionu discendente più ò menu direttu di la cumunità latinofona di l'antica
Dacia rumana. Lu più anticu documentu chì fa certamente capu á un antenatu di
l'ughjincu rumenu hè una lettera scritta in lu 1521 à lu ghjudice di Kronstadt,
Hans Benkner.

Attualmente hè cuntroversa la datazione (e persinu l'autenticità, almenu per
quellu chì riguarda la so´ iputetica prima stesura) di quellu chì hè cumunemente
ritenutu lu più anticu documentu di lu vulgare sardu, la Donazione di lu
ghjudice Torchitoriu all’arcivescovu di Cagliari di li villaghji di Sant’Agata
di Sulcis è di Sant’Agata di Rutilas, risalente, pare, á li anni attornu à lu
1080.

Lu primu documentu teoricu dedicatu à le lingue rumanze, scrittu in latinu, hè
lu "De Vulgari Eloquentia" (l'eloquenza di lu volgare) di Dante (XIII secolu),
induve appà la differenziazione in lingua d' oïl (gallorumanzu settentriunale),
lingua d' oc (gallorumanzu meridionale) è lingua di lu si (Italorumanzu)
riferendusi à la forma rispettiva di la parola assunta in le diverse aree da le
varie lingue rumanze.

Al di là di ste date, chì in ogni casu attestanu le date a partisce da le quali
hè certa l'affermazione di dive si volgari comu lingue, va sottulineata
l'espansione straordinaria chì diverse di esse hanu avutu in lu mondu à seguitu
di le vicende coloniali.

La lingua rumanza più parlata in lu mondu hè oghje lu spagnolu (o megliu lu
castiglianu in le sue varianti orighjnate in ambitu latinoamericanu rispettu à
la varietà sviluppatasi in la Penisula iberica) seguitu da francese è portoghese
(anch'essi cù le loru varianti sorte in ambitu coloniale) è dunque da talianu è
rumenu.

Lu latinu ha notevolmente influenzatu ancu l'Inglese, lu cui lessicu hè in
grande parte (circa lu 60%) orighjnatu da la lingua di li rumani e, inseme à le
lingue rumanze, ha cuntribuitu ancu à la nascita di parechje lingue artificiali,
sia universali (quali l'interlingua, lu latinu modernu è lu latinu sine
flexiione), sia usate per finzione comu lu brithenig ò lu wenedyk.



https://co.wikipedia.org/wiki/Lingua_sardha

U sardu (nomu nativu sardu, lìngua sarda in campidanesu, limba sarda in
luguduresu) hè una lingua appartinenti à u gruppu rumanicu di i lingui
induaurupei chì, par diffarinziazioni evidenti devi essa cunsidarata com'è
autunoma da i sistemi dialittali d'aria italica, gallica è ispanica è par via di
cunsiquenza classificati com'è idioma originali in u circondu niulatinu. Hè
parlatu in l'isula è Rigioni Autunoma di a Sardegna. Hè classificatu com'è
lingua rumanica uccidintali è cunsidarata da molti studii com'è una di i più
cunsirvativi frà i lingui dirivanti da u latinu. Bench'è a basa lissicali sii
par u più d'urighjina latina, u sardu cunserva puri calchì tistimunianza di u
substratu di i lingui parlati prima di l'arrivu di i rumani, tantu chì ci sò
l'evidenzi d'etimulugii sardiani è fenichi in parechji paroli, soprattuttu
tuponimi.

I dui lingui principali chì cumponini u sardu sò u sardu luguduresu è u sardu
campidanesu. U gadduresu, parlatu in u nordu di l'isula, in Gaddura, hè una
lingua chì s'assumiglia à u corsu sartinesu corsu di tipu sartinesu, incù 20% di
u vucabulariu sputicamenti sardu, mentri u sassaresu, parlatu da l'Anglona finu
a l'Asinara è à spessu cunsidaratu com'è un varietà di transizioni incù à lingua
sarda par via di a forti influenza lissicali, funetica è sintattica ancu s'iddu
a grammatica è a maiò parti di u lessicu fermani italurumanzi.

S'hymnu sardu nationale, cumpostu da Vittoriu Angius è musicatu da Ghjuvanni
Gonella in 1843, à l'urighjina in una virsioni campidanesa (ma ni esisti ancu
una luguduresa) furtamenti latinizata in a grafia, hè statu l'innu di u Regnu di
Sardegna sabaudu è di u Regnu d'Italia, incù a Marcia Riali, finu à u 12 uttrovi
1946.

Dipoi 1997 a lingua sarda, incù l'altri lingui prisenti in l'isula, hè lingua
ufficiali di a Sardegna, in rigimu di cuufficialità incù u talianu.



https://co.wikipedia.org/wiki/Lingua_purtughese

A lingua portughese (ancu lingua portoghese, purtughese o purtughesa; in
portughese: português) hè una lingua rumanica chì si parla in u Brasile, u
Portugallu è qualchi paese è locu di l'Africa è di l'Asia. Hà circa 215 milioni
di locutori. Accantu u francese, hè a seconda più grande rispettivamente a
seconda più impurtante lingua rumanica (u portughese hè parlatu di più ghjente
cum'è lingua materna ch'è u francese, u francese hà più locutori secondi).

A lingua portughese hè risultata da a lingua galiziana - o detta più
precisamente - da u galizianu-portughese.

In 'ssi paesi, u portughese hè lingua ufficiale è guasi una seconda lingua
materna:

In 'ssu paesu rispettivamente 'ssa regione, u portughese hè lingua ufficiale è
lingua materna pè a magiurità di a pupulazione:

In 'ssi paesi è regioni, u portughese hè lingua ufficiale, ma micca (o solu
raramente) lingua materna:

In 'sse regioni, u portughese hè lingua materna pè a magiurità di a pupulazione,
ma micca lingua ufficiale:

In 'sse regioni, u portughese hè una lingua parlata di una moltu piccula
minurità:



https://co.wikipedia.org/wiki/Lingua_gadduresa

U gadduresu (o gallurese) (nomu nativu gadduresu /gaɖːu'rezu/) hè una lingua
parlata in Gaddura, in u nord'estu di a Sardegna. U statutu di 'ssa lingua hè in
dibattitu frà i linguisti: certi u cunsidarighjani com'è un dialettu sardu,
d'altri u cunsidarighjani com'è un dialettu corsu, è d'altri vidini u gadduresu
com'è una lingua sputica, un dia-sistemu sardu-corsu, è chì cumporta parechji
varianti. U gadduresu s'assumiglia assà (com'è u sicilianu) à u dialettu
pumuntincu parlatu in a Corsica Suttana, inde i circondi di Sartè è di l'Alta
Rocca; ma ci sò dinò impurtanti diffarenzi di vucabulariu, di grammatica è di
pronuncia (si stima chì 20% di u vucabulariu di u gadduresu hè derivatu da u
sardu luguduresu). A so ducumintazioni littararia più antica hè di i primi
dicennii di u Seculu XVIII è hè cumposta da puisii è canzoni. Ma da u studiu di
parichji ducumenti bassu-medievali si pò purtà in daretu a so nascita - omancu
in i so fundamenti - à i primi dicennii di u Seculu XV.

A traccia di u sardu luguduresu hè bedda chjara in u lessicu gadduresu, indù si
stima ch'è ni cumponi pocu menu di 20%, mentri a prununcia, a sintassa è a
gramatica sò tipicamenti corsi. A lingua gadduresa apparteni, à tempu cù u
sassaresu, à u gruppu di lingui corsu-sardi.

À i ghjorna d'oghji, u gadduresu hè cunsidaratu da l'Unesco una lingua
minacciata di sparizioni.

U gadduresu hè parlatu in i cumuni è paesi di a pruvincia di Tarranoa-Tempiu è
Sassari: Tempiu, Alzachena, Caragnani, Agghju, Bultigghjata, Lungoni, A
Matalena, Locusantu, Palau, Aglientu, Trinitài d'Agultu è Vignola, Telti,
Badesi, Viddalba (SS), Sant'Antoni di Gaddura, Loiri Poltu Santu Paulu, è Santu
Tiadoru (OT). Fora da i cunfini storichi di a Gaddura, hè parlatu à Erula (SS),
è, incù u dialettu castiddanesu, in i cumuni di Vaddidoria (SS) (Codaruina) è
Santa Maria di Cucina (SS) ma eppuri hè spartu in parti di i cumuna sardofuni di
Budoni è Perfugas (SS). A variità parlata annant'à l'isula di A Matalena
(Isulanu) hè cunsidarata da certi comu un dialettu Corsu sputicu, par via di
carattiristichi cumuni à u corsu ughjincu, comu a mancanza di rutacisimu
cunsunanicu "r" -> "l" è l'articuli in "u" e "i". Bench'è cumpresi in a Gaddura,
inveci, Tarranoa, Luras, Padru, è Monti sò paesi sturicamenti di lingua sarda
luguduresa, com'è una parti di u tarritoriu di Golfu Aranci. I varianti parlati
in Casteddu Sardu (SS) è in u nordu di l'Anglona à Sedini (SS), La Muddizza è La
Ciaccia di Vaddidoria (SS) sò dialetti mizani trà u gadduresu è u sassaresu, cù
influenzi maiori da parti di 'ss'ultimu.

Ghjà in ebbica rumana stavani in Gaddura pupulazioni chjamati corsi, chì
parichji idantifichighjani incù l' abitanti di a Corsica, bench'è sta tiuria ùn
fussi sturicamenti micca accirtata. In ebbica mediuevali in u Ghjudicatu di
Gaddura l'elementu linguisticu duminanti era u sardu, a lingua "naziunali"
aduprata in l'antichi atti ufficiali di u Ghjudicatu. Di stu substratu
urighjnariu sardu sò oghji firmati tracci in i dui isuli linguistichi luguduresi
di Luras è Olbia è in parichji tuponimi gadduresi (i stessi nomi di
Gortiglata/Bortigiadas, Agios/Aggius, Nuches/Nugues/Nuchis, Luras,
Calanjanos/Calangianus). Dapoi 1100 s'aghjunghjini influssi pisani (sii in
Gaddura ch'è in u Sassaresu) è ghjinuvesi (soprattuttu à Sassari) chì
s'affiancani in l'amministrazioni di i guverni ghjudicali fin'à 1300, quandu u
rughjonu hè cunquistatu da i catalanu aragunesi ed hè righjistrata una forti
prisenza di ghjenti corsa in tutta a Sardegna, in particulari in Gaddura, à
Castelgenovese è à Sassari. In l'anni cumpresi trà 1347-48 è 1400 a Gaddura si
spupulighja dopu à un'epidemia di pesta è incursioni pirateschi è cumencia cusì
a ghjunta di massa di famiddi da u sudu di a Corsica (tandu duminiu ghjenuvesu)
cù i so' dialetti urali (ghjà in Corsica fortementi influinzati da u pisanu è da
u ghjenuvesu). Hè di u periodu trà 1445 è 1470 l'epigrafa di a ghjesgia di Santa
Vittoria di u Sassu, in i campagni trà Erula è Perfugas (SS), primmu testu
scrittu in gadduresu ("OPerAIU | MALU E FO | rA / LErIMITA"). A mità di u XVI
seculu a campagna gadduresa hè ducumintata com'è oramai chjaramenti abitata da
corsi, in quiddi stallazioni carattiristichi di Gaddura, cunnisciuti com'è
"stazzi") è duranti u '600 i pupulazioni corsofuni si spustoni à pocu à pocu
versu i paesi di a Gaddura urighjnariamenti di lingua sarda. Di 1683 sò i primi
cumpunimenti scritti in un canzuneri ispanu-sardu duranti a festa di a Verghjni
di Locusantu è allucati in a Bibliuteca di Brera à Milanu, è, sii puri in
l'incertezza di l'ortugrafia, prisenta carattaristichi medii trà u gadduresu è u
sassaresu , a cunferma di a cumuna urighjina è u strittu liamu cù a puisia corsa
di l'Altu Taravu è l'Alta Rocca (Suta un arboru fioriddu/ si dormia la donna
mia/ et tant'era addormentada/ que isvillar no si podia/ et yo i tocay lu pedi/
et issa mi disse a'a'/ et amuri si mi uoy bene/ un altru pocu piu en goba tua).
In u XVIII seculu, sapemu, grazia à i studii di u giugrafu francesu Maurice Le
Lannou chì a Gaddura fù ripupulata par trè quarti da Corsi è u cuntrabbandu cù a
vicina isula accresci a pupulazioni di i paesi di l'alta Gaddura (in particulari
Tempiu. À 1706 ricodda u dittu Pa’ noi non v’ha middori, non impolta u ch’ha
vintu, o sia Filippu Quintu o Càrralu imperadori!. Tandu a Gaddura - conta solu
7 cumuni (Tempiu, Tarranoa, Bultigghjata, Agghju, Nuchisi, Luras, Caragnani) di
cui 6 con centro nella Gallura interna. Incù Gavinu Pes (1724-1795) u gadduresu
hà oramai raghjuntu maturità è dignità littararia. Annant'a l'isula di A
Madalena u dialettu "isulanu" hè purtatu in u XVIIII seculu dirittamenti da
piscadori è pastori corsi da a Corsica suttana in circa di tarri par fa pascia u
so bistiamu.

Prunomi è aghjittivi pussessivi: méu/mé, tòiu/tò, sòiu/sò, nostru, vostru,
sòiu/sò

Prunomi è aghjittivi dimustrativi: chistu-chisti (quistu-quisti),
chissu-chissi(quissu-quissi), chiddu-chiddi (quiddu-quiddi)

Verbi: I verbi ani trè cunghjugazioni (-à, -é, -ì). A struttura di i verbi hè
simili à quidda corsa, cù calchì diffarenza in a terza cunghjugazioni. Com'è u
corsu è à diffarenza di u sardu u gadduresu manteni l'usu parlatu di u passatu
rimotu ancu s'eddu si ni mudifichighja a struttura avvicinendu la à quidda di
l'anticu tempu sardu luguduresu oghji in disusu.

Cunghjugazioni in -ì - Verbu timì (tema): Sta cunghjugazioni cumprendi in virità
dui cunghjugazioni cuntinuatrici di parti di i verbi in -ere (currispundenti à u
diffarenti esitu -e/-a in corsu): "timì" (tema), "biì" (bia), "cridì" (creda),
"currì" (corra), "muì" (mova), "nascì" (nascia), "punì" (pona), "ridì" (rida),
"vindì" (venda); cumprendi ancu l'esiti di -ire (l'esitu in corsu hè listessu à
quiddu gadduresu): "finì", "apparì", "custruì", "cuprì", "dì", "drummì",
"fugghjì", "murì", "riscì", "suffrì" ;

Numari : unu, dui, tre, cattru, cincu, sei, setti, ottu, noi, deci, undici,
dodici, tredici, cattoldici, chindici, sedici, dicessetti, diciottu, dicennoi,
vinti, ..., trinta, caranta, cincanta, ..., centu, duicentu, ..., middi,
duimilia, ...;

Ghjorna : luni (luni), malti (marti), màlcuri (marcuri), ghjoi (ghjovi), vènnari
(vennari), sabbatu (sabatu), duminica (duminica);

Mesi : ghjinnagghju, friagghju, malzu, abrili, magghju, lampata, agliola, aùstu,
capidannu, Santigaini, Sant'Andria, Natali. (quisti ultimi formi tradiziunali,
liati à la cultura agricula, in lu linguaghju quotidianu tendini à essa
rimpiazzati da ghjugnu, luddu, sittembri, uttobri, nuvembri, dicembri);

Staghjoni : branu/primmaéra (branu, primavera), statiali/istati (istati),
vagghjimu/ottùgnu (vaghjimu), invarru/varru (invernu);

Culori : biancu/canu/ant.albu [biancu], nieddu [nieddu, neru], ruiu/ant.russu
[russu], giallu/grogu [giaddu], biaittu/blu [blu], tulchinu [turchinu], veldi
[verdi], grisgiu/canu/murru [grisgiu], biaittògnu/purpurinu [purpurinu],
aranciu/aranciò [aranciu], marrò/castagnu [castagnu].

Hè parlata dinò in a marina di Santu Tiadoru à Vignola cù picculi diffarenzi di
prununcia è in calchì parola trà Alta è Bassa Gaddura tantu chì i citatini di
Tempiu è Caragnani à spessu ùn esitighjani micca à fà rimarcà à i gadduresi di a
bassa Gaddura (anticamenti ditti pasturini) a so manera - à i so arichji -
grussulana di parlà, par via di a prununcia è di i sprissioni;

Asempiu di gadduresu in tutti i so variazioni, di un auguriu à i sposi, cù in
nirettu i diffarenzi rispettu à u gadduresu cumunu:

La più bedda di Gaddura (Nostra Signora di Locusantu, Regina di Gaddura) di
Ciccheddu Mannoni:



https://co.wikipedia.org/wiki/Lingua_c%C3%B3rsa

A lingua corsa hè una lingua parlata in Corsica. Cum'è una lingua rumanica hè
dirivata da u latinu. Appartene à u gruppu italorumanicu è à u sottugruppu
tuscanu, per quessa pudemu dì chì ci hè una grande sumiglianza cù u talianu
(tuscanu litterariu), sopratuttu per e varietà cismuntiche. E varietà pumuntiche
(taravese è sartinese) ani più in cumunu cù a lingua siciliana o galluresa. A
lingua corsa ùn hè micca a lingua ufficiale di Corsica – quella hè u francese –
ma hè ricunnisciuta cum'è lingua rigiunale è pò esse usata à scola, à
l'università è in l'amministrazione. Ci sò circa 250.000 à 400.000 locutori di u
corsu (in Corsica, in u cuntinente di Francia è in Sardegna). Secondu i ultimi
dati ci sò 100.000 locutori in Corsica. U numeru di locutori di u corsu hè in
calata impurtante 'ssi ultimi anni è diffati, a lingua corsa hè cunsiderata da
l'Unesco cum'è una lingua minacciata di sparizione.

Liata à l'aghja italurumanica incù i so assai lingue rispettivamente dialetti,
ancu u corsu cunnosce parechje varietà. Per esempiu, u corsu supranu parlatu in
u nordu è centru di Corsica si distingue di u corsu pumuntincu in u sudu di
l'isula. Indu è accantu 'sse varianti ci sò altrettanti varianti (è di più), si
pò dì. U statutu di a lingua galluresa hè incerta: difatti, certi a
cunsidereghjanu cum'è una varietà di corsu; per d'altri, hè una varietà di a
lingua sarda; è infini, per d'altri, hè una lingua sputica, chì hà dinù parechje
dialetti. Cum'è u sicilianu, u gallurese s'assumiglia à u sartinesu, ma ci sò
impurtante differenze di vucabulariu è di pronunzia. Di più a scrittura di u
gallurese hà e so regule proprie è hè differente di quella di u corsu.

Oghje ghjornu, u corsu hè parlatu in diverse varianti in l'isula di Corsica, cù
l'eccezzione di Bunifaziu, induv'ellu hè parlatu (da un numaru sempre scriscente
di lucutori) una variante ligure bunifazinca. Ancu in Calvi, un tempu cum'è
Bunifaziu sguasgi tutta abitata da pupulazione d'origine ghjinuvese, si parlava
una variante ligure chì pare in traccia di spegne si, mentre ch'in Carghjese
(Καργκέζε) - dighjà culunia d'esiliati grechi prima impiantati in Paomia
(siconda mità di u 16u seculu) - si parla un corsu ch'hà assimilatu uni pochi di
tarmini grechi è a lingua greca hè oramai in usu solu cù fini liturgichi. Fora
di l'isula, in seguita à finomini d'emigrazione è scambiu iniziati à parte da u
Medievu, si parla una lingua chì hà assai in cumunu cù a lingua corsa in u nordu
di a Sardegna: u gallurese parlatu in la zona di Tempiu in Gallura è in l'isula
di La Maddalena – particularmente sumigliante à u corsu sartinese. U sassarese
parlatu in Sassari è in la zona di Castelsardu, hè cunsidaratu cum'è un idioma
di transizione trà corsu è sardu essendu datu ch'ellu hà cose in cummunu in a
struttura è in a grammatica cù u gallurese è cù u corsu pumuntincu è hà subitu
forte influenze di u sardu lugudurese in u lessicu è in a prununcia.

Soprappiù, u dialettu in via d'istinzione di l'isula vicina di Capraia in
l'arcipelagu tuscanu prisenta diversi punti di cuntattu cù u corsu par via di a
forte vicinanza giugrafica, storica è culturale frà e duie isule.

Si stima chì u corsu sia parlatu in Corsica da circa 90/100.000 lucutori frà i
275.000 abitanti di l'isola, puru ch'elli sianu parechji frà quessi à esse di
lingua materna francese (dati da una ricerca di l'INSEE di u 2004 [1]), à quelli
ci hè quantunque da aghjustà e pupulazione emigrate in Francia (par un tutale di
133.000 individui in Francia) è in altre nazione. U numaru di i lucutori stimati
pà u gallurese hè invece circa 80.000 (frà i circa 120.000 abitanti di a
Gallura).

U corsu hè classificatu cum'è una lingua autonuma in u gruppu di e lingue
neulatine (sottugruppu: lingue italurumanze, codice ISO: co) ed hè ricunnisciutu
cum'è lingua righjunale di u Statu francese. Certe varietà di u corsu supranu sò
imparintate à i dialetti italiani di u gruppu tuscanu (in particulare anu
cunsirvatu parechje carattaristiche di i dialetti medievali). Difatti, Niccolò
Tommaseo cunsiderava 'sse varietà di corsu, podarse incù una certa esagerazione,
Lingua possente, e de' più italiani dialetti d'Italia. Ma e variante suttane di
u corsu, vene à dì u taravese è u sartinese, sò più vicinu à u gallurese è a u
sicilianu. Anu in cumunu incù 'ss'ultime lingue, un sustrattu prelatinu.

U gadduresu, u sassaresu è u casthiddanu sò lingue indipindente, ma sò mintuvate
quì à titulu di cumparazione.



https://co.wikipedia.org/wiki/Limbara

U monti Limbara hè una muntagna di a Sardigna è rapprisenta u cunfinu
miridiunali tra u rughjonu storicu è giugraficu di a Gaddura è u Locudoru. A
cima più alta, punta Balistreri, si pesa par 1362 metri annant'à u liveddu di u
mari. U sò tarritoriu è cumpresu in li cumuni di Tempiu, Caragnani, Oschiri e
Berchidda, in provincia di Pruvincia di Tarranoa è Tempiu.

U nomu podaria dirivà da Limen Balares (limiti di i balari) in quantu ha
custituitu in epichi antichi u confinu tra u rughjonu abitatu a nordu da i corsi
(a Gaddura) e quidda abitata da Balari (U Monteacutu è a parti urientali di u
Locudoru).

U toponimu di a vetta maiori (punta Balistreri) dirivighja da u patrunimicu (di
urighjna còrsa) di un tali Balistreri, ch'iddu si piattò in lu XVII seculu cù la
sò famidda dapoi d'un forti cuntrastu avutu cù un signurottu priputenti ch'iddu
si vulia piddà cù a forza comu mudderi a sò fiddola. U Signurottu è i sò guardii
vinirunu tumbati da Balistreri in una ghjesga vicinu à Nuchisi (Santu Linardu) è
da quiddu ghjornu Balistreri è la famidda puderunu turrà à Tempiu. A a sò morti
venni intarratu in lu cunventu di i frati francescani, com'è signu di
appruvazioni. Quistu episodiu hè mintuatu in un testu di u XIX seculu.

U Monti Limbara hè statu brusgiatu in lu 1936 e i sò vechji buschi di suvari è
licci sò stati rimpiazzati da alburi di pinu par a sò lestra crescita.

Par anni in la cima di Limbara v'hè stata una basa par i cumunicazioni NATO è
una basa di l'Aeronautica Militare. Oghji c'è a stazioni di i carabinieri è
l'eliportu di u Sirviziu Antincendi. Annant'à a cima ci sò ancu i maiori
ripitidori televisivi di u nordu Sardigna, una ghjesgia è a statua di a "Madonna
di a Nivi" custruiti in lu 1995.



https://co.wikipedia.org/wiki/Licenzia_Arte_Libera

A Licenzia Arte libera (o Licenzia Arti Libara) (LAL, dinuminata Free Art
License (FAL) in a virsione in lingua inglesa è Licenza Arte libera in a
virsione in talianu) hè una licenzia copyleft francese per opere artistiche.

Creata di lugliu 2000, hè a prima licenzia libera (o almenu una di e prime), in
u spiritu di a GNU General Public License, dedicata à l'opere d'arte.

A licenzia hè cunsultevule annantu à u situ ufficiale; hè ancu dispunibile in
lingua inglese, tedesca, spagnola è portughese. Da u 2006 hè dispunibile ancu a
virsione taliana.

A Free Software Foundation arricumanda per l'opere non software l'usu di sta
licenzia, à tempu cù parechje altre forme di a licenzia Creative Commons.

A licenzia hè stata furmulata di lugliu 2000 in seguitu à l'adunite Copyleft
Attitude chì si sò svolti à Accès Local è Public, dui siti d'arte cuntimpuraneu
in Parighji. U so cuntinutu hè divutu à i cuntributi dirivati da a mailing list
di a Copyleft Attitude, in particulare grazia à i ghjuristi Mélanie
Clément-Fontaine è David Geraud, è à l'artisti Isabelle Vodjdani è Antoine
Moreau. E principale mutivazione di sta Licenzia Arte libera sò quelle di
prumove è pruteghje e criazione di a mente umana, sicondu i principi di u
copyleft: a libertà d'usà, cupià, distribuisce, trasfurmà, è l'interdizzione
d'esclusività.

A Licence Art Libre permette à tutti i participanti (persone fisiche è non
fisiche) di cupià, diffonde, sfruttà à titulu gratuitu o à pagamentu o trasfurmà
un'opera rilasciata sottu 'ssu tipu di licenzia, pattu è cundizione ch'è fussenu
rispettate e cundizione imposte. A licenzia ricade in a ghjuridizione francesa,
da u mumentu chì hè stata furmulata à u so internu, è hè parciò valida in tutti
i paesi firmatari di a Cunvinzione di Berna, chì stabilisce una norma ghjuridica
internaziunale annantu à a prubità litteraria è artistica.

A licenzia ricade in a ghjuridizione francese, da u mumentu ch'ella hè stata
furmulata à u so internu, è hè parciò valida in tutti i paesi firmatarii di a
Cunvinzione di Berna, chì stabilisce una norma ghjuridica internaziunale annantu
à a prubità litteraria è artistica.



https://co.wikipedia.org/wiki/Larus_michahellis

L' Acula marina (Larus michahellis) hè un acellu chì face parte di a famiglia di
i Laridae. Ind'è l'adultu, u spinu è l'ale sò grisge. E patte sò gialle. U
bizzicu hè giallu. L'ochji sò chirchjati rossu. Ci hè puchissimu dismurfisimu
sessuale. I ghjovani sò piu bruni, cù u bizzicu più scuri è e patte à spessu
rusuline. L'acula marina hè alta 58-68 cm. A so apertura alare hè 130-160 cm.
Pesa trà 700 è 1300 grammi.

L'acula marina hè prisente annantu à u litturale è tutte l'isule di l'area di u
Mare Terraniu, ma dinù annantu à u litturale atlanticu, da u Maroccu à a
Brittania. Difatti, l'acula marina hè u più acellu marinu cumunu in l'areale di
u Mare Terraniu, incù guasi 120 000 coppii arrighjunati in u mediterraniu
occidentale.

L'acula marina era in traccia di sparisce à u principu di u seculu XX, ma dipoi
qualchì dicenniu, a so populazione hà crisciutu di manera impurtanta, à tal'
puntu chì 'ssa spezia hè cunsiderata qualchì volta cum'è una spezia troppa
abbundente è priculosa per l'altre spezie. Difatti, l'acule marine anu
cumincitatu dipoi parechji anni à arrighjunisce si ancu in e cità è vicinu à i
fiumi.

L'acula marina manghja picculi pesci, piulaconi d'acelli è cadaveri. Hè
cacciadore è piscadore. Purtroppu, 'ssu acellu hè statu capace di cambià u so
modu di nutrisce si, andendu ancu à circà u so cibu in i rumenzuli. Si
cunsidereghja ch'ellu hè 'ssu cambiamentu chì hà incausatu a crescita recente di
a populazione d'acule marine.

L'acula marina hè prisente è abbundente in Corsica. Hè ancu chjamata gabbianu
cumunu. Parte è più si trovanu annantu à l'isulotti di Corsica è u litturale. E
culonie più impurtante d'acule marine sò situate (Thibault 1983) annantu à
facciata uccidentale cum'è in Scandula, l'Isule Sanguinare, l'Isule Lavezzi è
l'Isule Cerbicale. Frà 1977 è 1980, 2250 acelli sò stati cuntati, spartuti in 33
culonie (Thibault 1983). Ci n'hè moltu più avà è niente ch'è per a rigione
d'Aiacciu, si stima chì ci hè 1000 coppii d'acule marine. Durante l'annu, ci sò
dinù e visite di parechje acule marine chì venenu da u steriore, è chì si ne
stanu annantu à i stagni di a Costa orientale è ancu in i porti. À tempi
muderni, s'hè custatatu chì l'acule marine vanu à nutrisce si in i ruminzulaghhi
di l'interiori, è ponu cullà cusì sin'à 800 metri. À i ghjorni d'oghje, ci hè
ancu u pinseru chì 'ssu accriscimentu di a populazione d'acule marine
incauseghja parechji prublemi. Unu di 'ssi prublemi per l'attività umani hè u
risicu d'accidente incù un aviò o un elicottreru. Ma ci sò dinù altri prublemi
incù a fauna è a flora di l'isula, è in particulare incù l'aviafauna è una
spezia rarissima: l'acula marina corsa (larus audouinii): quella soffre di 'ssa
abundenza d'acule marine, perchè li pò manghjà i so ovi o i so piulaconi, ma li
pò ancu catturà e so prede.

Accade chì l'acula marina fussi mintuvata in u cantu o in a litteratura corsa.
Per esempiu:



https://co.wikipedia.org/wiki/Laparedda_maiori

A laparedda maiori (o Labbera maiò) (Patella ferruginea Gmelin, 1791) hè un
molluscu gasterupodi di a famidda di i Patellidae.

Hè u principali invirtibratu marinu à risicu d'estinzioni, prisenti in u
Meditarraniu. Duranti u Tirrenianu a laparedda maiori era diffusa in tuttu u
bacinu, ma attualmenti u so ariali copri solu u bacinu uccidintali di u mari
Tarraniu. U so ambienti hè custituitu da i rocchi di u pianu mesuliturali.
Stirpata da a pesca à peda (hè imprudata com'è esca) è da l'inguinamentu, oghji
esisti solu in Corsica, in Sardegna, annantu à l'isuli tuscani, ma dinò annantu
à l'isuli d'Algeria è di u Maroccu.

Hè a più grandi laparedda di u Meditarraniu, incù un diamitru chì pò ghjunghja
finu à 8cm. Si cunnosci faciuli da a so taglia, ma ancu da a so biciuccula,
monda spissa è solida è marcata da cresti squamosi.

I lapareddi maiori vivini annantu à substrati rucciosi sughjetti à periodichi
variazioni incausati da i marighjati. U so pedi, aderindu incù forza à u
substratu, cunteni una quantità d'acqua sufficenti par impidiscia a
disidratazioni, è pò suppurtà longhi periodi d'emersioni. L'adesioni hè resa
pussibuli ancu da a sicrizioni d'una sustanza viscosa.



https://co.wikipedia.org/wiki/Kick-boxing_americanu

U termini kick-boxing designa unu sport di cumbattimentu di parcussione chì si
praticheghja annantu à ring. In l'anni 1960, in i Stati Uniti l'entusiasmu pà u
karate è pà l'altre arti marziali (kempo, kung-fu, taekwondo, bando, etc.) è a
vuluntà di qualchì mass media fa evulve e cose.

Varii stili di pratiche marziali svilupparenu di e varie forme di cuntattu.
Molti campioni desiderosi di fà cunusce e caratteristiche di e so tecniche,
cuntribuirenu à a so evuluzione. Turnei erani urganizzati in moltu stili diversi
di cumbattimentu; cum'è United States National Karate Championship di Jhoon
Rhee, a Battaglia di Atlanta di Ed Parker, è fin da u 1963 l'opens annantu à
ring di Bando kickboxing (forma ereditera di a boxe ancestrale birmana impurtata
da l'espartu Maung Gyi). Altri turnei impurtanti cum'è Mas Oyama All Worth
America Championship (Karate Kyokushinkai à a K.O.) ha cambiatu i turnei
tradiziunali di karaté finu allora urganizzati senza cuntattu.

Ancu, l'idea di Bruce Lee (attori famosu di cinema, in mezzu à l'anni 1970) è di
Jhoon Rhee (prufessori di Alan Steen, di Jeff Smith è di Gordon Franks) di
cumbatte incù prutezioni è guanti, ha apartu una nova via pà ognunu l'amatoru di
"cumbattimentu reali". À l'urighjine kick-boxing americanu hè un regulamentu di
cumpetizione, chì permette à i cuncurrenti di e diverse pratiche marziali di
scuntrà si in un varunqui tipu di cunfrontu (à l'urighjine ciò di a federazione
mundiale WKA - World Karate Association). Si hè cusì tantu l'upinione
ghjenerale, chì hè divintatu una di e forme di sport di cumbattimentu ispirata
di l'arti marziali più praticata à u mondu.

Frà l'urganismi mundiali, i più cunusciuti, caricati di a ghjestione di i tituli
prufessiunali è dilettantistici in e boxes pieds-poings abbiamu: a WKA (World
Kickboxing Association) nata à l'USA in u 1976, a WAKO (World Association of
KickBoxing Organizations) nata in Ghjermania in u 1978 chì ha a so ghjenesi in
l'urganizzazione di riunioni dilettanti, l'ISKA (nata en 1986) "ereditera" di a
PKA chì faceva a prumuzione di u Pienu-cuntattu à l'urighjine è a WKN (nata in u
1997).



https://co.wikipedia.org/wiki/Isuli_Lavezzi

L'isuli Lavezzi sò un arcipelagu di Corsica, fattu d'isulotti è di scoddi
granitichi. Hè situatu à 10 chilomitri à u sudestu di Bonifaziu.

L'arcipelagu di i Lavezzi, d'una superficia emersa di circa 200 ettari è
d'un'altitudina massima di 39 metri, hè situatu in i bucchi di Bonifaziu. Hè unu
di i posti i più priculosu di u Mari Tarraniu par a navigazioni, par via di i
scoddi chì sò numarosi in un strittonu di poca larghezza parcorsa da forti
currenti, venti putenti è friquenti marighjati.

Sò stati scuparti in l'isuli Lavezzi i tracci umani datendu di l'ebbica
preistorica, in particulari parichji sapari ricuddendu à u Niuliticu. I vistighi
d'un portu rumanu è d'una cappedda di u seculu VII sò stati dinò ritruvati.

L'isuli Lavezzi funi in u 1855 u tiatru di u naufraghju di a fregata A
Sémillante. Quiddu fù unu di i più grevi in perditi umani in a storia di a
marina francesa. Quandu a fregata chittò u portu di Tulò, u 14 frivaghju di u
1855, ci era à bordu 380 marinari è 393 suldati in partenza par a guerra di
Crimea. Hè in i circondi di i bucchi di Bonifaziu ch'è a navi di guerra fù
piddata in una timpesta trimenti. Sciappata annantu à unu scoddu, affundò in a
notti di u 15 à u 16 frivaghju. Tuttu l'equipaghju, ma dinò tutti i fantaccini,
perìni in 'ssa tragedia.

U 18 austu di u 1978, à trè ori di mattina, in u trattu di mari chì sipara
l'Isula di Cavaddu da l'isula Lavezzu, Vittoriu Emanuele di Savoia si rendi
prutagunistu d'una tragedia: u principi, suttu l'effettu di l'alcollu, hè
annantu à u yacht di u miliardariu Nicky Pende.

Hà in manu una carabina Winchester M1 par a caccia à l'elefanti incù 31 baddi in
u carcadori. Par spavintà à Pende, Vittoriu Emanuele spara dui colpi in a
dirizzioni di u miliardariu. Daretu, à poca distanza, in a cabina d'una barca
ancurata, stà durmindu Dirk Geerd Hamer, studianti tedescu di 19 anni, fiddolu
di Ryke Geerd Hamer (medicu è tiolugu tedescu, fundatori di a "nova medicina
germanica").

Unu di i colpa sparati tocca u ghjovanu à una coscia dopu à avè trapassatu a
fiancata di a barca, è u ghjuvanottu si ni murarà dopu à una agunia di 111
ghjorna mentri u mesi di dicembri succissivu. A battaglia legali trà i dui
famiddi finisci in u 1991. A curti francesa assolvi Vittoriu Emanuele da
l'accusi d'umicidiu è d'omissione di succorsu, ma u cundanna à sei mesa
attimpati par portu abusivu d'arma da focu.

L'isuli Lavezzi sò stati istituiti in Riserva naturali à parta di u 1982. Dapoi
1999, facini parti di a Riserva naturali di i Bucchi di Bonifaziu è sarani
intigrati in u futuru Parcu Marinu Internaziunali Corsu-Sardu.



https://co.wikipedia.org/wiki/Isula_di_Spargi

Spargi hè un'isula di l'arcipelagu di A Matalena, situatu in a parti
nord'urientali di a Sardegna, in a pruvincia di Tarranoa è Tempiu. Faci parti di
u parcu naziunali di l'arcipelagu di A Matalena.

Incù a so superficia di 4.20 km2 par circa 11 chilomitri di costi, Spargi hè a
terza isula di l'arcipelagu da a so tadda, dopu à A Matalena è Caprera. Hè à
l'intuttu custituita da granitu rusulinu, incù un rilevu turmintatu chì
culminighja à 153 metri in a Vardia Preposti. L'isula hè di natura granitica,
ricchissima d'acqua è vigitazioni uspitighja numarosi spezii d'aceddi.

A costa à punenti, dirittamenti esposta à i maistralati, hè salvatica in tuttu è
inuspidaliera. À livanti, a costa hè frastaddata da una succissioni
d'inziccaturi chì in u so fondu ci si trovani parichji spiaghji rinumati par a
finezza di a so rena bianca è a trasparenza di i so acqui smiraldu, a più
cunnisciuta essendu a Cala Cursara (dinuminata cussì, chì i pirati corsi
avariani avutu l'abitudina di ghjugna in 'ssa cala). 'Ss'inziccaturi, inquatrati
da scoddi induva l'erusioni hà sculpitu formi spittaculari - di tipu dittu à
tafoni -, attirani i turisti d'istatina. L'isula hè in tempu nurmali disabitata.

À u punenti di Spargi ci si trova a piccula isula di Spargiottu, idda stessa
scurtata da un isulottu chjamatu Spargiuteddu. In tantu ch'è riserva d'avifauna,
u so accessu hè strittamenti intarditu.

I vistighi navali di l'ebbica rumana datendu da u seculu II sò stati ritruvati
in l'acqui di Spargi.

À u principiu di u seculu XIX, l'isula custituì u rifughju d'un banditu, Natali
Berretta chì si piattò in Spargi, fughjindu a so cundanna. Riiscì cusì à sfughja
a galera, ma quandu finalmenti a so innucenza fù pruvata dicisi di firmà ci cù a
so famidda tinindu capri è vacchi.

À u principiu di l'annati 1900, i stallazioni di difesa militareschi sò stati
edificati annantu à l'isula. Trà iddi u forti Zanottu, chì fù imprudatu mentri i
dui cunflitti mundiali, hè certamenti u meddu cunsirvatu.

In i fundali inghjru à l'isula sò stati truvati parichji resti d'una navi rumana
di u seculu II A.C. oghji asposti a u museu navali di a Matalena.



https://co.wikipedia.org/wiki/Isula_Cavallu

L' isula di Cavaddu (o Isula di Cavallu) hè un'isula di l'arcipelagu di i
Lavezzi in Corsica. D'una superficia di 120 ettari, hè a più grandi isula di
l'arcipelagu è a sola abitata.

L'isula di Cavaddu faci parti di l'arcipelagu di l'Isuli Lavezzi, in i bucchi di
Bonifaziu (u strittonu trà a Corsica è a Sardegna). Hè situata à 2.3 km di a
costa, à livanti di u capu Spironu è di u portu di Piantaredda, annantu à u
tarritoriu di a cumuna di Bonifaziu. Hè l'ariali d'abitazioni u più suttanu di
Corsica.

À u Paleuliticu, à l'ebbica di l'ultima ghjaciazioni, u liveddu di u mari era
infiriori di 100 m riguardu à u liveddu attuali. L'isuli Cavaddu, Lavezzu è
Ratinu erani tandu emersi è furmaiani unu passaghju à siccu trà a Corsica è a
Sardegna. À u Niuliticu, 'ssi trè isuli furmaiani sempri un'isula sola, distanti
di a costa d'una cintunara di metri. Hè prubabili ch'è 'ssu locu fussi statu
d'una grandi impurtanza par a circulazioni trà Corsica è Sardegna mentri a
Preistoria.

'Ss'isula, è ancu l'isulottu aghjacenti di San Bainzu, fù sfruttata da i Rumani
intornu di u seculu II.

Sinu à u seculu XIX, i tistimunianzi raportani ch'è i tracci di 'ssu
sfruttamentu erani sempri parfittamenti visibuli, in ottimu statu di
cunsirvazioni. Ma a ripiddata pruvisoria di l'estrazioni di granitu in u 1872
par edificà u fanali di i Lavezzi caghjunò a distruzzioni di a maiò parti di i
vistighi rumani.

U situ di l'anziana cava hè iscrittu dapoi 1992 à u titulu di i munimenti
storichi.

Dopu à a partenza di i Rumani, l'isula fù abbandunata sinu à u 1800, data à a
quali un pastori vinì à stà ci solu incù a so mandria.

Dapoi u 1970, lussuosi risidenzi sicundarii si ci sò custruiti, à tempu cù un
picculu aerudromu, unu portu è una cala.

Eppuri, a custruzzioni d'abitazioni novi hè bluccata dipoi parichji anni da
l'auturità à a seguita di prublemi di sanificazioni, è si poni truvà unu pocu
dignalocu annantu à l'isula i cantieri à l'abbandonu.

Una navicedda rigulari parmetti di righjunghja à Cavaddu dapoi l'imbarcatoghju
di Piantaredda in circa 15 minuti.

L'isula di Cavaddu è l'isulottu di San Bainzu ùn sò micca stati resi à a cumuna
di Bonifaziu in u 1981. 'Ssa parti di l'arcipelagu hè dunqua esclusa di a
riserva naturali di l'isuli Lavezzi è di a riserva naturali di i Bucchi di
Bonifaziu.



https://co.wikipedia.org/wiki/Hydnum_repandum

U Scupinu (Hydnum repandum) hè un tipu di fungu chì faci parte di a famiglia di
l' Hydnaceae. Si scontra à spessu in e liccete, in e faiete o in i pinete.

U pede hè maiore, cilindricu è bianchicciu. Hè largu da 1,5 à 3 cm. U cappellu
hè largu da 3 à 17 cm. U sottu di u cappellu hè cupertu à ache. Hè per via di
quessa chì 'ssu tipu di fungu hè chjamatu "fungu ricciu" in parechje lingue, è
in particulare in inglese.

Ci hè una spezia di fungu chì s'assumiglia assai à u scupinu, è chì hè
cunsiderata certe volte cum'è una varietà di scupinu: u scupinu russicciu. Ma u
scupinu russicciu (Hydnum rufescens) hè russicciu o arancinu, a so forma hè più
regulare, più tonda. Hè dinù più chjucu, più mollu.

Accade qualchì volta ch'è u scupinu fussi cunfusu incù a ghjalletta, chì anu u
culore chì s'assumiglia. ma in cunfrontu di a ghjalletta, u scupinu hà l'ache
sottu u cappellu.

U scupinu hè cumunu in Corsica. U nome corsu vene da u fattu chì 'ssu fungu si
trova à spessu vicinu à a scopa. Ma si scontra dinò à spessu à mezu à e leccie.



https://co.wikipedia.org/wiki/Haliaeetus_albicilla

L' Acula codibianca (Haliaeetus albicilla) hè un rapaci chì faci parti di a
famiglia di l'Accipitridae. Hè un aceddu maiori è alilargu. A coda hè corta.
L'impiumatura hè bruna bughja, fora di u capu è a parti suttana di u coddu chì
sò più chjari. A coda hè bianca ind'è l'adultu. L'aculi codibianchi annosi t'ani
a testa è u coddu bianchi. A testa hè larga è u bizzicu hè forti. I patti è u
bizzicu sò giaddi. U ghjovanu hè più scuru, incù a coda è u bizzicu più bughji.

L'acula codibianca stà accantu à l'acqua, in i grandi fiumi, i lava o ancu in i
facciati maritimi. Stà piuttostu à u cantu di u mari, ma accadi ch'edda stessi
in piaghja, o in i furesti. L'acula codibianca si scontra in Siberia (Russia),
in u nordu di l'Auropa, in u nordu di a China, in u Giapponu. Ci sò i
pupulazioni impurtanti in i paesi di l'exi-URSS, in Nurveghja, in Pulogna è in
Alimagna (in particulari in l'exi-Alimagna di l'Estu).

Ci hè una piccula crescita di l'effettivi di l'acula codibianca, incausata da a
so prutizzioni. Ma a pupulazioni in Auropa hè di circa 600 coppii. I minacci pà
l'acula codibianca so l'usu di u vilenu, a sparizioni di u so ambienti naturali,
a caccia illegali, l'arrubecciu di l'ovi è di i piulacona.

L'acula codibianca si nutrisci pà u più di pesci (95%). Ma accadi ch'edda
chjappessi calchì aceddu o picculi mammiferi com'è u topu o ancu a volpi.
Caccighjeghja sola o in coppiu.

L'acula codibianca era prisenti in Corsica in i tempi, ma hè sparita, dipoi
1939. Ci hè pochi rinsignamenti annantu à prisenza di l'acula codibianca in
Corsica, ma pari ch'edda fussi piuttostu arrighjunata in a costa uriintali, in u
stagnu di Palu, o in u stagnu di Chjurlinu (Thibault 1983). Duranti u seculu
XIX, l'aculi codibianchi pudiani stà dinò in Bonifaziu è versu Aiacciu. Ci hè
parechji ussirvazioni chì facini pinsà ch'eddi si tramutavani di tantu in tantu
in muntagna. Dopu à a sparizioni di l'acula codibianca di Corsica, ci hè statu
calchì ussirvazioni, par asempiu in a bocca di Verdi in 1966, è da un piscadori
in u stagnu di Chjurlinu di frivaghju 1968 (Thibault 1983). L'acula codibianca
pudaria essa introdutta torra in a Riserva di Scandula. Ma ci hè quantunqua u
pinseri di a prisenza di l'alpana in a riserva.



https://co.wikipedia.org/wiki/Gypaetus_barbatus

L' altore barbutu (o Altori barbutu) (Gypaetus barbatus) hè un acellu chì face
parte di a famiglia di l' Accipitridae. Ci hè pocu dismurfisimu sessuale è a
femina hè appena più maiore ch'è u masciu. Pesa da 5 à 7 kilò. Hè longu un
metru. A coda misura 42–44 cm. L'altore barbutu campa da 20 à 30 anni. A so
apertura alare hè 3 metri. U so nome vene da u fattu chì e piume situate da una
parte è di l'altra di u bizzicu li facenu una spezia di barba. Hè ochjigiallu ma
i so ochji sò chirchjati di rossu. L'altore barbutu pò campà sin'à quaranta
anni.

Ind'è l'altore barbutu, u periodu di a riproduzzione hè abbastanza longu,
apposta ch'elle dura sin'à dece mesi. U piulacone hè cuvatu dui mesi è allevatu
quattru mesi in u nidu. Ùn pò nasce ch'un piulacone per coppiu l'annu è per via
di quessa, a pupulazione s'accresce pocu.

Si nutrisce per u più di l'ossi ch'ellu trova, annantu à i cadaveri di pecure,
muntone, muvre o capre. Ùn hè micca un acellu di prede, ma accade qualchì volta
ch'ellu manghjessi picculi rettili, topi, o topuragni vivi.

L'altore barbutu sarebbe respunsevule di a morte di u pueta grecu Eschilu, in
l'annu 456 nanzi à Cristu. L'acellu averia lasciatu cascà in terra una cuppulata
per rompe ni l'osse. L'altore barbutu averia credutu chì u capu scafulatu
d'Eschilu fusse una petra. A cuppulata saria cascata annantu à u capu d'Eschilu,
chì murì tandu subitamente.

L'altore barbutu si trova dinù in Asia, in Africa, in Europa di l'Estu, in
Francia in i Pirenei è in l'Alpi. Esiste in Africa un antra spezia d'altore
barbutu: l'altore barbutu d'Africa (Gypaetus barbatus meridionalis), chì hè
appena più chjucu.

L' altore hè prisente in Corsica. A pupulazione isulana seria di 25-30 altori
barbuti, frà i quali 10 coppii. Ma a pupulazione di Corsica ripprasenta un 71%
di l'effettivu mundiale in l'isule, apposta chì l'altore barburu ùn si trova
ch'è in due isule: a Corsica è a Creta (Seguin & Torre 2009). 'Ssa situazione hè
incausata da u fattu chì l'altore barbutu hà bisogna d'un rughjone impurtantu
per pudè campà, largu 200 o 300 kilomitri. È per via di cunsiquenza, ùn pò micca
campà in e piccule isule. Inoltre, a pupulazione di Corsica ripprasenta 6% di a
pupulazione tutale à u livellu europeu (Seguin & Torre 2009). L'altore barbutu
si trova per u più in i circondi di u Cintu. A pupulazione d'altore barbutu di
Corsica hè minacciata è in priculu. U risicu di sparizone hè cunsideratu da i
spicialisti cum'è abbastanza altu. I difficultà per a populazione corsa d'altore
barbutu venenu da u fattu chì ci hè più pochi animali morti (capre, pecure) ch'è
innanzi. Ancu a populazione di muvre ùn basta micca: 600 à 1 000 muvre in u
circondu di u Cintu è 200 à 300 in u circondu di e forche di Bavella. Inoltre, a
superficia di l'isula essendu di circa 8750 kilomitri quatrati è u rughjone di
l'altore barbutu essendu di 200-300 km quatrati, ùn pò stà in l'isula più di
parechji decine di coppii.

L' altore barbutu hè una spezia minacciata di sparizione à u livellu mundiale.
Ferma sempre abbastanza cumunu in Asia o in Africa, ma hè in priculu in Europa.
Di fatti, hè diventatu rarissimu in certi lochi in Europa è hè dunque prutettu
da a cunvinzione internaziunale di Washington (CITES) di 1975 chì interdisce u
cummerciu di e spezie di fauna è di flora minacciate di sparizione.



https://co.wikipedia.org/wiki/Giustificazione_della_rivoluzione_di_Corsica

A Giustificazione della rivoluzione di Corsica, e della ferma risoluzione presa
da' Corsi, di non sottomettersi mai più al dominio di Genova chjamata
a Ghjustificazione, hè un opera apparsa in tuscanu, in Napuli in u 1758, senza
nome d'autore, scritta da Gregoriu Salvini, un amicu intimu di Pasquale Paoli,
forse in Corti. 'Ss'opera ricensa 160 casi d'inghjustizia di a republica
ghjenuvese riguardu à a Corsica.

Serà ripublicata in u 1764 A Ghjustificazione, in Corti, incù parechje
modifiche, cumpurtendu una dedica à Pasquale Paoli è per appuntu l'argumenti di
u vescu genuvese Pier Maria Giustiniani incù e risposte à quelli argumenti di un
antru cumpagnu di Paoli: Bonfigliu Guelfucci (1721-1813) di Bargudè.

Assai lestru, a Ghjustificazione diventa a basa annantu à a quale si sviloppa a
duttrina naziunalista insulare in i primi anni 1760 per a fasa cunclusiva di a
lotta contru à a Ripublica di Genuva. Pier Maria Giustiniani, Vescu di Savone è
Vintimiglia ci oppone una contradizzione inspirata da u principu ch'è "ùn hè mai
lecitu di rivultà si contru à u so suvranu, qualsiasi a raghjone". Scrive cusì e
Riflessioni intorno ad un libro intitolato Giustificazione della rivoluzione di
Corsica, e della ferma risoluzione presa da’ corsi di mai più sottomettersi al
dominio di Genova. È principia tandu una longa litica annantu à u drittu di i
Corsi di rivultà si, soprattuttu in casu d'inghjustizia palesa. In a so
prisintazione, Salvini scrive: "Di tutti i populi d'Europa l'isulani di Corsica
sò i soli ch'è sianu nati per esse di cuntinuu infelici. Si trascorrenu tutti i
seculi è si viderà u dispotismu è l'anarchia opprime unu appressu à l'altru
quelli populi svinturati". Ùn ci era più spiranza tandu ch'è in u Senatu
Genuvese esistessi "una manu maestra chì avariste l'abilità di rimette in ordine
quella macchina scumposta".

In u 1758, hè stata creata da Pasquale Paoli una stamperia naziunale, a
« Stamperia di a Verità » in u cunventu San Francescu d'Oletta. Ci seranu
stampati parechje tese teulogiche è filusofiche, testi storichi è in particulare
a Ghjustificazione di a Rivoluzione di Corsica di Salvini.

A Ghjustificazione hè diventata à i ghjorni d'oghje un simbulu di a lotta di i
corsi per a so libertà. U ghjuramentu di i membri di l'esecutivu, dopu à
l'elezzione di u 13 di dicembre 2015 à di u Cullettività Territuriale di
Corsica, s'hè fattu annantu à un esimplare autenticu di a Ghjustificazione.

À a so eccellenza u Signore Pasquale De Paoli, Generale di u Regnu è capu di u
supremu magistratu di Corsica A quale hà cusì bè presu à serve si ne, ch'è a
Patria ùn hà mai vistu tanta prossima l'intiera libertà soia quantu sottu à u
vostru Guvernu? A Corsica vi adora, l'Europa vi ammira, tuttu u Mondu vi stima,
è eiu, ch'è à nome di tutti vi auguru lunghissimi anni di vita, vi pregu à
accittà u tributu ch'è ghjustamente vi offru, è sò



https://co.wikipedia.org/wiki/Giumitria_piana

Par giumitria piana s'intendi quiddu ramu di a giumitria euclidea uriintata, par
appuntu, à u pianu.

I cuncetti fundamintali difiniti in u pianu sò u puntu è a retta. À parta da sti
dui cuncetti si ni definiscini altri, com'è u sigmentu, a mezaretta o l'angulu.
Tutti sti cuncetti ani truvatu una furmalisazioni assiumatica in l'Elementi di
Euclide è sò à a basa di a giumitria euclidea.

Par via di a giumitria analitica, hè pussibuli à "dà un nomu" à ciascunu di
st'ughjetti è usà i strumenti di l'algebra è di l'analisa: quissa hè pussibuli
grazia à l'intruduzioni di u pianu cartisianu, vali à dì d'un sistemu di
cuurdinati chì parmetti di chjamà ogni puntu P {\displaystyle P} di u pianu incù
un paghju P = ( x , y ) {\displaystyle P=(x,y)} di numari riali. In stu modu hè
pussibuli à difiniscia retti, sigmenti è altri ughjetti giumetrichi com'è locu
di punti chì suddesfani parechji cundizioni algebrichi. Par asempiu, una retta
hè u locu di l' ( x , y ) {\displaystyle (x,y)} chì suddisfani a equazioni:   a
x + b y = c {\displaystyle \ ax+by=c} induva a {\displaystyle a} , b
{\displaystyle b} è c {\displaystyle c} sò trè numari riali fissati.

Molti ughjetti è tiuremi di a giumitria piana sò parò trattevuli senza l'aiutu
di cuurdinati. Frà quissi, i cuncetti di triangulu è puligunu, è i rilazioni di
parallelisimu è urtugunalità frà retti o sigmenti. Ancu i sizioni conichi com'è
a circumfarenza o a parabula si poni trattà (incù calchì difficultà) senza
cuurdinati, ma quiddi principiani à divintà impurtanti in u studiu di curvi più
cumplicati.

Un puligunu hè una forma giumetrica dilimitata da una linia spizzata chjusa,
vali à dì da una succissioni ciclica di sigmenti, ciascunu di i quali principia
ind'eddu finisci u pricidenti. Sti sigmenti si chjamani lati, è u numaru di
quissi carattarizeghja u nomu usatu nurmalamenti par u puligunu: s'eddi sò 3 hè
un triangulu, s'eddi sò 4 hè un quadrilateru, è cetara. Un puligunu hà almenu 3
lati.

Ogni puligunu hà un perimetru è un'aria, ciascunu di i so lati una lunghezza, è
dui lati aghjacenti ditarmineghjani un angulu. Tutti sti grandezzi sò
strittamenti currilati. Sò dunqua utuli quiddi formuli chì parmettini di
ditarminà u perimetru o l'aria di u puligunu à parta da l'altri grandezzi.

I sizioni conichi sò l'ughjetti curvilinii più simplici. Trà quissi ci hè
naturalamenti a circumfarenza, è dinò a parabula, l' ellissi è l'iperbula. À
ognunu di sti ughjetti sò assuciati parechji grandezzi, com'è u raghju di a
circumfarenza.



https://co.wikipedia.org/wiki/Ghjuvan%27_Petru_Lucciardi

Ghjuvan Petru Lucciardi hè natu in Santu Petru di Tenda (Nebbiu) lu 20 di
dicembre di lu 1862. A so mamma si chjamava Laura Maria Querci, è u so babbu
Carlone Lucciardi. Ghjera una vechja famiglia d’agricultori (vigni è alivetti).
Anton Bastianu Lucciardi era u so arcibabbone è ghjera un pueta assai
cunnisciutu « Prete Biasgiu ». Ùn era micca un prete ma vulìa diventà prete
quand’ellu era ghjovanu, ghjè per quessa ch’era chjamatu cusì. Hè mortu in lu
1860. Quandu Ghjuvan Petru Lucciardi nasce, sente parlà di u so arcibabbone, è
li si pare di cunnosce lu. Tene dui fratelli è trè surelle maiò. Ghjuvan Petru
Lucciardi hè u terzu figliolu. Hè andatu in Aiacciu à fà a scola nurmale à 16
anni. Face parte di a prima generazione di i maestri di a terza republica. Ghjè
unu di i primi à circà cù i mezi di nanzu à insegnà u corsu. Ghjè statu maestru
in parechji lochi. S’hè maritatu è hà avutu trè figloli (Carlu, Petru Ghjuvanni
è Bastianu). Perde u so figliolu Carlu u 25 di dicembre di u 1907, à l'età di 20
anni, di a malatia di a tisia. À parte di què un scrive ch'è in corsu, era una
manera di sprime i so sintimi. Hà scrittu in a rivista “A Tramuntana”. Hà
scrittu dinù parechji testi ; unu d'elli “Canti Corsi” pare impurtante chì hà un
interessu socio-linguisticu, literariu ma dinù storicu pè a lingua corsa.
Ghjuvan Petru Lucciardi hè mortu in Parigi u 5 d'aostu di u 1928.



https://co.wikipedia.org/wiki/Genista_salzmannii

U Curu (Genista salzmannii) hè una pianta chì faci parti di a famiglia di i
Fabaceae. Si trova in Corsica è in Sardegna. U so nomu scentificu, Genista
salzmannii, faci rifarenza à P. Salzmann (1781-1851), un botanistu tedescu, chì
era medicu in Montpellier.

U curu hè altu 50 à 110 cm. Fiurisci da marzu à ghjugnu. I fiori di u curu sò
giaddi. I casci sò appena pilosi annantu à u sopra. Sò longhi 3 à 8 mm. Hè una
panta ermafrudita.

U curu hè cumunu in Corsica. 'Ssa spezia di ghjinestra hè endemica di a Corsica
è di a Sardegna. Ci sò dui variità di Genista salzmannii in l'isula:

U curu si trova in particulari annantu à una striscia litturali di circa sei
ettari, da quandi à a piaghja di u Ricantu, in Aiacciu, ind'eddu stà u
sammartinu d'Aiacciu, una spezia di sammartinu endemica di Corsica è unica in u
mondu.

U curu hè citatu calchì volta in a litteratura in lingua corsa. Par esempiu in I
buciuleddi d'Anghjulu Canarelli: O beddi si vo aviati vistu i cuscinedda di
Gennartu, i mazzuli di Curu, di Coria, di Lepru Corsu, i brancona di Ghjineparu
chì si scuzzulaiani, e tutti sti buciuleddi lighjeri schieti parfumati chi si
mischiavani in un buciuliddumu ch’un capiu mancu più.



https://co.wikipedia.org/wiki/Galassia_spirali_barrata

Una galassia à spirali barrata (o Galassia spirale barrata) hè una galassia à
spirali chì u so bulbu cintrali prisenta dui prulungamenti di steddi chì in u so
insemu ricordani una barra chì attraversa u nucleu. In sti galassii i bracci di
a spirali partini da a barra, nanzi ch'è da u nucleu. Si usa ancu u terminu più
genericu galassia barrata, chì a barra hè prisenti ancu in galassii di
diffarenti murfulugia.

L'ussirvazioni cù u telescopiu spaziali Spitzer, in u 2005, ani furnitu una
prova ch'è a Strada di Roma hà una barra chì passa à traversu u centru, stimata
di a lunghezza di circa 27000 anni luci. L'astrunomi ani fattu l'iputesa ch'è
sta furmazioni hè timpurania è saria caghjunata da a forza di marea trà
galassii.

In a siquenza di Hubble stu tipu di galassii hè disignata com'è "SB" ed hè
divisu in 3 suttucatigurii:

Esisti inoltri una classificazioni ultiriori (intrudutta in u 1959 da
l'astrunomu Gérard Henri de Vaucouleurs), chì distingui i (più rari) galassii
SBd; inoltri esistini galassii irrigulari chì prisentani a struttura d'una
barra, classificati com'è SBm (a Grandi Nivulu di Magellanu par asempiu hè
spissu cussì classificata). Esistini ancu galassii linticulari chì prisentani
barri è sò classificati com'è SB0.

Bench'è i galassii à spirali sighini monda numarosi, i spirali barrati sò circa
u 15% di u tutali di i galassii. Cuntendu ancu altri tipi di galassii barrati
chì ùn sò micca spirali, in u catalogu RSA (Revised Shapley-Ames Catalog of
Bright Galaxies) i galassii classificati com'è barrati sò circa u 25% di quiddi
catalugati. Eppuri ultiriori ricirchi sughjiriscini ch'è in campu radiu sighi
pussibuli individuà un gran'numaru di barri micca ussirvati incù a
strumintazioni ottica. Sicondu stu studiu, a parcintuali di galassii barrati frà
i spirali saria di circa u 72%.



https://co.wikipedia.org/wiki/Galassia_spirali

Una galassia à spirali (o galassia à spirale) hè un tipu di galassia di a
siquenza di Hubble, carattarizatu da i siguenti prubità:

I galassii spirali pigliani u so nomu da i brillanti bracci di furmazioni
stiddari prisenti in u discu, chì si stendini à l'incirca com'è una spirali
lugaritmica da u bulbu. Sti bracci poni essa più o menu evidenti, è à volta sò
difficiuli à veda, ma distinguini quantunqua i galassii spirali da quiddi
linticulari, chì ani ancu iddi un discu ma senza bracci.

U discu di i galassii spirali hè in genaru circundatu da un grandi alonu
sferuidali di steddi di pupulazioni II, a maiò parti di i quali sò cuncintrati
in ammassi glubulari in orbita intornu à u centru galatticu.

A noscia galassia, a Strada di Roma, hè una spirali, incù una classificazioni di
Hubble Sbc (forsi SBb, parchì ricenti ussirvazioni ani parmissu di custattà a
prisenza d'una piccula barra vicinu à u bulbu).

Una galassia à spirali particulari hè a cusidditta Galassia cumeta, membru di
l'ammassu di galassii Abell 2667: si tratta prubabilamenti d'una galassia
ussirvata duranti una rapita fasa di trasfurmazioni da a forma à spirali à
quidda linticulari.



https://co.wikipedia.org/wiki/Galassia_Nannara_Ellittica_di_u_Sagittariu

A Galassia Nannara Ellittica di u Sagittariu (abbriviata in Sag DEG da u nomu in
inglesu) hè una galassia satellita di a Strada di Roma. Hà un diamitru di circa
10.000 anni luci, è si trova avà a 70.000 anni luci di distanza da a Terra, in
un'orbita pularia (rispettu à a Strada di Roma) chì hà un raghju di 50.000 anni
luci.

Hè una di i più vicini galassii cumpagni di a Strada di Roma, ma si trova da a
parti opposta di u nucleu galatticu rispettu à no, ed hè di cunsiquenza monda
debuli è difficiuli à ussirvà, ancu s'idda copri una grandi purzioni di celi. Fù
scuparta sola in u 1994 da R. Ibata, M. Irwin, è G. Gilmore, è subitu subitu
ricunnusciuta com'è a galassia esterna più vicina. SagDEG pari essa una galassia
monda vechja, incù poca polvara intarstiddari è cumposta par u più da steddi di
pupulazioni II, vechji è povari di metalli rispettu à quiddi di a Strada di
Roma.

Basendu si nantu à a so traghjittoria attuali, SagDEG pari distinata à passà à
traversu u discu galatticu di a Strada di Roma prima di i prossimi centu milioni
d'anni, ed hè in via d'assurbimentu da parti di a noscia galassia.

À l'iniziu, monda astrunomi pinsetini ch'è SagDEG fussi ghjà à un stadiu
avanzatu di disgrigazioni, veni à dì ch'è gran'parti di a so materia fussi
dighjà stata mischiata à quidda di a Strada di Roma. Ma SagDEG hè sempri
un'entità par sè, ancu s'idda t'hà a forma d'un'ellissi allungata, è sembra mova
si in un'orbita più o menu pularia intornu à a Strada di Roma, à appena 50.000
anni luci da u centru galatticu. Ancu s'idda pudaria essa stata à l'urighjina
una balla di steddi in muvimentu versu a Strada di Roma, SagDEG hè oghji
smimbrata da i forzi di marea chì ani agitu duranti cintunari di milioni di
anni. Simulazioni numerichi sughjiriscini ch'è i steddi strappati à a galassia
si truvariani sparsi in filamenti lungu u so parcursu, induva iddi sò stati in
effettu truvati.

Parichji astrunomi pensani parò ch'è SagDEG sighi stata in orbita intornu à a
Strada di Roma par parichji miliardi di anni, è ch'idda aghji ghjà cumplittatu
deci orbiti. A so capacità di rimana intreia nonustanti sti stress indicaria una
cuncintrazioni stranamenti alta di materia oscura à u so internu.

Da un'antra parti, altri facini nutà i similiarità trà i steddi di SagDEG è
quiddi di a Grandi Nivulu di Magellanu.

Da u mumentu di a so scuparta fina à u 2003 si pinsava ch'è SagDEG fussi a
galassia esterna più vicina à a Terra, ma stu postu hè statu presu da a Galassia
Nannara Ellittica di u Ghjacaru maiò, scuparta pocu fà.

SagDEG ùn devi essa micca cunfusa incù SagDIG, a Galassia Nannara Irrigulari di
u Sagittariu, una piccula galassia posta à guasgi 4 milioni di anni luci da no.



https://co.wikipedia.org/wiki/Frate_%C3%A8_a_Sora

U Frati è a Sora (o u Frate è a Sora) sò un paghju di stantari di Corsica. Sò
stati discritti pà a prima volta da Mérimée in 1836. Si trovani accantu u
stradonu naziunali N196, trà Prupià è Sartè, in Ghjumenta Russa, à 5 chilomitri
da Sartè. Sicondu Mérimée, u locu era chjamata I Stantari, à l'ebbica.

Ci hè dinò una lighjenda assuciata incù u Frati è a Sora: a lighjenda di u Frati
è a Sora. Dici a lighjenda chì u Frati è a Sora erani un omu è una donna chì
s'erani ingaghjati prima in a rilighjoni. Ma hè successu chì a Sora è stata
sidutta da u Frati è ch'iddi sò scappati insemu. Tandu, sient'è a lighjenda, sò
stati puniti da u Distinu è sò stati pitrificati. Hè cussì chì sò firmati
stantari.

U Frati è a Sora sò dui stantari chì sò stati discritti da Prosperu Mérimée, in
i so Noti d'un viaghju in Corsica, publicatu in 1840. In a sizioni intitulata
"Stantari di u Rizzanesu", Mérimée discrivi a so visita di u Frati è a Sora:
"Dui altri stantari, ma ritti, si vedini à circa una lega di Sartè, annantu à a
riva manca di u Rizzanesu è à u cantu di a strada di Prupià. U locu si chjama "I
Stantari". I dui cantona sò inchjinati, unu versu quidd'altru. U più maiori,
altu trè metri, hè un pocu più largu in fondu cà in testa, a quali par appuntu
m'hè parsa sciappata par via di un accidenti. Hè à pocu pressu quatratu, u latu
misurendu circa 0,85 m. Quidd'altra stantara, grossa listessa, un dipassa micca
1,60 m. Sò alluntanati da 0,50 m. Trà i dui cantona ritti, ci n'hè un terzu, chì
hè guasi più maiori cà i dui pricidenti, ma sdragatu in terra. Pò ancu essa un
frammentu di una di i dui Stantari."

U Frati è A Sora sò mintuvati calchì volta in a cultura corsa. Par asempiu in a
canzona U Frati è A Sora di Svegliu d'Isula:



https://co.wikipedia.org/wiki/Filusofu

A parolla filosofia vene da u grecu φίλος (filos) = amore è σοφία (sofìa) =
sapienza è significheghja l'amore di a sapienza. Ma a definizione di a filosofia
ferma in sè stessu un prublema filosoficu. Esistenu dunque parechje definizione
di a filosofia.

I filosofi dividenu a longa storia di a filosofia occidentale in filosofia
antica, filosofia medievale, filosofia moderna è filosofia contemporanea.

A Filosofia medievale custituisce un impurtantu ripensamentu di tutta a
tradizione classica, sottu à l'influenza di i trè grandi monoteisimi. I nomi più
importanti d'issu periodu sò: Avicenna è Averroè in u mondu islamicu, Mosè
Maimonide in u mondu ebraicu, Abelardu, Tumasgiu d'Aquinu è Duns Scotus in u
mondu cristianu.

A Filosofia moderna si stende da 1400 sin'à circa 1800; i più importanti
pensatori muderni funu tandu René Descartes, Baruch Spinoza, Thomas Hobbes, John
Locke, David Hume è Immanuel Kant.

A Filosofia di u XIX seculu hè stata dominata da a filosofia post-kantiana di
l'idealisimu tedescu è da filosofi idealisti cum'è Georg Wilhelm Friedrich
Hegel, F. H. Bradley, o da filosofi cum'è Karl Marx. Altri importanti pensatori
d'issa perioda sò stati John Stuart Mill, Ralph Waldo Emerson, Søren Kierkegaard
è Friedrich Nietzsche.

In a Filosofia di u XX seculu i filosofi europei è americani hanu pigliatu
diverse strade . A Filosofia analitica, incù Bertrand Russell, G. E. Moore, è
Ludwig Wittgenstein, si sviluppa soprattuttu à Oxford è Cambridge, induve si
riuniscenu ancu l'empiristi logichi emigrati da a Germania è da l'Austria (per
esempiu Rudolf Carnap) è altri americani (cum'è W. V. O. Quine, Donald Davidson,
è Saul Kripke), o filosofi di lingua inglese (per esempiu A. J. Ayer).

In Europa (specialmente in Germania è in Francia), u fenomenologu tedescu
d'origine ebraica Edmund Husserl è u so discepulu Martin Heidegger aprenu a
strada, prestu suvitati da Jean-Paul Sartre è altri esistenzialisti, à una
varietà di discipline filosofiche.

Cum'è ogni campu di studiu accademicu, a filosofia si sparte in numerose
sottudiscipline. Pare chì a filosofia cimmporti un numeru particularmente
impurtantu di discipline, in maiò parte à causa di u fattu ch'ellu esiste una
tendenza à sviluppà una "filosofia di", per guasi tuttu ciò chì pò esse
studiatu. Frà mezu à e sottudiscipline di a filosofia, si pò mintuvà
particularmente: a logica, a metafisica, a filosofia di a mente, a filosofia di
u linguaghju, l'epistemologia, a filosofia di a scenza, l'etica è a filosofia
pulitica, chì ponu esse cunsiderate cum'è sottudiscipline centrale di a
filosofia.

A filosofia hà dinù applicazione pratiche. Frà quessi, si pò mintuvà: l'etica è
a filosofia politica. E filosofie politiche di John Locke, Jean-Jacques
Rousseau, Karl Marx, John Stuart Mill, è John Rawls hanu datu forma (o sò state
usate per ghjustificà) à i guverni e à e so azzione. A filosofia di l'educazione
merita ancu ella attenzione; l'educazione progressiva prumossa da John Dewey hà
avutu un impattu prufondu annatu à e pratiche educative di u XX seculu.

Altre applicazione importante, ma menu immediate, si ponu truvà in
epistemologia, chì aiuta à definisce e nozione di cunniscenza, di prova è di
credenza ghjustificata. A filosofia di a scenza discute i fundamenti di a
metodologia scientifica. L'estetica pò aiutà à interpretà l'arte. Ancu
l'ontologia, sicuramente a più astratta è prima facie a menu pratica trà e
branche di a filosofia, hà avutu consequenze importante per a logica è
l'informatica. In generale, e varie "filosofie di", come la filosofia di u
drittu, ponu furnisce à i specialisti di i campi rispettivi una cunniscenza più
prufonda di e base teoriche è concettuali di a so propria disciplina.



https://co.wikipedia.org/wiki/Farrandu_Ettori

Farrandu Ettori hè statu un storicu di a Corsica, littaratu è linguistu, natu in
Bastia l'8 marzu 1919 è mortu in Turri di Portivechju u 1a ghjugnu 2001.
Prufissori emeritu di l'Università di Pruvenza Aix-Marseille I, prufissori di
Lettari di u liceiu di Bastia, dirittori di a rivista Studii corsi, spicialistu
di Pasquali Paoli è di a lingua corsa, fù in u sittanta unu di i primi è
principali inspiradori di a rifundazioni di l'Università di Corsica.

Isciutu d'un'anziana famidda urighjinaria di Quenza, Farrandu Ettori feci i so
studii sicundarii à u liceiu di Bastia, dundi u so babbu era prufissori, eppo à
u Liceiu Louis-le-Grand di Parighji. Dopu à a Siconda Guerra mundiali è
l'uttinimentu di a so aggrigazioni, insignò à u so turnu à u liceiu di Bastia è
feci parti di quiddi chì ani cuntribuitu à a rinascita di a Sucità di i Scenzi
Storichi è Naturali di a Corsica fundata da u canonicu Letteron. Publicò in
l'annati 1950 monda travaddi in a rivista di a sucità.

Numinatu prufissori à l'università di Pruvenza in u 1965, presi dui anni dopu a
succissioni di Paulu Arrighi à a dirizzioni di u Centru di studii corsi eppo a
dirizzioni di a rivista Studii corsi, ch'iddu cunsirvò duranti una dicina
d'annati.

Da u 1973 à u 1976, fù iddu à priseda l'università d'istati di Corti è participò
dirittamenti à a rinascita di l'università, chì ùn era ancora ch'è à u statu di
prugettu.

In u sittanta, militò dinò attivamenti par a difesa è u ricunniscimentu di a
lingua corsa, è in particulari à u fini ch'è a leghji annantu à l'insignamentu
di i lingui rigiunali fussi applicata à a Corsica. In 'ssu duminiu publicò in
particulari unu travaddu annantu à L'insignamentu di a lingua corsa (1975) è
parichji articuli annantu à u studiu di u vòciaru è di a canzona pupulari, eppo
in u 1985 una Antulugia di i sprissioni corsi.

Frà i cuntributi è ricerchi arricati da Farrandu Ettori, quiddi purtendu annantu
à a cunniscenza di a Corsica à u Seculu di i Luci è Pasquali Paoli sò di i più
nutevuli, frà i quali a so dutturizia publicata in u 1976 annantu à a
custituzioni ridatta da Jean-Jacques Rousseau o i so cuntributi à u Mimuriali di
i Corsi. Li si devi inoltri acquisti maghjori in u studiu è a cunniscenza di
l'idantità, di a cultura è di a sucità tradiziunali isulani, è una riflissioni
erudita annantu à a Nazioni corsa è a lighjittimità di u Statu francesu in
l'isula.

A so ultima opara, A Casa di a Rocca, narrendu a storia d'una ceppa signuriali à
u Medievu è uffrindu par via di quissa una visioni pulitica di a Corsica
medievali è una riflissioni annantu à i fundamenti di l'idantità isulana, ricivì
u Premiu di u Libru corsu in u 1999.



https://co.wikipedia.org/wiki/Esperide

L' Esperidi (o Esperide) sò figuri di a mitulugia greca, figli femini di a
Notti. Sicondu i lighjendi, custudiani u giardinu di i meli d'oru d'Era. Eppuri,
parechji virsioni pusteriori i facini figlioli femini d'Atlanti.

L'Esperidi erani ninfi chì a so genealugia ferma à spessu cunfusa: sò calchì
volta cunsidarati com'è figli di a Notti, di Teti è Uceanu, di Zeus è Temi, di
Forco è Cetu è ancu, sicondu a tiuria più accriditata, d'Atlanti è Esperide.
Incertu hè puri u so numaru, tantu ch'è parechji mitugrafi mintuveghjani cinqui
Esperidi, è altri ni mintuveghjani setti. Certi sottuliniani inveci ch'eddi
erani trè, cullighendu li à a triplici dea di a Luna in u so aspettu di suvrana
di a morti. I numari riferiti vani quantunqua da una à ondici, è parechji di i
so noma sò: Egle, Aratusa, Esperia o Esperetusa, Eriteide è cetara.

In ogni modu, ferma certu ch'eddi viviani in l'estremu Uccidenti di u mondu,
oltri i cunfini di a terra abitata, è ch'eddi pussidiani quà un ortu
maravigliosu ind'eddi aviani u compitu di custudiscia u priziosu arburi chì dava
meli d'oru, donu di Gea par i nozzi di Zeus incù Era. Par maiò sicurezza,
affinch'è i stessi Esperidi ùn cuglissini micca i prudigiosi meli, Era avia
urdinatu à a sarpi Ladone da i centu testi di priseda à a vardia, stendu
custantamenti atturcinata intornu à u fustu di l'arburi. Atlanti sustinia a
volta di u celi pocu distanti da a terra di i figli femini, è Elios, divinità di
u soli, tarminatu u so corsu cutidianu, scindia in u giardinu (u soli tramonta
infatti à l'Uccidenti) è ci lasciava i cavaddi di u so carru à pascia, è incun
eddi ripusava quì duranti a notti.

Una celebra passata narra chì, strappati à a so terra à tempu cù i so greghji da
parechji pirati à l'ordini di Busiride rè d'Egittu, l'Esperidi funi dopu
libarati da Erculu, chì i restituì à u patri Atlanti, uttinendu com'è ricumpensa
l'insignamentu di l'astrunumia. Erculu cumparisci dinò in un antru racontu liatu
à l'Esperidi. Par cunquistà i priziosi meli com'è da vulintà di u rè Euristeu,
Erculu duviti ricorra à l'aiutu d'Atlanti, è sustituiscia lu timpuraniamenti in
a vardia à i pilastri di u celi è purtà u mondu nantu à i spaddi. Ma l'ostacolu
maiò era custituitu da Ladone, chì custudia i meli d'oru par vulintà d'Era. Ùn
ci hè micca accordu trà i mitugrafi annantu à u fattu chì Erculu aghji divutu
abbatta sta criatura chì ùn chjudia mai l'ochji, parchì parechji parlani d'una
cunsegna 'pacifica' di i frutti da parti d'Atlanti o di i stessi Esperidi.

Si conta, d'altra parti, chì Erculu uccisi a sarpi scucchendu una freccia da
sopra i mura di l'ortu custruiti da Atlanti. Era poti solu attinuà u so dulori
par a morti di Ladone punendu ni l'imaghjini trà l'astri, com'è custiddazioni di
a Sarpi; i meli colti da Erculu li funi dopu ristituiti da Euristeu. Sicondu
altri fonti, i meli vultàni inveci à Erculu; quiddu, à so volta, i deti à
Afrudita, oppuri à Atena: a dea dicisi infini di renda li à Era, apposta ch'è ùn
era micca currettu ch'eddi fussini dunati à chiunqua. Ci hè parò una trista
cunclusioni: u ghjornu dopu à u cumpiimentu di l'impresa d'Erculu, in u stessu
ortu ghjunghjitini à pona pedi l'Argunauti, chì assistetini à a trasfurmazioni
in arburi (un piobbu neru, un saliciu è un olmu) di l'Esperidi, morti
addisperati da a perdita di u so tisoru è di u so custodiu è prutittori amatu.

I meli aurei di l'Esperidi sò prisenti dinò in u mitu di Atalanta, zitedda
vilucissima in a corsa chì sfidava i so pritindenti prumittendu sè stessa com'è
premiu. Un di sti curtighjadori era Melanione (o Ippomene) chì, chirendu aiutu à
Afrudita, riciviti da a dea trè meli d'oru di u Giardinu di l'Esperidi, chì à so
volta Erculu l'avia rigalatu. Mentri si svuglia a cumpetizioni, Ippomene lanciò
i meli una dopu à l'altra à terra, di tali manera chì Atalanta,
irresistibilamenti attratta, si firmò à raccoglia li pirdendu cusì a cuntesa.

Sughjettu analogu à quiddu di l'Esperidi danzanti è tinendu si par a mani hè
quiddu di i trè Grazia, chì a so furtuna artistica fù maiori.



https://co.wikipedia.org/wiki/Esculapiu

Asclepiu o Esculapiu (grecu Ἀσκληπιός, traslitteratu Asklēpiós; latinu
Aesculapius) hè un parsunaghju di a mitulugia greca. Figliu di Apollu è di
Arsinoi sicondu Esiodu, oppuri di Apollu è Coronidi par Pindaru, mezudiu è
dunqua omu murtali par Omeru, si dicia ch'eddu era statu struitu in a medicina
da Chironu, o ch'eddu avissi ereditatu tali prubità da u babbu Apollu. In Grecia
Asclepiu era veneratu com'è u diu di a medicina, di i risanamenti è di i sarpi.
Molti riferimenti à Asclepiu sò stati ritruvati ancu in u duminiu "occultu": a
so capacità di ripurtà in vita i morti u rindia difatti ancu u diu invucatu da i
necrumanti. U so cultu avia u so centru à Epidauru, ma era onuratu ancu à
Pergamu. Sicondu u mitu, Apollu s'innamurò di Coronidi mentri edda facia u bagnu
in un lavu. I dui cunsumoni a so passioni, dopu u diu andò via, lascendu un
corbu à vardia di a ghjuvanetta. Coronidi dicisi di spusà si incù Ischys, è u
corbu, quandu i vedi insemu, bulò da Apollu par riferiscia. Quandu scuprì chì
Coronidi era impregna, dicisi di puniscia u corbu, tramutendu li i piumi da
bianchi in neri, postu ch'è ùn avia alluntanatu Ischys da Coronidi. Artemidi
uccisi Coronidi infilzendu la incù un dardu, par vindicà u frateddu disunuratu.
Apollu, parò, dicisi di salvà u picculu chì Coronidi avia in senu, è chersi à
Ermes di piglià lu da u corpu di a madri. Apollu dicisi di dà à u chjugu u nomu
d'Asclepiu. Sicondu u mitu Asclepiu riciviti da a dea Atena u donu di cambià u
so sangui incù quiddu di Medusa a Gurgona. Da tandu u sangui chì sgurgava da i
veni di u so fiancu sinistru era vilanosu è purtadori di svinturi, ma quiddu di
u fiancu drittu avia u puteri di variscia qualsiasi malatia è ancu di fà
risurghja i morti. Propriu par quisti puteri simili à quiddi di un necrumanti,
vali à dì ripurtà in vita i morti è garantiscia una vita straurdinariamenti
longa, Zeus dicisi di fulminà lu parchì timia chì u troppu puteri chì Esculapiu
cundividia incù l'omini avaristi pussutu minaccià a fedi ind'è i dei, annullendu
di fattu a sustanziali diffarenza frà divinità è omini, vali à dì l'immurtalità.
Apollu parò, offesu, feci in modu chì u figliolu ùn murissi è u trasformò in un
diu à tutti l'effetti. Ghjà in l'Iliadi li si attribuiscini dui figli: Macaonu,
chì combattì à Troia è fù uccisu da Euripilu; Podaliriu, medicu. In stadi
pusteriori di a lighjenda li si attribuisci una moglia (Epioni, o Lampezia) da u
quali Asclepiu ebbi cinqui figlioli: Igea, a saluta; Panacea, chì avia u donu di
curà tutti i malatii; Iasu, chì pruvucava malatii; Egli, matri di i Grazii;
Achesu, chì soprintindia à u prucessu di risanamentu; Telesforu, diu di a
cunvaliscenza; Meditrina, a varitrici. Asclepiu divintò cusì forti in l'arti
medicu chì riiscì ancu à risuscità Ippolitu, incù l'aiutu d'Artemidi. In
l'antica Grecia si pinsava chì bastessi à dorma in un santuariu cunsacratu à
Asclepiu par variscia da ogni malatia. In ogni tempiu ci era alminu un sarpi,
chì pruvinia da u santuariu di Asclepiu à Epidauru, in quantu si cridia chì
fussini animali sacri par a divinità, postu ch'è simbulu di u rinnuvamentu.

In Grecia, par ringrazià d'un risanamentu u Diu, si sacrificava di solitu un
ghjaddu. Simuli animali infatti, era cunsidaratu u migliori è più graditu à a
Divinità. Un asempiu di sta pratica u truvemu in u Fedonu di Platoni, u celebru
dialogu chì narra a morti di Socrati. Quist'ultimu, prima di mora chersi ch'è
fussi sacrificatu un ghjaddu à Asclepiu. U mutivu di tali richiesta ferma sempri
fonti di dibattitu.

Esculapiu hè l'adattamentu latinu (Aesculapius) di u nomu grecu Asklepios, ma si
tratta di u stessu diu. U so cultu fù introduttu à Roma annantu à l'Isula
Tiberina in u 291 à.C. A tradizioni voli chì in quidd'annu a pupulazioni di a
cità fussi culpita da a pesta. Dopu à avè cunsultatu i Libri sibiddini, u Senatu
rumanu dicisi di custruiscia un tempiu didicatu à u diu, è à quistu scopu fù
inviata una delegazioni à Epidauru par ottena a statua di u diu. À u ritornu,
mentri a barca chì traspurtava a statua ricuddava u Tibaru, una sarpi, simbulu
di u diu, scesi da l'imbarcazioni, è nutò versu l'isula Tiberina. L'avvinimentu
fù intarpritatu com'è vulintà di u diu di sceglia u locu induva saristi erettu u
so tempiu, chì annantu à l'isula fù custruitu. À i ghjorna d'oghji annantu à
l'isula sorghji unu di i spidali più impurtanti d'Auropa, u Fatebenefrateddi.



https://co.wikipedia.org/wiki/Erinaceus_europaeus

U ricciu (Erinaceus europaeus) hè un mammiferu. U nomu veni da a parolla latina
ericius. U ricciu hè cumunu in Auropa. Si trova dapartuttu, fora di a muntagna.
A punta di u so capu è di u so spinu sò cuparti di spini longhi di 2 o 3
centimetri. Sò numarosi : più di 15 000. U restu di u corpu porta grossi pela. I
pedi hani cinqui cuscinetti ancu cinqui sgrinfii. U pesu d'un ricciu varieghja
trà 500 è 800 grammi. U ricciu mangna varma, sammartini, lumachi è insetti. Ma
pò ancu mangnà animali più maiori com'è l'aciartula o a ranochja. U ricciu hè un
animali chi vivi di notti. Dormi tutta a ghjurnata. A so vista hè debuli mà u so
odoratu è a so audita sò bunissimi. U so carataru hè asuciali è agressivu : vivi
solu fora di l'epica di ripruduzzioni, da maghju à luddu. U ricciu femina
catiddeghja da unu à setti chjuchi chì misurani da 6 à 8 centimetri. Ghjunti i
primi freti, si meti in letargià, durmendu d'uttrovi fin'à marzu. U ricciu hà
poghi numichi parchì i so spini facini una vera armatura. Ma ferma quantunqua a
volpi è l'omini ancù i vitturi è l'incendii.

In Corsica u ricciu si trova dignalocu, ma micca in altu ed hè raru di truvà lu
sopra à 500 metri. In a cultura pupulari, si dici suventi chì ci hè dui spezii
di ricci, incù dui tipi di grugnuli: u grugnulu di porcu è u grugnulu di
ghjacaru. Di fatti, ùn ci hè ca una sola spezia di ricciu. Ci hè un solu animali
ma hè esattu chì u so aspettu cambia da una staghjona à l'altra. Di branu, u
ricciu hè magru è t'hà un grugnulu chì pari quiddu d'un ghjacaru (com'è quiddu
chì hè annant'à u ritrattu). Inveci di vaghjimu, u ricciu hè grassu è t'hà un
grugnulu chì s'assumiglia à quiddu d'un porcu. U ricciu corsu hè di culori più
scuru ch'è quiddu di u ricciu cuntinintali (grisgiu neru). In certi rigioni di
Corsica si manghjava u ricciu ; cottu annant'à brusta o in tianu.



https://co.wikipedia.org/wiki/Erba_di_l%27Ascensione_verde

A nannara - o arba di l'Ascinzioni verdi - (sedum stellatum) hè un fiori chì
faci parti di a famiglia di i Crassulaceae. U so ariali hè u Mediterraniu
sittintriunali. L'arba di l'Ascinzioni verdi hè alta trè à 15 cm. I casci sò
longhi 1 à 1,5 cm. U fustu hè drittu o chjinatu. I fiori sò rusulini. A nànnara
fiurisci di maghju o di ghjugnu. A so sissualità hè ermafrodita. Si trova in i
mura, in i chjappona, in i pitricaghji.

U nomu scentificu sedum, veni da a parola latina sedere (seda), chì discrivi u
fattu chì l'arba di l'Ascinzioni "sedi" à spessu à mezu à i petri.

A nànnara hè una di i dui spezii di pianti chì sò cunnisciuti in Corsica com'è
l'arba di l'Ascinzioni (a siconda spezia essendu l'arba di l'Ascinzioni rossa
(sedum cepaea). U nomu corsu, a "nannara" veni da u fattu chì 'ssu fiori hè
cortu cortu. A nannara hè cumuna in Corsica. Hè di tradizioni d'andà à coglia la
u ghjornu di l'Ascinzioni, a matina. Si coglii prima ch'eddu si pisessi u soli.
Dopu si metti in casa, appiccata, à capu in ghjò. A pianta campa senza nè terra
nè acqua, si ridrizza è fiurisci in San Ghjuvanni, u 24 ghjugnu. Sicondu a
tradizioni, s'è l'arba di l'Ascinzioni si ridrizza è fiurisci in una casa,
l'annata sarà bona.



https://co.wikipedia.org/wiki/Elba

L'isula d'Elba o, simpliciamenti, Elba, hè un'isula situata trà u mari Liguru à
u nordu, u canali di Piumbinu à livanti, u mari Tirrenu à u sudu è u canali di
Corsica à punenti, posta à circa 10 chilomitri da a costa. Hè a più grandi di
l'isuli di l'Arcipelagu Tuscanu, è a terza più grandi d'Italia (223 km²). Hè
longa 29 km è larga 18,5 km. Hè pupulata di 31500 abitanti. L'Elba, incù l'altri
isuli di l'arcipelagu (Pianosa, Capraia, Gurgona, Monticristu, Gigliu è
Giannutri) faci parti di u Parcu Naziunali di l'Arcipelagu Tuscanu.L'isula era
chjamata à u tempu di l'Etruschi Aethalia.

L'isula era chjamata da i grechi Aithàle (Αιθάλη), Aithàleia (Αιθάλεια) è
Aithalìa (Αιθαλία), tutti noma derivanti da u terminu grecu aithàle
("fulighjina") in rifirimentu à l'attività di lavurazioni di u farru estrattu in
i mineri elbani. Par i Latini era inveci Ilva, tuponimu di prubabili urighjina
prirumana da i Liguri Ilvates, chì duranti u Medievu si trasfurmò in Ilba è
Helba.

L'isula d'Elba hè a più purzioni stesa chì ferma di l'anticu trattu di terra
emersa chì culligava a penisula italica à a Corsica, dopu l'altri isuli di
l'Arcipelagu Tuscanu. I costi sittintriunali sò bagnati da u mari Liguru, quiddi
uriintali da u canali di Piumbinu, quiddi miridiunali da u mari Tirrenu è quiddi
uccidintali da u canali di Corsica. U tarrenu hè moltu variu, è divisu in
parechji parti sicondu a so cunfurmazioni è l'era giulogica in a quali s'hè
furmatu:

L'isula hè distinta da a prisenza d'ampii inziccaturi rinosi, trà i quali i
golfi di Lacona, Marina di Campu, Procchio è Biodola.

L'isula hè divisa in ottu cumuni, tutti afferenti à a pruvincia di Livornu par
un tutali di circa trenta milla abitanti, chì aumentani nutevulamenti duranti
l'istati.

A costa sudu-uccidintali di l'isula, chjamata Costa di u Soli, hè, in a so parti
più miridiunali, una di i zoni più friquintati da i turisti par a biddezza di i
spiaghji, mentri u virsanti uriintali, dinuminatu Costa luccicanti, hè
carattarizatu da a prisenza di l'exi mineri di farru, incù particulari è unichi
carattarischi di luccicori è di culori in tuttu l'ambienti circustanti, è in
particulari à i spiaghji, biddissimi in quantu sempri pocu friquintati da
turisimu di massa.

Da i rilievi maiò di l'isula falani numarosi corsi d'acqua à rigimu di turrenti,
chì subraneghjani raramenti i 3 km. Duranti l'istatina, quandu i pricipitazioni
si riducini à u minimu, ni risulta à spessu chì quiddi di minori lunghezza è
purtata si n'assecchini, lascendu u lettu asciuttu. I più impurtanti, urdinati
par lunghezza, sò:

À i peda di u Monti Capanni, in una vaddi vicinu à u paesi di Poggio, hè
prisenti una surghjenti chjamata Fonti di Nabulionu (un tempu Fonti di
l'Acquaviva) chì hè imprudata da i citatini è imbuttigliata da a fabbrica
umonima incù u logu di u Parcu Naziunali di l'Arcipelagu Tuscanu.

U clima di l'isula prisenta par u più carattaristichi meditirranii, eccituatu
par u Monti Capanni induva l'inguerni tendini à essa mudaratamenti freti. I
pricipitazioni sò cuncintrati in u periodu vaghjimali. I valori medii chì si
righjistrani à Portufarraiu sò ripurtati quì sottu.

L'isula era dighjà abitata duranti u Paleuliticu, com'eddi a dimostrani i
ritruvamenti di strumenti litichi (Lacona è Procchio). U Niuliticu hè attistatu
da manufatti in petra è ussidiana (pioli, punti di freccia è lami) ritruvati
annantu à u Massicciu di u Monti Capanni (Cantonu à a Guata, Cantonu di l'Acula,
Serraventosa, A Stretta, Piana di Moncione, Chjusa Borsella), Marciana Marina,
Procchio, Lacona, Biodola, Portufarraiu, Cavo, Riu in l'Elba. Nutevuli tracci di
l'Ità di u Ramu è di l'Ità di u Bronzu sò stati nutati in parechji sittori di
l'isula; di grandi intaressu sò a Necropoli rupestra di Riu Marina, eneulitica,
l'insidiamenti protustorichi di u Monti Capanni è di u sittori uriintali (Cima
di u Monti, Volterraio) è i siti megalitichi di i Sassa Ritti, di i Piani à a
Sughera, di Monti Còcchero, Monte Ghjovi, Cantonu di l'Acula, Serraventosa,
Petra Murata è Cima di u Monti. Sicondu a tradizioni litteraria, in ebbica
protustorica l'Elba era abitata da i Ilvati, una pupulazioni appartinenti à
l'etnia di i Liguri, com'è sembra attistatu da i tuponimi Borandasco, Soleasco è
Marserasca incù u suffissu tipicu in "-asco"; da quì, sicondu parechji, u nomu
anticu di l'isula: Ilva.

Ricchissima di ghjacimenti di farru, l'isula d'Elba resi pussibuli u sorghja di
a civiltà etrusca, a quali custruì parechji paesi furtificati (Monti Casteddu,
Castiglione di San Martinu è Castiglione di Campu) incù a Necropoli ellenistica
di Capoliveri è a Necropoli di Casa di u Duca. In 453 a.C. l'isula fù
sacchighjata da a flotta siracusana cummandata da Apelles è Phayllos.

Più dopu, incù u duminiu di Roma, annantu à l'isula funi edificati almenu trè
villi marittimi (Villa di a Linguella, Villa di i Grotte è Villa di Capu
Casteddu). Sempri à l'ità rumana ricoddani parechji impurtanti relitti subacquei
(Relitti di Sant'Andrea, Relittu di u Nasuto, Relittu di Chiessi, Relittu di
Procchio è Relittu di Punta Cera). Un' intarissanti traccia tupunumastica d'ità
rumana hè custituita da a lucalità Remmiano vicinu à Cavoli, chì dirivaria da u
pussidimentu di un Remmius.

Dopu à a caduta di Roma, l'Elba divintò tarritoriu di l'Ostrogoti è dopu, in u
610, di i Longobardi; à quisti ultimi si devini numarosi tuponimi prisenti
sempri oghji annantu à l'isula, com'è Gualdo (da wald, "boscu"), Cafaio (da
gahagi, "ricintu") è Catro (da kater, "cancellu"). Cuntistualamenti l'Elba
divintò locu d'arimitoriu par i primi anacureti cristiani, trà i quali San
Cerbone in u 575. In 874 l'isula fù pisantamenti sacchighjata da i Saraceni,
mentri in u 1003 è in u 1016 fù assaltata da Mujāhid à u- ʿĀmirī.

À parta da u prima millenniu dopu Cristu, l'isula divintò parti di u tarritoriu
di a Ripublica di Pisa; funi edificati torri di surviglianza com'è a Torra di
San Ghjuvanni, u paesi furtificatu di Montemarsale è a Furtezza di u Volterraio,
situata annantu à un'altura inaccessibili par truvà rifughju da l'incursioni di
i pirati; à listessu periodu ricoddani parechji impurtanti edifizii riligiosi
com'è a Pievi di San Lorenzo, a Pievi di San Ghjuvanni è a Pievi di San Micheli.
In u 1399 l'Elba passò sottu a signuria di l'Appiano di Piumbinu. L'isula subì
impurtanti divastazioni da parti di cursari tunisiani in u 1442, è dopu par mani
di Khayr à u-Din in u 1534 è 1544 è di Dragut in u 1553 è 1555. In 1548 u
granduca di Tuscana Cosimu I fundò una cità furtificata simbulicamenti chjamata
Cosmopoli (oghji Portufarraiu), cuncipita com'è un presidiu militaru incù u
scopu di difenda i costi di u Granducatu è di l'Elba è ancu com'è sediu di i
Cavalieri di Santu Stefanu.

L'imperatori Nabulionu Bonaparte fù esiliatu à l'Elba in 1814 è ci firmò 10
mesa. À tistimunianza di a so pirmanenza restani dui beddi villi ind'eddu
sughjurnò: Villa di i Mulini in pusizioni duminanti à Portufarraiu, è Villa San
Martinu risidenza estiva di u Corsu à a periferia di a piccula capitali elbana;
da u 23 aostu à u 5 sittembri 1814 Bonaparte sughjurnò vicinu à u Santuariu di a
Madonna di u Monti (Marciana). I dui guerri mundiali ani vistu mora cintunari di
ghjovani elbani; è i dui dopuguerra ani vistu emigrà migliaii di lavuradori
elbani. Più ricintamenti, grazia à u turisimu internaziunali, l'isula hè
divintata famosa (ancu à u stranieri) par u so vinu, in particulari l'aleaticu,
dolci vinu licurosu da dessert chì spessu accumpagna u dolci lucali, a schiaccia
briaca. In u 2002 è in u 2011, parechji Cumuni di l'isula ani subitu catastrofi
naturali di tipu alluviunali chì ani purtatu danni impurtanti annantu à i
tarritorii culpiti; l'ultimu di quisti, successu u 7 nuvembri 2011, hà incausatu
ancu una vittima à Marina di Campu.



https://co.wikipedia.org/wiki/Egeu

Egeiu (grecu: Αἰγεύς (Aigeus), latinu: AEgeius), figliu di Pandioni, fù un rè
miticu di Atena, patri di Teseiu. À a morti di Pandioni, Egeiu è i so frateddi
presini u cuntrollu di Atena da Metioni, chì a so volta avia strappatu u tronu à
Pandioni. Tandu eddi divisini u guvernu in quattru ma Egeiu divintò rè. A so
prima moglia fù Meta è a siconda fù Calciopi. Sempri senza un eredi masciu,
Egeiu chersi cunsigliu à l'oraculu di Delfi. I so criptichi paroli funi: "Teni
chjusu u to otru di vinu finch'è ùn avarè righjuntu u puntu più altu di a cità
di Atena, altrimenti un ghjornu ni murarè di dulori". Egeiu si ricò à Trezeni
induva incuntrò Etra, figlia di u rè di Trezeni Pitteu. Pitteu cumpresi a
prufezia è prisintò Egeiu à a figlia Etra dopu avè lu fattu imbriacà. I dui
ebbini un rapportu è cusì, in certi virsioni, Etra si ghjittò in mari à Poros è
feci sessu incù Puseidonu. Quandu firmò incinta, Egeiu dicisi di vultà à Atena.
Prima di parta, nascosi i so calzari, u scudu è a spada sottu una roccia, è
dissi à Etra chì quandu u so figliu saristi crisciutu, avaristi divutu spustà a
petra è ripurtà à daretu l'armi. À u so ritornu à Atena, Egeiu spusò Medea chì
era fughjita da Corintu è da l'ira di i so abitanti. Egeiu è Medea ebbini un
figliu di nomu Medu. À Trezeni, Teseiu crisciti è divintò un ghjovanu
curaghjosu. Riiscì à spustà a roccia è à ricuparà l'armi di u patri. A so matri
li dissi cusì a virità annantu à quali fù u so patri è annantu à com'è avaristi
divutu ripurtà li l'armi. Teseiu dicisi di andà à Atena è duviti sceglia si ci
andava par mari, chì era a via più sicura, o par terra, suvitendu un parcorsu
priculosu, infistatu da latri è banditi. Ghjovanu, curaghjosu è ambiziosu,
Teseiu dicisi di andà à Atena par a via di terra. Quandu Teseiu arrivò, ùn svilò
a so vera idantità. Fù accoltu da Egeiu, chì era suspittosu di u stranieri
ghjuntu à Atena. Medea circò di fà chì Egeiu uccidissi Teseiu chirendu li di
catturà u toru di Maratona, ma Teseiu riiscì in l'impresa. Medea tentò tandu di
avvilanà lu, ma à l'ultimu istanti, Egeiu ricunniscì i calzari, u scudu è a
spada è strappò u calici di vinu da a manu di Teseiu. Patri è figliu si erani
riuniti. Mentri ch'eddu visitava Atena, Androgeu, figliolu di u rè Minossu,
riiscì duranti una festa à batta à Egeiu in ogni cumpetizioni. Egeiu, ghjilosu,
l'uccisi. Minossu infuriatu dichjarò a guerra à Atena. Uffrì quantunqua a paci à
l'atinesi, à pattu chì quisti inviessini ogni annu à Creta setti ghjovani omini
è setti ghjovani donni, da offra in sacrifiziu à u Minotauru. Quissa andò dopu
finu à quandu Teseiu uccisi u Minotauru incù l'aiutu di Arianna, figlia di
Minossu. Egeiu avia dittu à Teseiu, prima ch'eddu partissi, di issà i veli
bianchi à a partenza da Creta, s'eddu avissi risciutu à scunfighja u Minotauru.
Teseiu si sminticò (deliberatamenti sicondu certi virsioni) è Egeiu si ghjittò
in mari quandu vidì i veli neri avvicinà si à Atena, in l'errata cunvinzioni chì
u so figliu fussi statu uccisu, cumpiendu cusì a prufezia. Par via di
cunsiquenza, u mari in u quali si ghjittò divintò notu com'è Mar' Egeiu. À i
pendici suduccidintali di l'acropoli di Atena surghjia un picculu santuariu (di
u quali rimanini solu scarsissimi tracci) didicatu à Egeiu.



https://co.wikipedia.org/wiki/Eduardo_Galeano

Eduardo Hughes Galeano (Montevideo, 3 sittembri 1940 - 13 aprili 2015) hè un
ghjurnalistu è scrittori uruguaianu. Hè una di i parsunalità più influenti è
stimati di a litteratura latinu-americana. I so libra sò stati tradutti in molti
lingui è cumbineghjani ducumintazioni, narrazioni, ghjurnalisimu, analisa
pulitica è storia, bench'è l'autori stessu ùn si cunsidareghji micca com'è
storicu.

Galeano hè natu in una famiglia cattolica di a classa media di discindenza
gallesa, tedesca, spagnola è taliana. Da ghjovanu Galeano feci varii travagli:
uparaiu, pittori d'insegni, missaghjeri, dattilugrafu, casceri di banca. À l'ità
di 14 anni vinditi u so prima dissegnu satiricu puliticu à u sittimanali di u
Partitu Sucialistu di l'Uruguay, El Sol.

Cuminciò a carriera di ghjurnalistu à l'iniziu di l'anni sissanta com'è
dirittori di Marcha, un influenti sittimanali à u quali cullaburavani Mariu
Vargas Llosa, Mariu Benedetti, Manuel Maldonado Denis è Roberto Fernández
Retamar. Par dui anni dirighjiti u cutidianu Ebbica è travagliò com'è ridattori
capu ind'è University Press. In u 1973, incù un colpu di statu i militari
presini u puteri in Uruguay; Galeano fù imprighjunatu è custrettu dopu à fughja.
Si stabilì in Arghjintina ind'eddu fundò a rivista culturali Crisis.

In 1976, quandu u rigimu di Videla presi u puteri in Arghjintina incù un
sanguinosu colpu di Statu, u so nomu fù aghjuntu à a lista di i cundannati da i
"squadroni di a morti"; fughjì dinò sta volta in iSpagna, ind'eddu scrissi a
famosa trilugia Mimoria di u focu (Mimoria di u Fuego). À l'iniziu di 1985
Galeano turrò à Montevideo ind'eddu campa sempri avà.

I veni aparti di l'America Latina (Las venas abiertas de América Latina) hè
un'opara d'accusa di u sfruttamentu di l'America Latina da parti di puteri
stranieri à parta da u XV seculu à i nosci ghjorna. Mimoria di u focu (Mimoria
di u fuego) hè un racontu in trè parti (Genesi (Los nacimentos), Facci è mascari
(Las caras y las mascaras), U seculu di u ventu (El siglo di u viento)) di a
storia di l'America di u Nordu è di u Sudu. I parsunaghji sò figuri storichi:
generali, artisti, rivuluzionarii, travagliadori, cunquistadori è cunquistati
chì sò ritratti in brevi episodii chì riflettini a storia culuniali di u
cuntinenti. Cumencia incù i miti priculumbiani di a criazioni è finisci in 1986.

Par Mimoria di u focu (Mimoria di u fuego), Galeano fù paragunatu da i critichi
litterarii à John Dos Passos è à Gabriel Garcíà Márquez. Ronald Wright scrissi
nantu à u Times Literary Supplement: "I grandi scrittori... dissolvini i vechji
genari par fundà ni novi. Sta trilugia di un di i scrittori più curaghjosi è
raffinati di l'America latina hè di difficiuli classificazioni".

In U ballò ombra è luci publicatu in u 1987, Galeano dinoncia u regnu di u soldu
è di u cummerciu in u ballò è si face u difendidori di i valori pupulari di u
ballò : ricchezza culturale, imaginariu riccu. Com'eddu a ci dici [[Marcu
Biancarelli:



https://co.wikipedia.org/wiki/Demofonti

Demofonti (o Demofonte) (in grecu Δημοφῶν, Demofòn) hè un parsunaghju di a
mitulugia greca, figliu di l'eroi Teseiu è Fedra, oppuri di Teseiu è di Arianna.
Frateddu di Acamanti, incù u quali hè cunfusu moltu spessu, fù u dodicesimu rè
di Atena.

In l'Epitomi di Apollodoru hè discrittu u viaghju a Troia di Demofonti incù u
frateddu Acamanti par libarà a minnana Etra, chì, fatta prighjunera da i
Dioscuri, era divintata schiava di Elena. Demofonti par libarà la si rivolsi
dirittamenti à Agaminnonu, chì, ottinutu u cunsensu di Elena, a di cunsignò. À
Troia, sicondu Plutarcu, Demofonti avaristi amatu Laodici, figlia di Priamu, da
a quali avaristi avutu un figliu, Municu. Figliu chì parò fù attribuitu à
Acamanti.

Sempri in l'Epitomi hè narratu chì Demofonti s'innamurò di Filidi, figlia di u
rè di Tracia, a quali divintò a so moglia è li purtò in dota u regnu. Demofonti
parò, disidarosu di riveda à Atena, partì incù a prumissa di vultà. Filidi li
deti un scrignu in u quali missi l'ughjetti sacri à a Grandi Madri Rea, è li
dissi di apra lu soltantu s'è ùn fussi pussutu vultà. Smenticu di a prumissa,
Demofonti si stabilì à Cipru. Passatu u tempu stabilitu par u ritornu Filidi
maladissi Demofonti è si uccisi. Tempu dopu, Demofonti aprì u scrignu, è
tarrurizatu da ciò chì ci vedi fughjì à cavaddu, ma inciampendu, cadi nantu à a
so spada è murì trapassatu.



https://co.wikipedia.org/wiki/Custera

A Custera hè una regione minore di Corsica occupendu a sponda sinistra di a
bassa valle di u Golu. Custituisce l'estremità sudu-occidentale di a Bagnaghja
(rigione di Bastia). U so capilocu storicu hè A Vulpaghjola.

A Custera designa i territorii situati annantu à a sponda sinistra di u fiume
Golu in unu ambiente aridu è ertu (d'induve u nome di "custera") delimitatu à
punente è à u nordu da una longa cresta chì cumprende successivamente u
Quercitellu, a foce di Bigornu, a Cima à u Spazzolu, è a Cima di i Tafoni è
accinta à livante da a foce di Campu chì a spicca da Lucciana è da a rigione di
Bastia. Si tratta di u territoriu di a pieve di Bigornu originale à a quale sò
state aghjunte per raghjone geugrafiche evidente Canavaghja (intigrata à a pieve
in u 1769) è Vignale. A Custera face fronte à u Rustinu è à u Casacconi chì sò
appullati da l'altru latu di u Golu.

Regione minore assai panuramica, a Custera hè situata di punta à u massicciu di
u San Petrone è abbraccia in locu in locu l'estremità sudu-orientale di u
massicciu di u Monte Cintu (u Capu Biancu è e Penne Rosse) è l'inseme di u
massicciu di u Monte Rutondu.



https://co.wikipedia.org/wiki/Cruci_greca

A cruci greca (o croce greca) è una cruci furmata da quattru bracci di uguali
misura chì si intersecani à angulu rettu.

In architittura l'intersizzioni di a navata è di u transettu cunferisci à i
ghjesgi un pianu à cruci. Si parla di pianta à cruci greca par i ghjesgi in i
quali a navata è u transettu ani listessa lunghezza è si intersecani à mità di a
so lunghezza. Altrimenti, quandu navata è transettu sò di lunghezzi diffarenti,
si parla di pianu à cruci latina.

A pianta à cruci greca è tipica di l'arti bizantinu: u prutotipu è a ghjesgia di
i Santi Apostuli distrutta à Custantinopuli, ripresa dopu in Italia duranti
l'altu medievu, ma guasgi cumplittamenti sustituita da a cruci latina incù
l'avventu di u rumanicu. Un famosu asempiu di ghjesgia à cruci greca
d'inspirazioni bizantina hè a basilica di San Marcu di Vinezia.

A pianta à cruci greca fù ripresa in l'Italia cintrali duranti u Rinascimentu,
quandu funi custruiti numarosi edifizii à pianta cintrali, pianta ch'è Filippo
Brunelleschi ebbi modu di spirimintà in a Sacristia Vechja di San Larenzu è in
quiddu capilavoru d'armunia furmali chì hè a cappedda Pazzu. Inspirati da u
risultatu funi i frateddi da Sangallo: prima Giuliano rializò a basilica di
Santa Maria di i Prighjò à Pratu, dopu Antonio prugettu a ghjesgia di San Biagio
à Montepulciano; di listessu periodu sò ancu (attribuita senza cirtezza) Santa
Maria di a Cunsulazioni di Todi è u prugettu urighjinariu di Bramante è
Michelangelo Buonarroti par a basilica di San Petru in Vaticanu. U Bramante
riintrudussi sta tipulugia ancu in u Nordu di l'Italia, induva frà altru dighjà
Leon Battista Alberti avia spirimintatu u schema in a ghjesgia di San Bastianu.
In i Marche, à poca distanza da u Palazzu Ducale di Urbino è da u locu nativu di
Bramante, sorghji à cruci greca in u 1495 u vastu santuariu di Santa Maria di i
Steddi annantu à cumuna di Cagli. Un antru asempiu di ghjesgia à cruci greca si
pò truvà in u piccula cumuna di Cellere, in pruvincia di Viterbo, induva
cumparisci a ghjesgia di Sant'Egidio, più famosa com'è ghjesgia di u Sangallo
chèi hè stata prugittata da Antonio da Sangallo I. Incù a ghjesgia di u Ghjesù à
Roma è incù a mudifica di u prugettu di San Petru, i sperimenti nantu à u pianu
à cruci greca poni essa cunsidarati cunclusi, à traversu l'impiantu di l'armunia
rinascimintali in u più praticu mudeddu à cruci latina. Eppuri, duranti u
Baroccu, Petru da Cortona rializò a ghjesgia di i Santi Luca è Martina à Roma
imprudendu una cruci greca appena allungata; sempri assimilevuli à una cruci
greca allungata sò a ghjesgia di San Carlu à i Catinari, sempri à Roma, è a
cappedda di a Sorbona, in Parighji.

In ebbica neuclassica, mireta d'essa ricurdata a cruci greca di u Panteonu di
Parighji, un impunenti edifiziu custruitu da l'architettu Jacques-Germain
Soufflot.



https://co.wikipedia.org/wiki/Codirossu

U codirossu (Phoenicurus ochruros (S.G.Gmelin, 1774)) hè un picculu aceddu chì
apparteni à a famiglia di i Muscicapidi.

A diminsioni hè quidda d'un passaru. U culori di u masciu hè grisgiu annantu à u
spinu, neru annantu à a vola, annantu à i buceddi è annantu à u pettu. A coda hè
rossu arancina è prisenta una tacca alari bianca. A femina hà culori più
smurzati chì tendini à u verdi aliva, ma teni a coda rossa.

U codirossu si nutrisci in i prata è in i lochi abitati. U so rigimu alimintari
hè cumpostu soprattuttu d'invirtibrati. Duranti u vaghjimu è l'inguernu manghja
ancu baga è picculi frutti. In i zoni custieri, induv'eddu friquenta i spiaghji,
si nutrisci ancu di picculi crustacei. Essendu puri misfidenti versu l'omu pò
accittà u cibu chì l'hè uffertu.

U codirossu nidificheghja in l'Auropa sana. I pupulazioni di l'Auropa
centru-sittintriunali sò migratrici. Ùn hè micca prisenti in gran'parti di
l'arcipelagu Britannicu è in Scandinavia. In Italia vivi in i zoni muntosi è si
sposta in pianura duranti l'inguernu.



https://co.wikipedia.org/wiki/Clementina

A clementina (Citrus x clementina) hè un agrumu, appartinente à u gruppu di e
mandarine, chì frà altru cumprende a mandarina tipica mediterrania (Citrus
reticulata Blanco), è ancu i Satsuma o mandarine giappunese.

Sicondu parechji fonte l'incrociu trà aranciu è mandarina saria statu creatu à
l'accasu, intornu à u 1940, da un certu frate Clément Rodier di u cunventu di
Missergin in i circondi d'Oranu. Altre fonte danu per certu ch'è l'interventu
sia statu vulsutu è effettuatu parechji dicennii prima da un prete, un certu
Pierre Clément, ma ferma qualchì incertezza annantu à u Clément chì rialmente hà
datu nome à stu fruttu. Si face strada inoltre l'ipotesi ch'è l'ibridu sia assai
più anticu è pruvenga da a China o da u Giappone.

Dopu à e prime ibridazione à l'iniziu di u seculu XX, fù prestu evidente ch'ellu
si trattava d'una nova spezia di Citrus (Citrus reticulata Blanco), datu ch'è e
caratteristiche rimanianu inalterate in u tempu è a ripruduzione sistematica di
l'agrumu ùn dava alcunu prublemu. Dopu à dicennii di cultivazione sperimintale i
frutti cunsirvavanu e qualità di i primi ibridi, è eranu sempre più richiesti da
u cunsumatore. Dapoi u 1940 a clementina hè un di l'agrumi regularmente prisenti
annantu à u mercatu è, in l'ultimi dicennii, u fruttu più vindutu dopu à
l'arancie.

L'arburu di a clementina hè assai simile à quellu di a mandarina, da a quale
differisce appena per e foglie chì sò più grande è più larghe è ùn anu micca
l'aromu caratteristicu di a mandarina. Fiurisce è fruttificheghja pianamente è
irregularmente, chì hè moltu suscettibile à i cambiamenti di temperatura. Ci hè
una sola racolta annuale trà nuvembre è ghjinnaghju.

E piantazione più stese si trovanu in Tunisia, Algeria, Maroccu, Spagna, Italia
(in Calabria, Puglia è Sicilia). In i Stati Uniti d'America e clementine sò
state cultivate finu da a so apparizione annantu à u mercatu, ma si sò veramente
affirmate solu dopu à u 1977, chì quest'annu assai arancete di a Florida fubbenu
distrutti da un inguernu eccezziunalmente duru.

A clementina hè cunsumata per u più com'è fruttu frescu perchè hà tutte e
pruprietà tipiche di l'agrumi, inclusu un altu cuntenutu di vitamina C. Hè
spessu preferita à l'aranciu chì ùn eccede mai in acidità è si sbuchja più
faciule.

In cucina, hè nurmalmente impiegata à u naturale ma pò esse imprudata per
suchji, cunfittura, sorbetti o sciroppi. In a pruduzzione di cusmetichi a
clementina trova applicazione in a preparazione di luzione tonificante è mascari
per a pelle .



https://co.wikipedia.org/wiki/Cervu_corsu

U Cervu di Corsica (Cervus elaphus corsicanus) hè un mammiferu chì faci parti di
a famiglia di i Cervidae. U cervu di Corsica hè una sottuspezia di cervu (Cervus
elaphus). U nomu veni da u fattu ch'eddu hè statu ussirvatu pa a prima volta in
Corsica. Ma Cervus elaphus corsicanus hè una spezia endemica di a Corsica è di a
Sardegna. Difatti, u cervu di Corsica era sparitu di Corsica à a fini di u
sissanta. In Sardegna, ùn ni firmava più ca centu. A spezia era minacciata
d'estinzioni. ma in u sittanta, a pupulazioni di Sardegna ghjugnia à 250-300
cerva. Avali, u risicu d'estinzioni s'hè alluntanatu, chì ci sò circa 6000 cerva
in Sardegna è u cervu hè statu riintroduttu in Corsica. U cervu masciu di
Corsica pesa circa 100 kilò. U cervu femina, a ronca, pesa circa 80 kilò. I
nasciti si pruducini da maghju à lugliu. U cervu pò campà sin'à 14 anni.

Ci sò uni pochi di diffarenzi trà u cervu di Corsica è di Sardegna, è u cervu
cumunu d'Auropa uccidintali (cervus elaphus). U cervu di Corsica hè più chjucu.
I so ghjambi sò più corti. U so pelu dinò hè appena più scuru. È l'incurratura
di Cervus elaphus corsicanus hè menu sviluppata è impurtanta ca quidda di u
cervu cumunu (cervus elaphus).

Cervus elaphus corsicanus era sparitu di Corsica versu à fini di u sissanta.
L'ultimu animali hè statu tombu in Pinia, accantu à Ghisunaccia.

U cervu di Corsica hè statu riintroduttu in 1985 da u Parcu Naturali Rigiunali
di Corsica, in associu incù a Rigioni sarda. I prima cervi sò stati lintati in
1998 in a rigioni di Quenza (Corse-du-Sud), in a vaddi di l'Asinau. In 1999, 24
cervi sò stati lintati annantu à a cumuna di Chisa.

U cervu di Corsica mangna a lamaghja, a scopa, l'arbitru, u listincu, i frondi è
a ghjandi di a leccia, è ancu i castagni.

A pupulazioni corsa hè stimata oghji à circa 1300 cervi. In Corsica, u cervu ùn
pò micca essa cunfusu incù un antru animali, parchì hè u solu riprisintanti di a
famiglia di i Cervidae. Uni pochi di toponimi sò tistimonii di a prisenza
anziana di u cervu in Corsica: par asempiu u paesi di Cervioni.

Attualmenti, u risicu d'estinzioni di a spezia s'hè alluntanatu in Sardegna,
induva ci sò più di 6000 cerva. A maiò parti di i cerva sò arrighjunati in a
Sardegna miridiunali: in Sulcis (guasi 2.600 esemplari, frà mezu à i quali 1.000
in a Riserva di Monti Arcosu è 1.500 in i territori contigui di i furesti
duminiali di Gutturu Mannu, Monte Nieddu è Is Cannoneris); in Sarrabus (più di
2.000 esemplari); in Monti di l'Iglesienti è di l'Arburesi (guasi 1.500
esemplari, frà i quali 1.250 in Arburesi è quissi altri in u Monti Linas è in u
Monti Lerno.

U cervu di Corsica hè statu scrittu in 2000 annantu à a lista rossa di i spezii
minacciati di l'IUCN.

In Italia, u cervu di Corsica hè scrittu dinò annantu à u righjistru di i spezii
particularmenti prutetti, à u liveddu naziunali (art. 2 L. 157/92) è rigiunali
(art 5 L.R. 23/98).



https://co.wikipedia.org/wiki/Cedant_arma_togae

A locuzioni latina Cedant arma togae hè una forma abbriviata di Cedant arma
togae, concedat laurea laudi, esametru di Ciciaronu cuntinutu in u puema
epicu-cilibrativu De consulatu suo. Di st'opara, scritta in 60 a.C. è di
cuntinutu autubiugraficu, fermani solu parechji frammenti: stu versu era
cuntinutu in u libru III. Littiralamenti a sprissioni significheghja: "cedani
l'armi à a toga" o l'armi si ritirani davanti à a toga [di u magistratu] è a
curona d'addoru [veni à dì, u trionfu militaru] cedi di fronti à a gloria
civili. U versu hè evidintamenti autucelebrativu, chì a toga ripprisenta u
magistratu togatus, stranieri à qualunqua ambizioni di pristigiu militara, di u
quali l'unichi ma furmidevuli armi sò u drittu è a parola; ripprisenta veni à dì
Ciciaronu stessu, è par certi aspetti tuttu u significatu di a so carriera
pulitica, chì si svolsi in un periodu specificu di crisa di a rippublica è di
viulenzi armati. Oghji a sprissioni, fora di cuntestu è guasgi sempri in a forma
abbriviata, hè usata par sprimà l'auguriu chì u guvernu militaru cedi u postu à
quiddu civili, a forza di l'armi à quidda di i magistrati è di a leghji, a
guerra à a diplumazia è à a paci.

A prununcia di a sprissioni, sicondu a littura currenti di u latinu, hè a
siguenti: cèdant àrma tòge, concèdat làurea làudi. Eppuri, a prununcia riali di
l'ebbica di Ciciaronu era quissa: kèdant àrma tògae, conkèdat làurea làudi.
Vulendu inoltri leghja l'esametru in u rispettu di l'ictus metrichi, bisogna à
accintuà togè in u prima casu, togàe in u casu di cusidditta prununcia
ristituita.

U versu, artifiziosu è sulennu, improda i strumenti tipichi di a gravità
arcaizanti di sapori ennianu: l'allittirazioni insistuta di i cunsunanti velari
(s'intendi sempri gutturali a prununcia di a lettara c) è l'annuminazioni
laurea/laudi (sicondu l'etimologisti antichi, ancu figura etimulogica). Toga,
arma è laurea sò evidintamenti metunimii.

Hè u stessu Ciciaronu à cità è à cummintà u so versu in u De officis (I, 77), È
successivamenti in a siconda Filippica (II, 20).

"Versu famosu, ancu s'è ùn hè micca di particulari biddezza", biffatu dighjà da
i so cuntimpuranii. U stessu Ciciaronu, ripurtendu lu in u De officis, signala
chì fù causa d'irunia è di cinsuri ab improbis et invidis.

A frasa hè citata incù irunia da Manzoni in i Prumissi Sposi (cap. XIII), in
l'episodiu di Ferrer chì riesci à salvà u vicariu assidiatu di pruvisioni da i
rivultati, prima di u tardivu intarventu di i suldati: "Era veramenti u casu di
dì: cedant arma togae; ma Ferrer ùn avia micca in quiddu mumentu in testa à
citazioni: è di u restu sariani stati paroli buttati via, parchì l'ufficiali ùn
capìa micca u latinu".

A sprissioni hè citata ancu da Alexandre Dumas in u Conti di Monticristu, incù
rifirimentu à a situazioni pulitica francesa u lindumani di a scunfitta di
Nabulionu.



https://co.wikipedia.org/wiki/Cavaddu_di_Troia

U cavaddu di Troia (o Cavallu di Troia) hè una macchina da guerra chì, sicondu a
lighjenda, fù imprudata da i grechi par assaltà a cità di Troia. 'Ssu termini hè
intrutu in l'usu littarariu, ma ancu in u linguaghju cumunu, par indicà un
stratagema incù u quali si pò pinitrà i difesi.

Dopu à deci anni d'inutuli assediu i Grechi, suvitendu un pianu cuncipitu da
Ulissi, finsini di rinuncià à a cunquista di a cità è di vultà à i so probbii
sedii, lascendu nantu à a spiaghja un enormu cavaddu di legnu, par calmà i dii è
favurizà u viaghju di ritornu in patria. Drintu à u cavaddu erani parò nascosti
i più valurosi guerrieri grechi, vidati da Ulissi. I Troiani, felici par u
priculu scampatu, trascinàni u cavaddu à l'internu di i mura, nonustanti
Laocoonte è a prufitessa Cassandra avissini cunsiddatu d'ùn fà lu micca. Di
suttrattu cumparsi un grecu chjamatu Sinone, u quali cunvinsi u rè ch'è u
cavaddu era segnu di paci, ed era in veru un rigalu. Di notti, mentri i troiani
durmiani, i grechi iscitini da u cavaddu è apritini i porti di a cità à i so
propri cumpagni. Quiddi, dopu à essa si nascosti incù i so navi daretu
un'isuletta vicina di nomu Tenedo, erani sbarcati dinò nantu à a spiaghja di
Troia. Pinitrati in a cità, i grechi colsini di suspresa i troiani, chì funi
supraffatti faciuli. Troia fù data dopu à i fiari.

Stu racontu ùn hè micca narratu in l'"Iliadi" d'Omeru (chì si cunchjudi inveci
incù u funirali di Ettore, uccisu da Achilli) ed hè solu incidintalamenti citatu
in l'altru puema omericu, l' "Udissea". Hè inveci mintuvatu in u sicondu libru
di l'"Eneidi" di Virghjiliu: Enea, principi è esiliatu troianu, u riferisci
infatti à a righjina di Cartaghjina, Didone, chì l'uspitaia in una di i tappi di
u viaghju chì u purtarà finalmenti à sbarcà annantu à i costi di u Laziu,
ind'iddu divintarà u ceppu di a genealugia chì avaria fundatu Roma.

I storichi muderni ani fattu l'iputesa ch'è u cavaddu di Troia fussi in rialità
un arghjetu d'assediu à forma di cavaddu, cunsidarendu ch'è a so discrizzioni
saria dopu stata trasfurmata in u mitu à traversu resuconti urali tramandati da
parsoni chì ùn aviani micca assistutu dirittamenti à l'avvinimentu. Pausania, un
storicu grecu vicutu in u seculu II d.C. scrissi in u so libru Periegesi di a
Grecia ch'è chiunqua ùn cunsidarighja micca u populu troianu incredibulamenti
stupidu sà ch'è u cavaddu era una macchina d'assediu.

Sicondu a Piccula Iliadi cuntinia 13 omini. Sicondu Apollodoru inveci ni
cuntinia 50, par Tzetze 23, mentri in i Posthomerica (versi 641-650) Quintu
Smirneo dà u nomu di trenta capi, è dici chì ci ni era ancu monda di più. In a
tradizioni ultiriori funi stabiliti à quaranta unu. Eccu l'elencu di i so noma:



https://co.wikipedia.org/wiki/Cattidrale_Santa_Maria_Assunta

A cattidrale di Santa Maria Assunta, ancu chjamata chjesa di a Canonica, hè
un'anziana cattidrale cattolica di Corsica. Hè situata annantu à a cumuna di
Lucciana. Seria stata archittetata versu a fine di u seculu XI o principiu di di
u seculu XII.

In l'antichità, Mariana hè stata una culonia rumana impurtante, fundata in u 93
a.C. da Marius. U cristianesimu ci si cullucò prestu - ci si trova unu cumplessu
paleucristianu di a fine di u seculu IV - è a diocese di Mariana fù fundata
mentre u seculu V. Quessa ne face unu di e prime di Corsica.

A diocese fece parte dopu di l'arcivescuvatu di Pisa in u 1092, cum'è tutti i
viscuvati di Corsica. A cattidrale Santa Maria Assunta fù fundata annantu à u
situ dettu di "A Canonica" à u seculu XI. Fù cunsacrata in u 1119 da l'arcivescu
di Pisa.

A diocese hè culligata à l'arcidiocese di Genuva in u 1130, incù i viscuvati
d'Accia è di u Nebbiu. Da u 1269 à u 1570, u vescu di Mariana ci si cullucò. A
sedia viscuvale fù trasfirita à a Chjesa San Martinu di Viscuvatu in u 1440.

In u 1563, u papa Piu IV riunisce e diocese di Mariana è d'Accia, eppo i
cancella cumplittamente in u 1570 à u prufittu di a diocese di Bastia. À u
mumentu di u concurdatu di u 1801, tutti i viscuvati di Corsica fubbenu riuniti
in a diocese d'Aiacciu.

A chjesa fù classificata cum'è munimentu storicu da Prosper Mérimée, vultendu di
u so viaghju in Corsica, in u 1886. 'Stu edificiu hà molte cose in cumunu, oltre
ch'è incù a ghjesa di San Parteu, incù un'gruppu di ghjese di a Lucchesia, cum'è
per esempiu San Petru di Valdottavu, Santa Maria Assunta, a Piazza di Brancoli è
dui ghjese di l'Anglona in Sardegna suprana, San Nicola di Silanos di Sedini
(ante 1122) è San Giovanni di Villalba o (Billalba).

Cattidrale d'architittura rumanica di u seculu XII, hè armuniosa, assai bè
cunsirvata è rinnuvata. Hè unu di i più belli munimenti medievali di Corsica. Hè
architettata sient'è un pianu rettangulare di basilica (18,40 x 34,70 metri),
incù trè navate. A cattidrale hè fatta di scistu cipullinu, chì si suppone,
pruvene da u Capicorsu. Ci sò quattru entrate.

Indrentu à a basilica, si pò vede una Santa Divota offerta da u principe Rainier
III di Monacu in u 2003, è un grande Cristu in bronzu di Marie-Claude Sei
Dominici, pittore è scultore cuntempuranea originaria di Lucciana.



https://co.wikipedia.org/wiki/Catedrala_di_Savona

Sant'Appianu di Savona hè l'antica Catedrala di Savona. Era una piccula
catedrala, situata avale annantu à cumuna di Vicu. A catedrala di Sant'Appianu
hè stata custruita à u seculu XII, annantu à i vistichi di una antica basilica
di u seculu VI. Sant'Appianu di Savona hè stata stata classata cum'è munimentu
storicu dapoi u 4 sittembre di u 1989.

Una parte almenu di e reliquie di Sant'Appianu divia esse cunsirvata in a chjesa
di Savona. À u seculu XII, per esse messe à l'ascosu di l'invasione sarracine, u
rè lumbardu Liutprand ordinò ch'è elle fussinu traspurtate in Pavia in a
basilica San Petru in Celu d'Oru.

U situ di Sant'Appianu di Savona hà datu locu à ricerche archeulogiche iniziate
in u 1963, incù un prugramma novu in u 2007. Dapoi 2009, una cinquantina di
scheletri datati di u seculu XI sò stati scuperti.

A catedrala antica era dedicata à Sant'Appianu, chì era vescu è martiru.
Sant'Appianu hè u patronu di l'attuale parochja di Savona.

À l'angulu di l'antica catedrala, si vede una stantara chì hè stata imprudata in
a custruzzione di a quatrera. A prisenza di 'ssa stantara hè stata intarpritata
certe volte cum'è a vulintà di i custruttori d'integrà u prufanu (a stantara
essendu un simbulu di u prufanu) in un munimentu riligiosu.



https://co.wikipedia.org/wiki/Casgiu_niulincu

U Casgiu niulincu hè un tipu di casgiu di Corsica, fabbricatu solu in a rigione
di u Niolu, chì si trova in l'alta valle di u Golu.

Dapoi sempre, u Niolu he statu cunsideratu cum'è unu di i lochi prediletti di i
pastori corsi. Ne tistimunieghja sempre avà u stradellu di a muntagnera è i
numerosi ponti genuvesi scumpartuti intornu à u Niolu è chì li parmettianu di
praticà l'impiaghjera, a falata in e piaghje di u litturale d'inguernu, è a
muntagnera, a cullata in muntagna mentre l'estate.

'Ssi muvimenti di muntagnera anu datu locu à dui tipi di casgi, fabbricati duie
volte à l'annu, ma anu cuntribuitu dinù à a prupagazione di u sapè fà di i
pastori niulinchi in u Falasorma, a Balagna, a Costa orientale è u punente di a
Corsica.

Terra di pastori dapoi di i seculi, u Niolu ne hà persu molti incù a Siconda
Guerra mundiale, dapoi a fine di a muntagnera à parte di a metà di u seculu XX,
è più ricentemente incù l'obbligu di fabbricà casgi à e norme imposte. Eppuru
fermanu qualchì picculi produttori chì assicureghjanu a cuntinuità di a
fabricazione di 'ssu casgiu sidondu l'antiche tradizione, scumpartuti in i
cinqui cumune di u Niolu : Albertacce, Casamacciuli, Calacuccia, Lozzi è
Corscia.

'Ssu casgiu fattu incù u latte di pecura o incù u latte di capra hà unu pesu
mediu di 400 grammi.



https://co.wikipedia.org/wiki/Caronte

In a riligioni greca è in a riligioni rumana, Caronti (o Caronte) (in grecu
Χάρων="ferocia alluminata",) era u traghjittaghju di l'Ade. Com'è psicupompu
traspurtava i novi morti da una riva à l'altra di u fiumu Acheronti, ma solu s'è
i so cadavari aviani ricivutu i rituali anori funebri (o, in un'antra virsioni,
s'eddi dispuniani di una partituccia par pagà u viaghju); quiddu ch'ùn l'avia
micca ricivuti (o ch'ùn avia micca a partituccia) era custrettu à errà in eternu
senza paci trà i nebbii di u fiumu (o, sicondu parechji autori, par centu anni).

In a Grecia antica sopravvivia a tradizioni di metta una muneta sottu a lingua
di u cadavaru prima di a sipultura. A tradizioni firmeti viva in Grecia finu à
ebbichi abbastanza ricenti ed hè prubabilamenti d'urighjina assà antica. Calchì
autori susteni chì u prezzu era di dui muneti, missi sopra l'ochji di u defuntu
o sottu a lingua.

Nisciuna anima viva hè mai stata traspurtata da l'altra parti, incù i soli
eccezzioni di a dea Persefona, di l'eroi Enea, Teseiu, Pirituu è Erculu,
Odisseu, di l'induvinu Orfeu, di a sibilla cumana Deifobe, di Psyche, di San
Paulu è di Danti Alighieri.

I dui opari più significativi in i quali si scontra a figura di Caronti sò
sicuramenti l'Eneidi di Virghjiliu è a Divina Cummedia di Danti. À a fini di u V
seculu a.C., comparisci in a cummedia I ranochji di Aristofane, ind'eddu urla
vituperii à la ghjenti chì u circondani. Hè discrittu incù una barba rossa è
capeddi bianchi è quissa hè illustrata in a Divina cummedia.

Si dici spessu chì Caronti traspurtava l'animi à traversu u fiumu Stige; quissa
hè mintuvatu in l'Eneidi . Eppuri par parechji fonti, inclusu Pausania è, in
seguitu, l'Infernu di Danti, u fiumu era l'Acheronti.

Caronti hè citatu in l'Eneidi di Virghjiliu à u libru VI, par a prima volta à u
vv. 299. A so figura hè discritta da sprissioni è imagini moltu rozi è realisti.



https://co.wikipedia.org/wiki/Carl_von_Linn%C3%A9

Carl Nilsson Linnaeus, divintatu Carl von Linné in seguitu à l'acquisizioni di
un titulu nubiliari è notu più simpliciamenti com'è Linneu (da a forma
latinizata di u nomu, Carolus Linnaeus) (Råshult, 23 maghju 1707 - Uppsala, 10
ghjinnaghju 1778), hè statu un medicu, butanicu è naturalistu svidesu,
cunsidaratu u patri di a muderna classificazioni scentifica di l'urganisimi
viventi.

A lettara L., posta spessu dopu à l'indicazioni di numinclatura binumiali in i
cataloghi di spezii, idantificheghja a casata di u scentificu.

Natu u 23 maghju di u 1707 in una tinuta in a pruvincia di Smaland (sudu di a
Svezia, cuntea di Kronoberg), da Nils Ingemarson, un paisanu, è Christina
Broderson, figliola di u pastori prutistanti lucali. À a morti di u sociaru,
quandu u picculu Carl avia solu 18 mesa, Nils ereditò a carica di pastori è
assunsi a vida riligiosa di a cumunità. U babbu di Carl era intarissatu à a
butanica, tantu da aduttà com'è casata, à l'iniziu di i studii in tiulugia,
"Linnaeus" vali à dì a latinisazioni di a parola dialittali lind (tigliu),
inspirendu si da un grossu tigliu situatu in i circonda di a so casa nativa. A
stessa scelta era stata fatta pricidintamenti da dui frateddi di a minnana
paterna di Linneu, quandu diviani intraprenda i studii par divintà preta. 'Ssa
pianta di tigliu hè sempri oghji esistenti à Vittaryd, Smaland, bench'è in
gattivu statu.

Ancu Carl, par u quali era privista una carriera ecclesiastica, sviluppò finu da
a zitiddina un grandi intaressu par a butanica, tantu ch'è u so insignanti di
scenzi è ancu medicu lucali, Johann Rothman, cunvinsi u so babbu di fà li
friquintà l'università di Lund. In u 1727 si scrissi dunqua à l'Università
induva principiò u studiu di a medicina, ma moltu prubabilamenti u so veru
intaressu era quiddu di studià i sustanzi medichi usati à quiddi tempi, a
stragrandi maiuranza di i quali era custituita da vegetali. L'annu succissivu
(1728) si cullucò à l'Università di Uppsala, a migliori di a Svezia, induva
divintò studianti di Olaus Rudbeck u Ghjovanu. Linneu passò a maiò parti di u so
tempu à raccoglia è à studià varii tipi di pianti.

Dighjà da u 1730 principiò à piglià forma u so metudu di classificazioni
tassunomica. Sempri studianti, ghjuntu à a cunvinzioni ch'è l'organi
riproduttivi di i pianti, vali à dì i parti di u fiori (petali, stami è
pistilli) pudiani essa imprudati com'è basa par a so classificazioni, scrissi un
brevi trattatu annantu à l'argumentu, Preludia Sponsaliorum Plantarum ("Nozzi di
i pianti"), chì li feci ottena sempri duranti i so studii a pusizioni di
insignanti vicinu à u giardinu butanicu. Quissa li arricò, purtroppu, ancu una
cundanna: postu ch'è ebbi l'imprudenza di basà a so classificazioni annantu à
ciò ch'eddu usò à chjamà "u sistemu sissuali" di i pianti, asaminendu i so
"organi riproduttivi". Eppuri, par quistu ebbi una dinuncia da u statu svidesi
par "immuralità" è a cundanna di a Cumunità luterana par "suspettu di
libertinisimu".

In u 1731 l'Accademia di i Scenzi di Uppsala finanzò a so spidizioni in
Lappunia, in quantu Linneu era in ristritezzi ecunomichi. Scrissi u resucontu di
a so spidizioni etnugrafica è butanica in l'opara Lachesis lapponica (pubblicata
postuma in u 1811); in u 1734 urganizò un'altra spidizioni in a Svezia cintrali.
I risultati scentifichi funi illustrati in l'opara Flora Lapponica Exhibens
Plantas par Lapponiam Crescentes, secundum Systema Sexuale Collectas in Itinere
Impensis (1737). In u 1735 si cullucò in Olanda è tarminò i so studii di
medicina à l'università di Harderwijk.

Dopu parò si scrissi ancu à l'Università di Leida par cuntinuà i so probbii
studii. In sta fasa di a so vita a so riputazioni di butanicu era dighjà ampia è
affirmata. In u 1738 turrò in Svezia induva principiò à asarcità a prufissioni
di medicu, dedichendu si principalamenti à a cura di a sifilidi.

In u 1739 fù unu di i fundatori di l'Accademia Riali Svidesi di i Scenzi. In u
stessu annu spusò Sara Morea, figliola di un medicu. Dui anni dopu, in u 1741,
ottensi una catedra vicinu à a facultà di medicina à l'università di Uppsala ma
l'annu succissivu a scambiò incù a catedra di butanica, dietetica è materia
medica (ch'eddu cunsirvò finu à a morti). À Uppsala ristaurò u giardinu
butanicu, dispunendu i pianti sicondu u so ordini di classificazioni.

Linneu continuò à urganizà spidizioni in u mondu sanu, incù u fini di scopra è
classificà tutti l'essari viventi è i minirali di a Terra. Molti di i so
studianti presini parti à i spidizioni è parechji perìni tuttu à fattu duranti i
viaghji. In u 1758 acquistò l'impresa di Hammarby induva criò un mudestu museiu
distinatu à accoglia a so cullizzioni privata. In u 1761 u rè Adolfo Federico di
Svezia li cunferì un titulu nubiliari à seguitu di u quali Linneu cunvertì u so
nomu in Carl von Linné. I so ultimi anni di vita funi carattirizati da un
criscenti pessimisimu è da a diprissioni; in u 1774 fù culpitu da una seria di
picculi infarti è murì in u 1778. Fù sipoltu vicinu à a Catedrali di Uppsala.

U meritu maiori di u svidesu fù a difinizioni è l'intruduzioni in u 1735 di a
numinclatura binumiali, basata annantu à u mudeddu aristutelicu di difinizioni
par mezu di genaru prossimu è diffarenza specifica, in u sistemu di
classificazioni di i pianti, di l'animali è i minirali. Incù stu metudu
tassunomicu (cuncipitu pocu più di un seculu prima da Bauhin) à ogni urganisimu
sò attribuiti dui noma (di urighjina latina): u prima si rifirisci à u Genaru di
appartinenza di l'urganisimu stessu ed hè uguali par tutti i spezii chì
cundividini parechji carattari principali (nomen genericum); u sicondu terminu,
chì hè spessu discrittivu, disigna a Spezia prubbiamenti ditta (nomu triviali o
nomu specificu).

* Systema Naturae. Rotterdam, editori Theodorum Haak, tipugrafia Joannis
Wilhelmi de Groot, 1735. Prima edizioni.

Avantaghjatu da avè invintatu u sistemu di numinclatura binumiali di i formi di
vita, hè à i ghjorna d'oghji u discrittori più prulificu, incù guasi 3000 taxa
discritti.



https://co.wikipedia.org/wiki/Caretta_caretta

A Cuppulata di mari (o Cuppulata di mare) (caretta caretta) hè un rettili chì
faci partita di a famiglia di i Cheloniidae. Hè a spezia di cuppulata marina chì
hè a più cumuna. U pesu di a cuppulata di mari pò ghjugna sin'à centu chilò.

I siti i più impurtanti pa a cuppulata di mari in u Maritarraniu sò situati in
Grecia, in Turchia, in Cicilia, in Calabria, in Tunisia o in Libia.

Di i volti, a cuppulata di mari pò essa cunfusa incù un antra cuppulata marina:
a cuppulata di Kemp (Dermochelys kempii), chì friquenta u golfu di u Messicu, ma
chì hè prisenta di manera eccezziunali in u Maritarraniu.

A Cuppulata di mari hè a cuppulata marina a più ossirvata in Corsica.
L'ossirvazioni sò più cumuni duranti i mesi più caldi: da ghjugnu à aostu. A
cuppulata di mari si vedi più suventi annantu à a Costa uriintali, in
particulari versi l'Isuli Cerbicali, a rigioni di Portivechju, in u sittori
situatu trà Favona è Aleria o ancu à u liveddu di Bastia è di u Capicorsu.



https://co.wikipedia.org/wiki/Calanche_di_Piana

E Calanche di Piana (o calanchi di Piana) sò calanche situate annantu à a costa
punente di a Corsica, in u paese di Piana, trà Aiacciu è Calvi, annantu à u
stradone di u cantu di u mare.

E Calanche sò una furmazione geologica di rocce plutoniche chì facenu parte di
l'inseme chjamatu "Corsica cristallina" à rocce magmatiche, à u punente di a
linia partendu da Calvi è ghjunghjendu sin' à Sulinzara.

E calanche si prisentanu sottu à a forma d'una piccula catena muntosa à forma di
"V" orientata versu a dritta di e Rocce Turchine, chì smarra à u nordu sopra à a
cala di Dardu situatu annantu à a sponda sudu di u golfu di Portu è si
termineghja à u sudu à u ponte di Cavallaghju. U puntu più altu si stabilisce à
698 metri. À mezu si trova un scogliu, duminatu da u Capu Ghjineparu (515
metri).

E calanche sò percorse da u fiumicellu di Dardu chì nasce sottu à u Capu di u
Vitullu (1311 m). E so acque eranu in tempi di una volta usate per fà voglie un
mulinu à u locu dettu U Mulinu sottu à u ponte di Cavallaghju.

Incù u golfu di Portu, u golfu di Girulata è a riserva di Scandula più à u
nordu, e calanche di Piana sò iscritti dapoi u 1983 annantu à u Patrimoniu
mundiale di l'Unesco.



https://co.wikipedia.org/wiki/Battaglia_di_U_Borgu

A battaglia di U Borgu occorse da l'ottu uttrove à u 10 uttrove di u 1768, è
oppunì e truppe reale francese à l'armate di a Ripublica corsa cummandate da
Pasquale Paoli. L'affruntamentu si terminò per una vittoria di i corsi.

Dopu à esse sbarcati in San Fiurenzu, u 28 aostu di u 1768, è occupatu prestu u
Capicorsu incù unu principiu di cunquista à l'avantaghju di e truppe francese, i
naziunali ripiglianu l'ostilità è forzanu i Francesi à evacuà a Casinca, ma
quelli eppuru cunservanu una posta avanzata in Borgu.

D'uttrove 1768, Pasquale Paoli, à a testa di 4000 omini, intraprende di ripiglià
U Borgu induve i Francesi, in aspittera di rinforzi, s'eranu messi à u riparu.
L'ordine fubbe datu à tutti l'omini di marchjà annantu à U Borgu.

U cumbattimentu principiò l'8 uttrove di u 1768 in a matina è durò deci ore.
Quandu u marchese di Chauvelin imparò a sorte chì aspittava i so cumpatriotti,
mandò Thomas Auguste Le Roy de Grandmaison versu U Borgu. Marbeuf è Chauvelin
escinu da Bastia incù 3000 omini per dirighje siversu u locu di a battaglia.
Ludre è i so 700 omini messi à u riparu in a cità di Borgu aspittavanu
l'assaltu. Paoli azzizzò l'ardore di e so truppe incù 'ssa frasa :

Cusì Borgu, chì avia vistu in u 1738 a scunfitta di u corpu spediziunariu
francese dumandatu da i Genuvesi, visse dinù a nazione corsa triunfà. I Francesi
lascionu annantu à u terrenu 600 morti, à tempu cù 1000 feriti. I 700 omini di u
culunellu di Ludre è quest'ultimu sò fattu prigiuneri. Novi cannoni (frà i quali
trè di bronzu), unu murtaiu, 1700 fucili è munizione fubbenu ricuperati da i
corsi. Fubbe cusì u bilanciu di a battaglia.

U Riame di Francia fubbe surpresu di 'ssa scunfitta è u rè Luigi XV pinsò ancu à
lascià a Corsica in pace. Ma u duca di Choiseul, cuscente di u ridiculu in quale
si lamperia a Francia s'è ella abbandunava a lotta, organizò una siconda
spedizione cummandata da u conte de Vaux chì battì i Corsi in Ponte Novu.



https://co.wikipedia.org/wiki/Bando_kick-boxing

U Bando kick-boxing hè a forma modernizata è sportiva di u lethwei. Hè
soprannominata "pugilatu birmanu à quattru armi" in Europa. Natu in America di u
Nordu à l'iniziu di l'annati 1960, 'stu tipu di scherma di i pedi è di i pugni
inguantati in un ring hà datu nascita, in i Stati Uniti d'America in l'anni
1970, à varie forme di full contact è di kick-boxing. Esistenu, in cumpetizione,
dui forme di cumbattimentu: u "bando kick-boxing controllatu" (light contact)
induve i tecniche sò trattenute parfettamente è u "Bando kick-boxing di pienu
contattu" induve i colpi sò portati à piena putenza, distinati à i sparti
adulti. Secondu l'età ed u livellu tecnicu i regule è e condizione di
cumpetizioni sò variabile: in particulare i tecniche auturisate è pruibite, a
durata di cumbattimentu, u tipu di superficie di cumbattimentu (tappetu o ring),
u portamentu de certe protezione (cascu, plastrone (petturina), gambali,
pantufole, ecc.).

|- |World amateur sport Kickboxing Organization (W.A.S.K.O.)
|http://www.dovuscu.com/ |-



https://co.wikipedia.org/wiki/Athene_noctua

A Civetta (Athene noctua) hè un aceddu nutturnu chì faci partita di a famiglia
di i Strigidae. A civetta hè longa circa 21-23 cm, hà un'apartura alari di 53-59
cm è un pesu chì varieghja da 100 à pocu più di 200 grammi. Hà formi tozzi, u
capu largu è sciacciatu senza i tipichi ciuffi auricolari di u gufu cumunu,
ochji giaddi è zampi longhi parzialamenti rivistiti di seti. A parti supiriori
hè grisgiu-brunu machjata di biancu mentri in quidda infiriori hè privalenti u
biancu, machjatu di brunu.

A civetta si trova in tuttu l'Emisferu nordu, in Auropa, Asia è Africa di u
nordu. In Corsica è in Sardegna hè un aceddu chì hè prisenti. Hè diffusu dinò in
guasi tutta a penisula taliana fora di nantu à l'Alpi. I so ambienti priferiti
sò in i vicinanzi di l'abitati civili, induva ci hè prisenza umana, in ariali
cuddinari. Scansa i zoni oltri i 1000 m di altitudina postu ch'è a nevi
limiteghja furtamenti i so fonti di cibu.

A civetta hè carnivora. Com'è tutti i Strigiformi, hè capaci à ingodda i predi
intreii. Si ciba di picculi vertebrati è di grossi insetti.



https://co.wikipedia.org/wiki/Assemblea_di_Corsica

L'assemblea di Corsica hè l'assemblea deliberente di a cullettività territuriale
di a Corsica. Hè cumposta dà 51 cunsiglieri eletti à u suffraghju universale. 

U 6 è 13 di dicembre di u 2015 si so passate l'ultime elezzione territuriale.
Cum'è a cullettività territuriale unica un sera in piazza chè u primu di
ghjenaghju di u  2018, l'attuale mandatu un sera chè di dui anni.

L'assemblea di Corsica hè criata in 1982 seguidantu e legge di
diccintralizazione chi purta à a Corsica un statutu particulare.

A prima assemblea hè eletta l'8 d'aostu di u 1982. L'esecutivu è cunfidatu à u
presidente di l'assemblea. Nuladimenu, u modu di scutinu è u fattu chi 2231 voce
abbastanu pè pudè sede rendenu l'assemblea difficilmente guvernevule.
L'assemblea sera dunque disciolta dà u cunsigliu di i ministri in lu 1984. U so
modu di scutinu sera allora cambiatu u 10 di lugliu di u 1985.

In lu 1991, un statutu novu hè adupratu pè a Corsica : a nova legge crea una
cullettivita territuriale Corsa cù un statutu particulare indè a regione
L'assemblea di Corsica hè cumposta di 51 socii è u scutinu prupurziunale hè
mentenutu mà ci hè una prima di 3 sede pè u primu partitu (purtata à 9 sede
dapoi 2010). U putere esecutivu hè cunfidatu à un cunsigliu esecutivu distintu
di l'assemblea è elettu da iddu.

Dopu à un fiascu in lu 2003, un prugettu di cullettività unica hè finalmente
sceltu u 7 d'aostu di u 2015 : privede a criazione di una cullettività di a
Corsica pè u primu di ghjenaghju di lu 2018.

L'assemblea di Corsica hè cumposta di 51 socii, eletti à u suffraghju
universale. È liste anu dà rispette a parità. 

L'assemblea di Corsica prucede, u ghjovi sicondu à la so elezzione, à
l'elezzione di u so presidente è à l'elezzione di u cunsigliu esecutivu di
Corsica. I socii di u cunsigliu esecutivu un pudenu micca esse, à u listessu
tempu, cunsiglieri à l’assemblea.

In dicembre di lu 2015, Ghjuvan Guidu Talamoni, presta ghjuramentu annantu à una
edizione di 1758 di a Giustificazione della rivoluzione di Corsica, cume Gilles
Simeoni, elettu presidente di u cunsigliu esecutivu di Corsica.



https://co.wikipedia.org/wiki/Ascinsioni

L' Ascensione (o Ascinsioni) hè una festa cristiana chì hè celebrata quaranta
ghjorni dopu à Pasqua (a Dumenica di Pasqua essendu cuntata). Per quessa,
l'Ascensione casca in generale un ghjovi di u mese di maghju. In a tradizione è
a fede cristiana, curresponde à l'elevazione in cele di Gesù Cristu, dopu à a so
Resurrezzione. Incù Pasqua è a Pentecosta, l'Ascensione hè una di e più
sulennità impurtante di u calendariu ecclesiasticu.

Parechje credenze pupulare sò assuciate in Corsica incù u ghjornu di
l'Ascenzione. Secondu a credenza pupulare, l'acque sùstanu u ghjornu di
l'Ascensione. Si dice dinù chì u ghjornu di l'Ascensione, « mancu l’acellu esce
da u nidu » è « a ghjallina ùn volta nidicale » (Casanova 1992).

Ci sò dinù dui spezie di piante chì sò cunnisciute in Corsica com'è l' erba di
l'Ascensione. Hè di tradizione d'andà à coglie l'erba di l'Ascensione, a mane,
prima di u fà di u sole. Si scalza è cusì l'erba di l'Ascensione si ferma incù a
so radica. Dopu l'erba di l'Ascensione si mette in casa, à l'ombra, appiccata à
u muru, à capu in ghjò. A pianta campa senza nè terra nè acqua, si ridrizza è
fiurisce in San Ghjuvanni o à a Trinità. Sicondu a tradizione, s'è l'erba di
l'Ascensione si ridrizza è fiurisce in una casa, l'annata serà bona. Hè
cunsideratu invece cum'è gattivu s'è l'erba di l'Ascensione ùn fiurisce micca.
L'erba di l'Ascensione si cunserva dopu sin'à Sant'Anna, u 26 lugliu. E dui
spezie di piante chì sò cunsiderate in Corsica cum'è « erba di l'Ascensione »
sò:

Hè di tradizione di mette da cantu u prima ovu chì hè statu fattu u ghjornu di
l'Ascensione. Si cunsidereghja ch'ellu hà puteri maravigliosi è magichi. Ùn
mezza micca : s'elu si sciappa un annu dopu, si vede ch'ellu hè firmatu seccu è
senza odore. S'ellu hè cacciatu fora, salva da e disgrazie è in particulare da e
timpestate è da a saietta, è ancu da l'incendii.



https://co.wikipedia.org/wiki/Arrigu_di_la_Rocca

Arrigu di la Rocca hè statu una figura impurtanti di a storia medievali di
Corsica.

Arrigu di la Rocca hè u fiddolu di Guglielmu (mortu in u 1354) fiddolu
d'Arrigucciu, u fiddolu maiò di Sinuceddu di la Rocca. Arrigu di la Rocca
s'uppunì à a duminazioni ghjinuvesa in Corsica. Si rifughjò in Aragona, po vultò
in l'isula incù una piccula armata aragunesa. Si cunsidaraia com'è u tinenti di
u "rè d'Aragona di Corsica è di Sardegna" è si feci pruclamà Conti di Corsica in
u 1376, dopu à essa si ralligatu i Signori di Cinarca. Fù numinatu da u Rè
d'Aragona Tienti generali di l'armati di Corsica è di Sardegna.

Eppuri Arrigu finisci di pattighjà incù a ripublica di Ghjenuva, è faci ancu
parti di a sucità finanziaria Maona chì faci architittà trà 1378 è 1383 a
citatedda (Bastia) à l'urighjini di a cità di Bastia. Arrigu cambia di novu
d'ubbidienza, faci catturà l'azziunarii di a Maona è ridiventa un "fideli" di u
rè d'Aragona è finisci di guvirnà a guasgi tutalità di l'isula di manera
autunoma. Si ni mori di ghjugnu di u 1401, à u mumentu d'un'epidemia chì
culpisci a Corsica. Siont'è certi fonti, saria statu avvilanatu.



https://co.wikipedia.org/wiki/Arburu_di_Ghjuda

L' arburi di Ghjuda (o arburu di Ghjuda) (Cercis siliquastrum) hè un arburi chì
faci parti di a famiglia di i Cesalpiniaceae. Hè altu sei à deci metri. Cresci
lestru i primi anni l'arburi di Ghjuda, eppo dopu più pianu. In certi loca, hè
chjamatu arburi di Ghjudea, fenda rifarenza à a rigioni d'induva eddu hè
urighjinariu. À i ghjorna d'oghji, l'arburi di Ghjuda si scontra in u meziornu
di l'Auropa è in a parti uccidintali di l'Asia. Hè un arburi chì si piaci à u
soli, ma chì temi u ventu forti.

L'arburi di Ghjuda hè un arburi magnificu: faci mori fiori è i so casci sò à
forma di cori. Difatti, l'arburi di Ghuda s'usa mori par l'urnamentu in i
giardini, in l'ariali di u Mari Tarraniu. Di manera uriginali, i casci nascini
dopu à i fiori, in cuntrastu incù parti di tutti i spezii d'arburi. I fiori sò
rusulini è nascini dirittamenti à u liveddu di u fustu di l'arburi è di i
brancona. Accadi à volti à volti ch'è i fiori fussini bianchi, incù certi
variità d'arburi di Ghjuda, ma hè rarissimu. L'arburi di Ghjuda fiurisci
d'aprili o di maghju. I fiori ùn nascini annantu à l'arburi cà dopu à a quarta o
a quinta annanta di l'arburi di Ghjuda.

U nomu « arburi di Ghjuda » faci rifarenza à a lighjenda chì Ghjuda s'appiccheti
à una branca di 'ssu arburi, dopu à avè traditu à Cristu. Subitu dopu, i fiori
sariani diventati rusulini, da a vargogna. Ma siont'è un' antra lighjenda, i
fiori chì nascini dirittamenti annantu à u fustu, sariani i lacrimi di Cristu.



https://co.wikipedia.org/wiki/Anzianu_ponte_di_U_Vechju

L' Anzianu ponte di U Vechju hè un ponte di Corsica. Hè situatu trà Vivariu è
Venacu, sopra à u fiume di U Vechju. A so cuncezzione hè stata fatta da Gustave
Eiffel. U ponte hè statu custruitu à a fine di u seculu XIX, da u 1891 à u 1893.
U custruttore fù Guglielmu Tollinchi, è l'ingeniere era Maurice Koechlin. U
ponte hè longu 170,96 metri è altu 84 metri sopra l'acqua di u fiume. A
struttura mettalica di a parte suprana di u ponte era distinata à permette u
passaghju di u camminu di ferru di Corsica, U Trinichellu. A parte suttanu
invece, fatta in petra scalpillinata, incù a so arcata, era per cuntinuà u
stadone è permette u passaghju di e vitture. L'anzianu ponte di U Vechju hè
statu scrittu cum'è munimentu storicu u 29 lugliu di u 1976. Po fù classatu
cum'è munimentu storicu in u 1992. À i ghjorni d'oghje, l'anzianu ponte di U
Vechju hè statu abandunatu è rimpiazzatu da u ponte novu di U Vechju.

Ci conta Roccu Multedo (1994, p. 101) chì l'anzianu ponte di U Vechju era unu di
i lochi ind'ellu ci eranu e battaglie di i mazzeri, a siconda notte di nuvembre.
Siont'è Multedo, ci eranu quà i cumbatti frà i mazzeri diVenacu è quelli di
Vivariu.



https://co.wikipedia.org/wiki/Anton_Bastianu_Lucciardi

Anton' Bastianu Lucciardi nascì d'aprile in u 1771 in Santu Petru di Tenda. Era
u figliolu di Dumenicu Maria Lucciardi è di Maria Rosa Castagno. Fù battizatu u
14 aprile di u 1771. Era cugnumatu "Prete Biasgiu" chì essendu ghjovanu,
cunsigliatu da u ziu, u prete Paulu Maria Lucciardi, era distinatu à esse prete,
ma rinunciò finalmente è scelse a vita civile. Per via di quessa, u cugnome li
firmò tutta a so vita. Firmò catolicu è pritinu chì durente a so vita, assistia
ogni ghjornu à a messa. Fù maestru di scola, nenzu a legge nant'à e scole di u
1833, è facia parte di A Cunfraterna Santa Croce di Santu Petru, essendu priore.

Anton' Bastianu Lucciardi era l'arcibabbone di u pueta Ghjuvan Petru Lucciardi.
In e so Note biografiche, scritte in u 1926 è publicate in a rivista U Fucone,
Ghjuvan Petru Lucciardi ci discrive u so arcibabbone:

Anton' Bastianu Lucciardi morse u 14 di dicembre di u 1860, à l'età di nuvanta
anni, in u so paese di Santu Petru di Tenda.

Parechji di i testi d'Anton' Bastianu Lucciardi funu publicati in e riviste è in
i ghjurnali cum'è L'Annu Corsu, L'Almanaccu di A Muvra o L'Almanacco del
Pescatore di Chiaravalle.



https://co.wikipedia.org/wiki/Amazone

L'Amazoni (o Amazone) (in grecu anticu Ἀμαζόνες) sò un populu di donni guerrieri
di a mitulugia greca.

U nomu grecu Ἀμαζών (amazòn) hè di dubbia etimulugia. A maiò parti di l'autori
classichi cunsidareghjani a Ά iniziali com'è un'alfa privativa chì rendi nullu u
nomu succissivu μαζός, virsioni ionica di μαστός, chì vol dì "senu": u risultatu
saristi dunqua "senza senu". L'etimulugia hè rifiribuli à u custumu tradiziunali
attistatu da i fonti mitugrafichi sicondu i quali l'Amazoni si mutilavani a
mammedda dritta à u scopu di tenda megliu l'arcu. Da tutti l'autori fù
evidinziata a rilazioni frà a mutilazioni di l'attributi feminicci è u
migliuramentu di l'abilità guerreschi riputati, qualità chjaramenti maschili.

U pseudu-Ippucrati narra ch'è à i donni di i Sarmati, tradiziunalamenti
idantificati o culligati incù l'amazoni (veda in seguitu), fù brusgiata a
ghjandula mammaria dritta par via di l'applicazioni di un discu di ramu caldu
buddenti. A pratica fù scumpiita in a prima infanzia par impidiscia u sviluppu
di u senu è assicurà maiò forza à u bracciu chì tindarà l'arcu. Un rifirimentu à
un custumu analogu di l'Amazoni fù attistatu da Diodoru Siculu. U storicu grecu
accenna a mutilazioni senza furniscia più dittagli, ma pricisendu chì u so scopu
hè quiddu di renda più forti i donni guerrieri. Eustaziu di Salonicco,
ecclisiasticu è eruditu bizantinu di u XII seculu, in u so cummintariu à
l'Iliadi cita a pratica di a brusgiatura di u senu in i tarmini è in i scopi
pricisati da Ippucrati («ut arcus facilius intindant»), ma rifirendu la à
l'Amazoni di u puema omericu. Un rifirimentu analogu cumparisci ancu in l'Eneidi
di Virghjliu u quali discrivendu Pentesilea, una di i so righjini, annota com'è
u senu di a donna era cumpressu strittamenti da una fascia d'oru («aurea
subnectens ixsertai cingula mammae»). Altri fonti inveci cunsidareghjani a Ά
iniziali com'è un rinfurzativu, è dunqua a traduzioni saristi "grandi senu".
Quissa saristi cunfirmata da u fattu chì guasi tutti i ripprisintazioni di
quistu populu mostrani splendidi donni incù tremindù seni fiurenti. Altri fonti
dinò u facini dirivà da u caucasicu masa, "Luna", è dunqua si pudaria traducia
incù "sacirdutessa di a Luna".

L'Amazoni sò stati posti in a parti più sittintriunali di a Sarmazia asiatica. A
carta mostra ancu u locu di l'Albania caucasica, di a Scizia è di a Palude
Meote: tutti loca variamenti citati da l'autori classichi com'è patria di
l'Amazoni annantu à a basa di i fonti classichi, l'Amazoni viviani in a Scizia,
vicinu à u padulu Meotide o in un'aria impricisata di i muntagni di u Caucasu da
u quali sariani migrati, successivamenti, nantu à a costa centru-sittintriunali
di l'Anatolia (o viciversa da quista in Scizia). Eschilu, in a so tragedia
Prumeteu incatinatu, sposa l'urighjina caucasica è accenna a migrazioni quandu
faci prufitizà, da Prumeteu, a sorti di Io. À a zitedda - chì hè stata
trasfurmata in ghjuvenca è chì sta dispiratamenti fughjendu da u casticu di Era
- fù rivilatu u fattu chì l'aspetta un longu viaghju, à a fini di u quali
righjunghjarà u Bosforu, induva sarà libarata, micca prima, parò, d'avè visitatu
parechji loca di l'Asia uccidintali trà u quali i monti di u Caucasu è u padulu
Meotidi induva viviani l'Amazoni. I donni guerrieri, sicondu u titanu, migrarani
successivamenti in l'Anatolia fundendu a cità di Temiscira vicinu à u fiumu
Termodonti in a rigioni di u Pontu. Erodutu i culloca, inveci, in Scizia vicinu
à u fiumu Tanai circhendu di cunghjucà, cusì com'è dighjà accinnava Esiodu, i
varii raconti mitulogichi di i scontri frà l'eroi grechi è l'Amazoni di
Temiscira incù i resuconti etnugrafichi di l'ebbica annantu à i Sarmati, una
pupulazioni numadi d'etnia iranica, i quali donni cumbattiani incù l'omini à
cavaddu, si vistiani com'ed eddi è ùn si spusavani micca prima d'avè uccisu un
numicu in battaglia. Erodutu, cuntrariamenti à Eschilu, furnisci un elaburatu
racontu di a migrazioni di l'Amazoni, scunfitti da i Grechi, da l'uriginali sedi
di Temiscira finu à u padulu Meotidi induva si sariani uniti à un gruppu di
ghjovani masci Sciti migrendu, successivamenti, insemu accustetini in una zona
impricisata longu u corsu di u fiumu Tanai. In quiddu locu, i so figlioli
avariani datu urighjina à un unicu populu: i Sauromati (Sarmati). A fusioni frà
i dui pupulazioni avaristi urighjinatu, trà i Sarmati, una ginicucrazia vali à
dì una sucità matriarcali sicondu parechji autori classichi frà u quali Pliniu u
Vechju. Strabonu, calchì seculu dopu, in a so Giugrafia, culloca ancu u populu
di l'Amazoni in quidd'urienti favulosu par l'omu grecu chì cumprendi Scizia,
Persia è India, parimenti abitatu da populi riali è fantastichi, spicifichendu,
parò, chì i so fonti sò in disaccordu indichendu dui rigioni distinti. Sicondu
Teofane di Mitilene chì avaristi scumpiitu, com'è rifirisci Strabonu, una
spidizioni in quiddi loca, l'Amazoni viviani à i cunfini sittintriunali di
l'Albania caucasica in quantu siparati da u fiumu Mermadalis da i terri di i
Sciti è d'altri pupulazioni nomadi di u Caucasu. Sicondu altri dui fonti di
Strabonu, i storichi Ipsicrati è Metrodoru di Scepsi, l'Amazoni abitariani una
vaddi frà i Monti Cerauni, in Armenia, è cunfinariani incù i Gargareni, un
populu custituitu esclusivamenti da individui masci incù u quali l'Amazoni
s'accuppiiavani par assicurà si a sopravvivenza.

I donni guerrieri erani tradiziunalamenti guvirnati da dui righjini, una di a
paci (pulitica interna) è una di a guerra (pulitica "estara"). Trà i righjini
più cunnisciuti si poni cità Mirina, Ippolita è Pentesilea. In Giugrafia
XI.5.4-5, Strabonu discrivi u custumu di l'Amazoni di compia, ogni branu, una
visita in u tarritoriu di u populu vicinu di i Gargareni, i quali si uffriani
ritualamenti par accuppià si incù i donni guerrieri affinch'eddi possini
inghjinirà i figlioli. L'incontru avveni in sicretu, in l'oscurità, chì nissunu
di i dui amanti possi cunnoscia l'idantità di l'altru. Sicondu Plutarcu a
staghjoni di l'accuppiamenti dura dui mesa, ogni annu. Eppo l'Amazoni facini
ritornu in i so tarritorii. A sorti di a prughjinitura muta sicondu u sessu di u
neunatu. I masci, sicondu Strabonu, sò rimandati in u so locu d'urighjina è ogni
gargarenu adultu adotta un criaturu senza sapè s'eddu hè u so figliolu; i
femini, inveci, rimanini incù i mammi è sò addivati è educati sicondu i so
custumi è struiti, in particulari, à i tecnichi di caccia è di guerra. L'armi
principali di l'Amazoni sò l'arcu, l'accetta bipenna è un scudu particulari,
picculu è à forma di mezaluna, chjamatu pelta. Prima di ogni battaglia sonani u
sistru, un strumentu chì pruducendu un sonu limpidu è cristaddinu, ùn pò avè u
scopu d'intimuriscia u numicu, ma solu quiddu di ringrazià i dei.

U cumbattimentu à cavaddu hè a so spicialità. Seleziuneghjani i so animali è
mantenini incun eddi un rapportu di cunvegnu tutali chì i rendi parfetti
cintauri; cavalcani staddona, in u periodu in u quali i Grechi s'accuntentani di
pony. Sò famosi i so ghjochi Targarèi, chì sò narrati da Eumolpu: cinquanta
imbarcazioni, chjamati titalnès, s'affrontani annantu à u Termodonti: scagliati
una versu l'altra à vilucità scema, vincini quiddi chì i so campioni - ditti
targaira, amazoni in pedi nantu à i barchi chì impugnani di l'asti - riescini à
sustena l'impattu senza cascà in acqua. Si prucedi cusì à eliminazioni finch'è
ùn ci fussi più ch'è un'unica vincitrici, chì hè pruclamata a pridiletta
d'Afrudita (ancu quistu hè insulitu: nurmalamenti l'Amazoni viniravani a Dea
Matri, chì pò essa idantificata incù Cereri, è Artemidi). A so insulita
carattiristica hè quidda di sciaccià un solu senu par avè maghjori mira incù
l'arcu.

L'Amazoni erani cunsidirati numichi di i Grechi in quantu, in una sucità
maschilista com'è quidda greca, l'esistenza di donni guerrieri ùn era mancu
cuncipibili è dunqua ripprisintavani a barbaria chì si contrappunia à l'ordini
di a civilisazioni ellenica. L'Amazoni sò citati friquintamenti in a litteratura
classica greca. Oltri à i discrizzioni etnugrafichi di autori com'è Erodotu,
Strabonu, Diodoru Siculu chì cercani di cunghjucà mitu è sturiugrafia, ma senza
uparà una netta distinzioni l'unu da l'altra, ci sò naturalamenti quiddi più
nittamenti puitichi è mitulogichi. Unu di i rifirimenti epichi più antichi hè
sicuramenti quiddu di l'Iliadi in u quali sò minziunati dui volti. In Iliadi
III.188-190, Priamu ricorda d'avè cumbattutu l'Amazoni com'è alliatu di Otreu è
Migdonu, dui suvrani di a Frigia (Turchia norduccidintali). L'Amazoni, ricorda
Priamu, erani «ὰντιάνεραι» (uguali à i masci, forti com'è i masci), ma ùn erani
micca numarosi com'è l'Achei. Priamu cita ancu u locu di a battaglia chì
apparisci cuncordu incù i rifirimenti mitugrafichi à l'Amazoni di u Pontu: i
rivi di u fiumu Sangariu (Σαγγάριος in grecu, Sangarius in latinu) chì hè u nomu
anticu di u fiumu Sakarya in a rigioni storica di a Frigia. In Iliadi
VI.186[20], a lotta contr'à l'Amazoni hè una di l'impresi scompii da
Bellerofonti chì paraguneghja, essendu l'Amazoni i più forti frà i donni, à
un'altra impresa di l'eroi, minziunata in u versu pricidenti: u scontru incù i
Solimi contr'è i quali Bellerofonti avaristi cumbattutu a più dura battaglia
incù omini. In l'Etiopidi, un puema epicu di Arctinu di Miletu ricuddanti à u
VIIu seculu à.C. è moltu notu in l'ità classica, ma di u quali ci hè parvinutu
solu un brevi frammentu uriginali è un riassuntu di u V seculu à.C., era narrata
a participazioni di l'Amazoni, vidati da a so righjina Pentesilea, à a guerra di
Troia com'è alliati, sta volta, di [[Priamu]. U cori di u puema era u scontru
frà Achilli è Pentesilea chì si cuncludia incù a morti di quist'ultima par manu
di l'eroi grecu è a ristituzioni di u so corpu à i Troiani da parti di un
Achilli cummossu è pienu d'ammirazioni versu l'amazoni tantu di essa accusatu di
tradimentu da un so cumpagnu d'armi. I sintimenti d'Achilli in l'Etiopidi, cusì
prossimi à l'amori versu a fiera numica, è a tragicità intrinseca di a vicenda,
erani idiali par essa trasfurmati, duranti u Rumanticisimu, in un intensu drama
psiculogicu d'amori è di morti. È cusì, probbiu, u svilupparà u dramaturgu
tedescu Heinrich von Kleist in a so tragedia Penthesilea (1808) in a quali una
righjina di l'Amazoni resa scema da u cuntrastu invariscibuli frà l'amori è
l'urgogliu sbrana, incù i so ghjacari, u corpu di Achilli.



https://co.wikipedia.org/wiki/Alfa_Romeo

L’Alfa Romeohè una impresa automubilistica taliana cunnisciuta per a produzzione
di vitture à caratteru spurtivu.

Fundata u 24 ghjugnu di u 1910 à Milanu cum'è ALFA (acronimu di "Anonima
Lumbarda Fabbrica Automobili") in u 1918 cambiò nome in "Alfa Romeo" dopu à
l’accattu di u cuntrollu di a sucità da parte di Nicola Romeo. L’Alfa Romeo
appartense à u Statu talianu da u 1933 à u 1986, quandu fù vinduta à u gruppu
Fiat

Mentre a so storia a casa detta "di u Biscione" per u marcu hà rializatu molte
vitture da strada è concept car chì anu marcatu in parte a storia di u design di
l’industria automubilistica taliana. Da un puntu di vista tecnulogicu, l’Alfa
Romeo hè cunsiderata trà e case a l’avanguardia di u panorama automubilisticu
mundiale grazia à l’innuvazione chì anu cuminciatu annantu à e so vitture.

In più di e vitture l’Alfa Romeo hà ancu produttu veiculi cummerciali, materiale
ferruviariu, mezi publichi, mutori marini è aerunautichi. À l’iniziu di u
sittanta, à u culmine di a capacità manifatturera, a forza di travagliu sfiurava
i 29.000 impiegati distribuiti in i trè stabilimenti produttivi di l’epica
(Purtellu, Arese, Pumiglianu d’Arcu).

A casa di u Biscione hà participatu incù successu à differente categurie di
cumpetizione automubilistiche. In u 1925 hà vintu u primu campiunatu di u mondu
di automobilismu organizatu in a storia mentre in u 1950 è in u 1951 hà
cunquistatu e prime duie edizione di u Campiunatu mundiale di Formula 1. In u
1975 è in u 1977 hà vintu u campiunatu mundiale sportprotutipi. Incù e vitture
Alfa Romeo a Scuderia Ferrari hà principiatu in e cumpetizione.



https://co.wikipedia.org/wiki/Al%C3%A0_dei_Sardi

Alà dei Sardi (saldu: Alà o Elà) hè una cumuna di a pruvincia di
Tarranoa-Timpiu. Hà 2000 abitanti, ed hè situata in a righjoni storica di u
Montacutu. A so lingua hè u locudoresu sittintriunali, una varietà di sardu un
pocu influinzata da u lessicu corsu di a Gaddura. L'ecunumia si basa
principalmenti annantu à l'agricultura è annantu à u pasturiu (pecuri è vacchi).
Ogni annu - in u prima branu - in Alà dei Sardi si curri u Trufeu internaziunali
di Cursa Campestra "ALASPORT", è ci participighjani i più impurtanti curridori
di u mezufondu mundiali (primatisti mundiali, campioni mundiali è olimpichi). U
trufeu hè unu di i più impurtanti d'Auropa pà i participanti. U quattru uttrovi
ci hè in Alà a festa di Santu Franciscu, è ci hè da magnà è da bia pà più di
deci milla piligrini chì venini da a Sardigna sana.

I primi abitanti di Alà dei Sardi sò stati Balares è Ilienses, dui populazioni
trà i più feroci di i tempi antichi. Sò risciuti à tena à bada l'antichi Romani,
chì erani i patroni di u mundu à quiddi tempi. Si dici chì Alà era u capilocu di
i Balares, parchì Alà si dici ancu Balà in lingua sarda, è dunqua pò vulè dì
"cità di i Balares". Oghji in u territoriu d'Alà ci sò una vintina di siti
archiulogichi di u periodu nuragicu, è calchì naracu sempri bè cunsirvatu.
Dapoi, ancu a zona hè stata rumanizata, ma ci sò dinò tanti tuponimi di lingua
nuragica, è quistu faci pinsà chì a rumanizazioni hè stata tardiva è pocu
efficaci. In u Medievu, Alà dei Sardi hà fattu parti di u Ghjudicatu di Torres,
è dapoi à a paci d'Aragona hè passatu à a Cuntrada di Olevà, in l'Incuntrada di
Monti Acutu, chì facia parti di i pussidimenti di i Duchi di Gandia, nobili
spagnoli.

Oghji u paesi hè in a pruvincia di Tarranoa-Timpiu, è hà una economia
tradiziunali. Ma da pocu tempu s'hè svilupata l'arti di travaddà u suaru, chì pa
qualità hè u meddu di a Sardigna. È ancu l'arti di travaddà i petri di i monti,
chì sò richiesti in a Costa Smiralda (Tarranoa, Alzachena) pa rivestì i casi è i
tanchi di i turisti. I maestri di muru d'Alà dei Sardi sò i più famosi pa i
rivestimenti in petra, in tutta a Gaddura.



https://co.wikipedia.org/wiki/Acella_muraghjola

A scrizzula (Troglodytes troglodytes ) hè un acellu chì face parte di a famiglia
di i Troglodytidae. A scrìzzula hè cumuna in tutta l'Auropa, in Asia, in u Nordu
di l'Africa è u Nordu di l'America.

Li piace à a scrizzula à fà si sente è canta à spessu, cù note chjare chì si
sentenu sopratuttu a sera, tuttu l'annu, è ancu d'inguernu. U bulu di a
scrizzula hè assai rapidu. A scrizzula manghja insetti. D'aprile, u masciu
custruisce parechji nidi è a femina sceglie dopu quellu chì li cunvene u più,
dopu à avè li visitati tutti. A femina face dopu circa sei ovi in u nidu. 'Ssi
ovi sò bianchi pichjati. A femina cova durante circa quindici ghjorni. Quindici
ghjorni dopu a so nascita, i piulaconi chettani u nidu.

A scrizzula hè assai cumuna in Corsica. Esiste in Corsica una spezia endemica di
scrizzula: Troglodytes troglodytes koenigi, in cumunu incù a Sardegna. 'Ssa
sottuspezia endemica hè più bughja ch'è à forma più cumuna, è menu russiccia. Hà
dinù a scrizzula di Corsica è Sardegna assai strisce sottu è sopra (Thibault
1983). A scrizzula si scontra in Corsica in piaghja com'è in muntagna. Friquenta
a scrizzula a machja, ma dinò a furesta è difatti, si trova ancu in l'alzete à
più di dui milla metri. Friquenta dinù a scrizzula parechji isulotti: a
Giraglia, Mezumare in l'Isule Sanguinare. Accade dinù d'inguernu ch'è e
scrizzule chì stanu in muntagna si tramutessenu in piaghja (Thibault 1983).

Altri nomi corsi di a scrizzula sò: u scrizzulu, a muraghjola o l'acella
muraghjola.



https://co.wikipedia.org/wiki/Acciarinu

L'acciarinu hè una piastra d'acciaghju usata per accende u focu, prima di
l'invinzione di l'accindini.

Cunsiste simpliciamente in una piccula piastra d'acciaghju timperatu, incù una
superficia raspiosa, annantu à a quale era battuta a petra fucaia per ricavà ne
e scintille incù e quale si pudia accende l'esca (per esempiu cutone imprignatu
di nitratu di potassiu). Da a fiamma chì si pruducia si pudia accende un
pizzatellu di legnu seccu è incun ellu accende dopu u focu in u camminu o u
tabaccu in a pipa. A forma hè in generale allungata, à spessu à forma di fusu o
di sbarretta, incù decurazione diverse sicondu u periodu storicu d'appartinenza.

A fabricazione di l'acciarinu fù pussibule solu quandu a mitallurgia u permisse:
ci vulia à dispone d'un acciaghju adattu è di l'abilità necessaria per rende lu
bellu timperatu è quessa fù pussibule quandu e cunniscenze in a lavurazione di i
metalli raghjunsenu un certu livellu: forse milla anni fà o forse ancu prima,
podarse ghjà à l'epica di l'antica Roma. I primi accindini fubbenu invintati in
a prima mità di l'Ottucentu, eppuru l'acciarinu fù sempre in usu per parechji
anni. A cumplissità di l'operazione per l'accindera di u focu incù l'acciarinu è
u fattu ch'ellì esistianu ghjà e fulminante ci pò dà un'idea di l'efficienza chì
divianu avè quell'ultimi.

Prima di a comparsa di l'acciarinu s'usavanu sempre duie legni di differenti
durezza energicamente strufinati inseme (di solitu per rutazione) è incù u
calore pruduttu s'accindia primitive esche di varii tipi (di solitu vegetale
secchi o pelu animale bellu asciuttu).

L'acciarinu era adupratu à tempi antichi in Corsica per accende u focu: si
battia a petra battifocu contr'à l'acciarinu è s'accindia cusì l'esca

L'acciarinu hè citatu in u Dizziunariu corsu-francese di Matteiu Ceccaldi: cù
l'acciarinu ci vole a petra battifocu è l'esca.

Hè ancu imprudatu l'acciarinu in qualchì sprissione corsa. Per esempiu: fà batte
l'acciarinu à qualchissia (fà lu aspittà indarnu).



https://co.wikipedia.org/wiki/Zenone_d%27Elea

Zenonu d'Elea (o Zenone d'Elea) (in grecu: Ζήνων, Zenon; 489 a.C. - 431 a.C.) hè
statu un filosofu grecu anticu presucraticu di a Magna Grecia è un membru di a
Scola eleatica fundata da Parmenidi. Aristoteli u difinisci com'è invintori di a
dialettica. Hè cunnisciutu soprattuttu par i so paradossi, ch'è Bertrand Russell
definì com'è "smisuratamenti suttili è prufondi".

Ci sò pochi infurmazioni certi annantu à a vita di Zenonu. Ancu s'è cumposta
guasgi un seculu dopu a morti di Zenonu, a principali fonti d'infurmazioni
biugrafichi annantu à u filosofu hè u dialogu Parmenidi di Platonu. In u
dialogu, Platonu discrivi una visita di Zenonu è Parmenidi à Atena, in u periodu
in u quali Parmenidi hà "circa 65 anni", Zenonu "guasi 40" è Socrati hè "un omu
moltu ghjovanu". Grazia à st'indicazioni, attribuiscendu à Socrati un'ità di 20
anni è assumendu com'è data di nascita di quist'ultimu u 469 a.C., hè pussibuli
stimà a nascita di Zenonu in u 490 a.C. Di Zenonu Platonu ci dici ch'eddu era
"altu è di beddu aspettu" è ch'eddu "fù idantificatu in ghjuvantù com'è l'amanti
di Parmenidi". Altri dittagli, forsi menu affidabili, sò cuntinuti in i Viti di
i filosofi di Diogene Laerziu, induva si riporta ch'è Zenonu era u figliolu di
Teleutagora, ma figliolu aduttivu di Parmenidi, è chì inoltri era "abili à
sustena tremindù lati d'ogni discorsu" è ch'eddu fù arristatu è forsi uccisu da
u tirannu d'Elea. Sicondu Plutarcu, Zenonu pruvò à uccida u tirannu Demilu è,
avendu fadditu, par ùn rivilà l'idantità di i so complici, "incù i so probbii
denti si strappò a lingua è a sputò in faccia à u tirannu".

Ciò chì s'hè cunsirvatu di i cuncizzioni di Zenonu hè statu tramandatu da
Platonu in u Parmenidi è da Aristoteli, chì in u so scrittu Fisica ni
analizeghja u pinsamentu, difiniscendu l'eleati com'è "scupridori di a
dialettica". Diogene Laerziu, in u so Viti di i filosofi, conta di a valenza
pulitica di Zenonu, u quali avaristi urditu una cuspirazioni contr'è u tirannu
di a so cità nativa (tali Nearcu, o Diomedonti). Hè cunnisciutu soprattuttu par
i so paradossi furmulati in rilazioni à a tesa di l'impussibilità di u motu.
Oghji sò cunnisciuti incù u nomu di paradossi di Zenonu. Tr'è eddi, in
particulari, sò noti com'è "paradossu di u stadiu", "paradossu d'Achilli è a
cuparchjata", "paradossu di a freccia". In tutti u fini hè quiddu di dimustrà
ch'è accittà a prisenza di u muvimentu in a rialità implicheghja cuntradizioni
logichi è hè dunqua megliu, da un puntu di vista sputicamenti raziunali, rifutà
a spirienza sensibili è affirmà ch'è a rialità hè immobili. Sti paradossi
implicheghjani ancu u cuncettu d'infinita divisibilità di u spaziu è hè quista a
raghjoni par a quali ani ricivutu una nutevuli attinzioni da parti di i
matematichi. Infatti u filosofu sustinia ch'è par righjunghja un puntu pricisu,
bisogna prima righjunghja ni u puntu mediu. Par ghjunghja à quiddu si devi
arrivà à so volta à u so puntu mediu, è dinò à u puntu mediu di u puntu mediu è
cetara è cetara, finu à chì a parsona si ritrovi in u stessu puntu ch'è quiddu
di u mumentu di a partenza, è dunqua u muvimentu ùn esisti micca, ma hè sultantu
un cuncettu ch'è no parcivimu. À metta in discussioni l'affirmazioni di Zenonu
intarveni Aristoteli, dicendu ch'è Zenonu si sbagliava, apposta ch'è u muvimentu
hè un insemu di punti distinti sultantu in "putenza", è micca in "attu". In attu
u tempu è u spaziu sò un insemu unitu di punti non distinti trà eddi. Nantu à
l'ormi di Parmenidi, Zenonu prova à affirmà - à traversu a dialettica è a logica
- i tiurii di immutabilità di l'Essa, riducendu à l'assurdu u so cuntrariu. I
tesi cunfutati da Zenonu appartenini à i pitagorichi, cunvinti di a multiplicità
di l'Essa in quantu numaru, è à Anassagora è Leucippu, i so cuntimpuranei, u
prima espunenti di a tiuria di i semi (chjamati da Aristoteli "omeumerii") è u
sicondu di l'atumisimu. Zenonu fù u discepulu predilettu di Parmenidi. In u
Parmenidi platonicu Pitodoru conta à Antifonti ch'è i dui "una volta funi à i
Grandi Panatenei" (Parmenidi, 127 a-B) è ch'è in tali occasioni avariani
cunnisciutu à Socrati. Ma 'ss'infurmazioni ùn hè micca cunfirmata da Diogene
Laerziu chì, à u cuntrariu, susteni ch'eddu ùn si saria mai ricatu à Atena.
Zenonu missi à u sirviziu di i duttrini di u maestru a so nutevuli abilità
logica è dialettica, invintendu una seria d'argumenti volti à scridità i
critichi di a visioni parmenidea di l'universu è i sustinidori di u pluralisimu
ontulogicu è di u divintà.

Bench'è molti autori antichi si riferischini à i scritti di Zenonu, nudda d'eddi
hè sopravvissutu intattu. Platonu afferma ch'è i scritti di Zenonu siini stati
"purtati à Atena par a prima volta in occasioni di a visita di Zenonu è
Parmenidi". Platonu riporta inoltri ch'è Zenonu avaristi dittu chì a so opara
"hà u scopu di difenda l'argumenti di Parmenidi"; i so scritti funi cumposti in
a ghjuvantù di u filosofu è funi in seguitu rubati è publicati senza u cunsensu
di l'autori. Sicondu u Cummintariu à u Parmenidi di Platonu di Proclu, Zenonu
prudussi "micca menu di quaranta argumenti mustrendu i cuntradizioni", ma solu
novi sò oghji noti.



https://co.wikipedia.org/wiki/Vincinteddu_d%27Istria

Vincinteddu d'Istria (o Vincentellu d'Istria) hè un parsunaghju celebru di a
storia di Corsica. In u XVesimu seculu, in u Pumonti di a Corsica, i casali
erani a pruprietà di i Signori : era a tarra di i Signori. Vincinteddu d'Istria,
u nipoti d'Arrigu di la Rocca, signori corsu, hà passatu tutta a so ghjuvantù in
a corti d'Aragona. Ma à a morti di u so ziu, Vincinteddu volsi rientrà in a so
isula, chì era una pussissioni di Ghjenuva. Divintò un cursaru, ancù l'aiutu è
l'accunsentu di u rè d'Aragona Martinu u prima. Riiscì a cunquista di a Corsica
in 1405. Fù numinatu vicirè mà u so autoritarismu è a crescita di l'impositi
rivultoni a pupulazioni in tutta a Corsica. Vincinteddu divì scappà pà u mari.
Si n'andò in Barcelona chirendu aiutu a u rè. Vultò prestu in Corsica ancù trè
galeri pà ripiddà l'isula. In 1420 si stallò in Biguglia, chì era divintata a
nova capitala di a Corsica. Vincinteddu feci custruisca a citatedda di Corti.
Lampò fora i ghjenuvesi chi si dispiazzoni tandu in Bunifaziu è in Calvi. Ma i
Signori è i capurali, ghjilosi di u so puteri è fidi a Ghjenuva si rivoltoni.
Tandu Vincinteddu divì scappà dinò è fughjì pà u mari. Fù fattu prighjuneru da i
ghjinuvesi in mari è fù cundanatu à morti. Fù scapatu d'Aprili 1434.



https://co.wikipedia.org/wiki/Vincentellu_d%27Istria

Vincinteddu d'Istria (o Vincentellu d'Istria) hè un parsunaghju celebru di a
storia di Corsica. In u XVesimu seculu, in u Pumonti di a Corsica, i casali
erani a pruprietà di i Signori : era a tarra di i Signori. Vincinteddu d'Istria,
u nipoti d'Arrigu di la Rocca, signori corsu, hà passatu tutta a so ghjuvantù in
a corti d'Aragona. Ma à a morti di u so ziu, Vincinteddu volsi rientrà in a so
isula, chì era una pussissioni di Ghjenuva. Divintò un cursaru, ancù l'aiutu è
l'accunsentu di u rè d'Aragona Martinu u prima. Riiscì a cunquista di a Corsica
in 1405. Fù numinatu vicirè mà u so autoritarismu è a crescita di l'impositi
rivultoni a pupulazioni in tutta a Corsica. Vincinteddu divì scappà pà u mari.
Si n'andò in Barcelona chirendu aiutu a u rè. Vultò prestu in Corsica ancù trè
galeri pà ripiddà l'isula. In 1420 si stallò in Biguglia, chì era divintata a
nova capitala di a Corsica. Vincinteddu feci custruisca a citatedda di Corti.
Lampò fora i ghjenuvesi chi si dispiazzoni tandu in Bunifaziu è in Calvi. Ma i
Signori è i capurali, ghjilosi di u so puteri è fidi a Ghjenuva si rivoltoni.
Tandu Vincinteddu divì scappà dinò è fughjì pà u mari. Fù fattu prighjuneru da i
ghjinuvesi in mari è fù cundanatu à morti. Fù scapatu d'Aprili 1434.



https://co.wikipedia.org/wiki/Vincent_Stagnara

Diplumatusi in legge à Marseglia, unu di i so primi prucessi fù in u 1975
quand’ellu diventò u difensore d’Edmondu Simeoni dopu à l’affare d’Aleria.
Qualchi anni dopu, in u 1979, fù unu di i difensori di u prucessu dettu di i 21:
u primu prucessu di i primi militanti clandestini di u FLNC. Dopu à què, fù
prisente ind’ogni prucessu ligatu à u muvimentu corsu, à tal’puntu chì averebbe
fattu parte di a lista di cinque militanti corsi ch’è i servizii sicreti
francesi vulianu tumbà (i quattru altri eranu Iviu Stella, Petru Poggioli, Alanu
Orsoni è Leo Battesti). Bastonnieru di u tribunale di Bastia in u 1985, è
militante di prim’ora, avia cumminciatu in u PSU per andà à l’ARC, è in l’anni
ottanta, à a Cuncolta Naziunalista (da a quale dinveterà Sicretariu Ghjenerale),
fù unu di l’avucati corsi i più famosi. Unu di i so successi i più grandi fù, à
a fine di l’anni ottante, a cundannazione di u statu francese à a Corte
Internaziunale per fatti di turtura nant’à un indipendentistu corsu: Felice
Tomasi (firmatu 5 anni in prighjone illeghjitimamente). Fubbe dinù unu di i
difensori di Yvan Colonna accusatu di avè tumbatu u prifettu Claude Erignac.
Dopu à a creazione di Corsica Nazione in u 1992, pigliò e so distanze incù u
muvimentu senza mai rinegà e so idee, firmendu sempre l’avucatu brigliante
ch’ellu hè sempre statu. Ultimamente, participò à a cuncezzione di Corsica
Libera".



https://co.wikipedia.org/wiki/Vichjottu_(anfibiu)

A tarantedda (Euproctus montanus) (o tarentella) hè un anfibiu chì faci partita
di a famiglia di i Salamandridae. Hè longa 9 à 12 cm. Si scontra da u litturali
insin'à 2000 metri. A tarantedda mangna insetti, varmi. U so culori hè giaddu o
brunu.

A tarantedda hè un animal endemicu di a Corsica. Si trova in i fiumi è in i
fiumiceddi pochi fondi, induva l'acqua hè pura è linda. A tarantedda un pussedi
micca pulmona. Rispira par via di a peddi è di a bocca.

A tarantedda si trova guasi guasi dignalocu in Corsica, fora podarsi di a
rigioni di Bonifaziu. A so prisenza hè stata mintuvata ancu à u liveddu di u
mari, in particulari versu Galeria.

Esistini solamenti dui altri spezii chì facini parti di u genaru Euproctus:
Euproctus platycephalus è Euproctus asper. Issi dui spezii sò ancu eddi
endemichi. Euproctus platycephalus (a tarantedda sarda) hè endemica di a
Sardegna è Euproctus asper (a tarantedda di i Pirenei) hè endemica di i Pirenei.

Altri nomi corsi di a tarantedda sò: u vechju, u vichjottu, u vichjettu, a
buciartula acquaghjola.



https://co.wikipedia.org/wiki/Venera_di_Milu

A Venera di Milo (o Venere di Milo) hè una di i più celebri statui grechi. Si
tratta di una scultura di marmaru pariu (une variità di marmaru biancu) (alta
202 cm), priva di i braccia è di u basamentu uriginali, chì hè cunsirvata in u
Museiu di u Louvre in Parighji. Nantu à a basa di una scrizzioni ripurtata
annantu à u so basamentu (chì hè statu persu dipoi) si riteni chì si tratta di
un'opara di Lisandru di Antiochia. Tempi fà, parechji attribuitini par isbagliu
l'opara à Prassitele.

A Venera di Milo ricodda à u 130 a.C. circa: hè dunqua un'opara ellinistica,
bench'è si tratti di una scultura chì fondi parechji stili di l'arti di u
periodu classicu.

Fù ritruvata spizzata in dui parti in 1820 nantu à l'isula greca di Milu da un
campagnolu chjamatu Yorgos Kentrotas. Kentrotas nascosi l'opara chì fù dopu
eppuri siquistrata da parechji ufficiali turchi. Un ufficiali di a marina
francesa, Olivier Voutier, ni ricunniscì u pregiu è, grazia à a midiazioni di
Jules Dumont d'Urville è di u Marchesi di Rivière, ambasciadori francesu vicinu
à l'ottumani, riiscì à cuncluda ni l'acquistu. Dopu parechji intarventi di
restauru, a Venera di Milo fù prisintata à u rè Luigi XVIII in u 1821 è
cullucata à u museiu di u Louvre, induv'edda hè sempri cunsirvata.

A grandi fama righjunta da l'opara in u XIX seculu ùn fù micca duvuta sultantu à
a so biddezza è à a so parfizzioni, ma ancu à a "prupaganda" di l'auturità
francesi. In 1815, infatti, a Francia duviti ristituiscia a Venera Medici à i
taliani, dopu chì quidda fù stata purtata in Francia da Nabulionu Bonaparte. A
Venera di Milo, dunqua, fù "spunsurizata" da i francesi par rimpiazzà cusì a
perdita di l'altra opara.

Cilibrata da artisti è critichi, a Venera di Milo fù da molti cunsidarata una di
i più significativi rapprisintazioni di a biddezza feminiccia; l'unicu chì si
distinsi fù Pierre-Auguste Renoir chì a disprizzò difiniscendu la com'è "un
gran' giandarmu".

Afrudita si pesa, stendu cù u bustu nudu finu à l'addomu è i ghjambi vilati da
un spessu pannu. U corpu cumponi una tinsioni misurata chì richjama un tipicu
chjasmu (una technica di scultura chì cunsisti in una dispusizioni sicondu un
ritmu particulari chì ricorda l'andamentu di a lettara χ di u salteriu grecu) di
dirivazioni policletea. L'insemu hè resu incù diddicati sughjirimenti
chjaruscurali, cù u cuntrastu trà u lisciu incarnatu nudu è u vibrà di a luci in
i capeddi ricciulati è in i panni incrispati di a parti infiriori.

Ùn si cunnosci pricisamenti qualessu episodiu mitulogicu di a vita di Venera fù
cusì rapprisintatu: si riteni chì pò essa una raffigurazioni di a Venus Victrix
chì arreca a mela durata à Paride: 'ss'intarpritazioni si accurdaria bè incù u
nomu di l'isula induv'edda hè stata ritruvata (milosi, in lingua greca,
significheghja infatti "mela"). Di u restu, parechji frammenti di un avambracciu
è di una mani arricanti una mela sò stati ritruvati vicinu à a statua stessa. In
generali quantunqua culpisci l'attitudina naturali di a dea, oramai luntana da
l'andamentu "eroicu" di i Venera classichi di i seculi pricidenti.

Dopu u ritruvamentu di l'opara, sò stati numarosi i tentativi di ricustruiscia
ni a posa urighjinaria (una raffigurazioni à opara di Adolf Furtwängler
riprupunenti a forma uriginali di l'opara hè publicatu in un articulu di
Kousser).



https://co.wikipedia.org/wiki/Velia

Elea (Velia per i Rumani, Velia in latinu) era una cità greca situata annantu à
a costa tirrenia, in Campania, vicinu à u golfu di Salerna. Hè quà ch'ella fù
creata a scola eleatica, una scola filusofica fundata da Parmenide è Xenufanu à
a quale anu participatu Zenone d'Elea è Melisse.

Da un puntu di vista amministrativu, l'attuale Velia hè un paisolu di a cumuna
d'Ascea (dapoi u 2003, Ascea-Velia) (SA), chì cumporta circa milla abitanti.
Velia ùn deve esse micca cunfusa incù Novi Velia, una cumuna vicina.

Elea fù fundata in circa 535 innanzi à Cristu da i Greghi di Focea chì eranu
scappati dopu à l'invasione da i Persi in Asia minore. A creazione di a cità hè,
frà altre, mintuvata da Strabon in a so Geografia, è da Erodote. 'Ssi coloni anu
righjuntu quesse altre culonie di l'Italia suttana chì furmavanu a Grande
Grecia. Elea hè firmata independente cum'è numerose cità in Italia. In circa 275
AC, Elea s'hè alliata incù Roma. Ma a cità fù abandunata dopu à u Medievu. À i
ghjorni d'oghje, u situ archeologicu chì ferma si trova in u parcu naziunale di
u Cilento.



https://co.wikipedia.org/wiki/Vechju_(anfibiu)

A tarantedda (Euproctus montanus) (o tarentella) hè un anfibiu chì faci partita
di a famiglia di i Salamandridae. Hè longa 9 à 12 cm. Si scontra da u litturali
insin'à 2000 metri. A tarantedda mangna insetti, varmi. U so culori hè giaddu o
brunu.

A tarantedda hè un animal endemicu di a Corsica. Si trova in i fiumi è in i
fiumiceddi pochi fondi, induva l'acqua hè pura è linda. A tarantedda un pussedi
micca pulmona. Rispira par via di a peddi è di a bocca.

A tarantedda si trova guasi guasi dignalocu in Corsica, fora podarsi di a
rigioni di Bonifaziu. A so prisenza hè stata mintuvata ancu à u liveddu di u
mari, in particulari versu Galeria.

Esistini solamenti dui altri spezii chì facini parti di u genaru Euproctus:
Euproctus platycephalus è Euproctus asper. Issi dui spezii sò ancu eddi
endemichi. Euproctus platycephalus (a tarantedda sarda) hè endemica di a
Sardegna è Euproctus asper (a tarantedda di i Pirenei) hè endemica di i Pirenei.

Altri nomi corsi di a tarantedda sò: u vechju, u vichjottu, u vichjettu, a
buciartula acquaghjola.



https://co.wikipedia.org/wiki/Vascu_da_Gama

Vasco da Gama (Dom Vasco da Gama, à spessu chjamatu par isbagliu «di Gama»),
conti di Vidigueira è vicirè di l'Indii Uriintali (Sines, 3 sittembri 1469 -
Cochin, 24 dicembri 1524), hè statu un espluratori purtughesu, u prima auropeu à
navigà dirittamenti finu in India duppiendu u Capu di Bona Spiranza. Prima di u
viaghju in India à l'iniziu di u seculu XV, a scola di navi di Enrico u
Navigatori avia circunnavigatu i costi di l'Africa à u sirviziu di a curona
purtughesa. Intornu à u 1460 u prufilu di a so missioni andava mutendu in a
ricerca di l'agugnata Strada di i spezii, un passaghju par l'India intornu à a
punta miridiunali di l'Africa. Un successu di stu prugettu avaristi parmissu di
pudè fà à menu di l'intarmidiazioni di cummircianti arabi, pirsiani, turchi è
viniziani, chì gravava annantu à u prezzu di i spezii uriintali com'è u pevaru,
a noci muscata è a viulaccia. Versu a fini di u seculu, sta ricerca stava
ghjunghjendu à cumpiimentu. In u 1488 Bartolomeo Diaz era risciutu à righjunghja
u Capu di Bona Spiranza, mentri Pero da Covilhã avia viaghjatu par terra finu à
Calicut, splurendu pussibuli fonti di appruvvisiunamentu di spezii annantu à u
subcuntinenti Indianu. Ùn firmava ch'è unu di i dui sigmenti di u viaghju. Stu
cumpiimentu fù à l'iniziu affidatu à Estêvão da Gama, u babbu di Vascu; ma
quiddu murì prima di pudè affruntà u viaghju. Nonustanti u figliolu avissi tandu
menu di trenta anni, i sirvizii resi à u Rè di Portugallu Manuele I longu a
Costa d'Oru parini avè lu qualificatu abbastanza da incaricà lu di a missioni à
u postu di u più anzianu Bartolomeo Diaz.

Da Gama lasciò Lisbona l'8 lugliu 1497 annantu à u so bateddu ammiragliu, a navi
São Gabriel (120 t), accumpagnata da a São Rafael (100 t) sottu u cummandu di
Nicolao Coelho è a Santa Fè sottu u cummandu di u frateddu Paulo da Gama, una
navi da caricu è un equipaghju di 150 omini. Prima capitanu in a storia, scelsi
di distaccà si nittamenti da a costa par pudè sfruttà venti migliori. Si inultrò
in l'Atlanticu uccidintali frà altru senza truvà i zoni più adatti à a
navigazioni à vela. Accompagnatu da Bartolomeo Diaz finu à u Capu di Bona
Spiranza pruseguì da solu, circunnavighendu di nuvembri. À Natali passò com'è
prima auropeu i costi di u Natali, da eddu cusì chjamatu. U 7 aprili 1498
righjunsi Mombasa, di a quali i cummircianti arabi tantetini di sabutà u so
viaghju. Da quì Gama riiscì à ghjunghja à Malindi, tandu in feroci cuncurrenza
incù Mombasa. U sultanu di Malindi accolsi i numichi di i so numichi à braccia
aparti è i missi à dispusizioni un famusissimu spertu navigatori - u Yemenita
Aḥmad b. Mājid Muḥammad à u-Saʿdī à u-Jaddī à u-Najdī - chì l'aiutò incù grandi
spirtizia par cunducia lu senza prublemi finu à u Statu di u Kerala, in India. U
20 maghju 1498 sbarcò à Calicut (nomu purtughesu di a cità di Kozhikode) in u
Malabar, annantu à a costa sudu-uccidintali di u subcuntinenti Indianu. Par a
prima volta una navi aurupea era apprudata in India. Suvitoni difficiuli
niguziati incù u Samorin (principi) di Calicut, cuntinuamenti avvirsati da i
marcanti arabi risidenti, par ghjunghja à a cunclusioni di un trattatu
cummirciali. Dopu mesa di sforzi diplumatichi da Gama ottensi una cuncissioni è
ripartì l'8 uttrovi, lascendu si daretu parechji di i so omini incù l'incaricu
di stabiliscia un insidiamentu cummirciali. À u so ritornu à Lisbona, u 9
sittembri 1499, fù accoltu triunfalamenti com'è l'omu chì avia purtatu à
cumpiimentu un prugettu iniziatu uttantu anni prima, è insignitu di u titulu di
"Ammiragliu di l'Uceanu Indianu".

A siconda missioni par l'India fù cumandata in u 1500 da Pedro Álvares Cabral,
chì in st'uccasioni avaristi incidintalamenti scupartu u Brasili. Cabral scuprì
ch'è l'omini di Da Gama lasciati à Calicut erani stati assassinati è bumbardò a
cità par ritursioni. In u 1502 Vasco Da Gama partì à u cummandu di una flotta
cumposta da 21 navi da guerra. Istituì guarnigioni longu a costa di l'Africa
uriintali, agì da filibustieri contr'è diversi navi arabi è infini scunfissi a
flotta di Calicut. Da vincidori, imposi un trattatu di paci chì assicurò à u
Portugallu u monupoliu annantu à u cummerciu di spezii trà l'Indii è l'Auropa.
Sta missioni di guerra posi i basi par l'egemonia di a flotta purtughesa in
l'Uceanu Indianu. À u ritornu in patria fù insignitu di l'Ordini Supremu di u
Cristu. Numinatu Conti di Vidiguera, riciviti tarreni prima appartinuti à u
**casatu di i Braganza. Da Gama ci si ritirò, ma fù richjamatu in sirviziu in u
1524, par vultà in India da Vicirè. Ma pocu dopu u so arrivu, murì in a cità di
Cochin. In u 1539 i so spoglii funi ripurtati in Portugallu. U puema naziunali
di u Portugallu, I Lusiadi di Luís Vaz di Camões tratta principalamenti di i
viaghji di Vasco da Gama. Hè tradizioni chì u 9 sittembri di ogni annu,
annivirsariu di u ritornu in patria di a missioni, à Lisbona, si fistighjeghja a
famosa festa di u Bartolomio.



https://co.wikipedia.org/wiki/Ugu_Colonna

Ugo Colonna (o Ugo della Colonna) hè un persunaghju fundamentale in a storia di
Corsica. Saria un principe rumanu, fundadore, sicondu e corniche è a tradizione
isulana, di a dinastia di i suvrani è conti di Corsica è ancu un eroi di a
ricunquista di l'isula contra i Sarracini è i Mori, in 816 (a data hè incerta).
Ugo Colonna saria statu inviatu in l'isula da u pappa Stefanu III (768,772).
Saria statu, dice a ligenda, u figliolu d'un Pappa. Un tinente di Colonna,
Ganallone di Maganza, saria sbarcatu vicinu à u stagnu di Palu, in u Fiumorbu.
Dopu à avè liberatu a Corsica da i Mori, Colonna avaria spartutu a Corsica trà i
so dui figlioli: Biancu - chì avaria avutu u Cismonte - è Cinarcu - chì avaria
avutu u Pumonte. Fù cusì chì Cinarcu saria statu u prima di a sterpa di i
Cinarchesi.

Quell'omu storicu-legendariu hè mintuvatu drent'a crònica di Ghjuvanni Della
Grossa. Ugo Colonna avarìa dirighjatu a rinconquista di l'isula contra i
Sarracini in lu seculu IX è sarià dunque u denzanu, cù e famiglie romane
suciate: Savelli è Nasica, di tutta nobilità di l'isula. Ruvinata cù raghjone da
l'istoriani pusitivisti di lu seculu XIX, l'epopea d'Ugo Colonna presenta
quantunque un interessu maiore pà l'istoriani di u principiu di u seculu XXI.
Ghjè dighjà un palinsestu, una òpara ripitturata da u cronicatore nant'à e
testimunianze anteriore, testimunianze che nò puvemu fà esce. Dopu, apre una
porta nant'a l'universu pulìticu è culturale di Ghjuvanni Della Grossa è nant'e
cundizzione di a scritura crònica, è appartene dunque à a storia di u seculu XV.
Appartene finalmente à a storia di e raprisentazione muderne è cuntempuràneu,
per via di a sparghjera considerevule di stu nomu in a sucietà corsa di poi a
fine di 16esimu cumu marca di nubilità.

Colonna avaria custruitu u castellu di Capraia, annantu à a cumuna di
Casaglione. Ugo Colonna saria mortu à Roma in u 834. Arrigo Bel Messere saria
statu unu di i so discendenti.

U nome Colonna vinaria da Trajanu in Roma, a grande cità d'origine di Ugo
Colonna. Difatti, una colonna hè rippresentata annantu à stemma di a famiglia
Colonna. In Corsica, a casata Colonna ùn affaca micca nanzi u seculu XI. In a
famiglia Colonna, ci hè trè Pappi, una quarantina di cardinali, vicarii,
parechji generali di l'armata di Nabulione è ancu parechji parsunaghji
impurtanti di a storia di Spagna è di francia. Parechje famiglie scendarianu da
Ugo Colonna: i Colonna d'Ornano è i Colonna d'Istria, dui casate chi si
scontranu in Corsica versu 1580.

U persunaghju di Ugo Colonna hè mintuvatu in a Cronaca di Ghjuvanni Della Grossa
(1388-1464). Un autore anzianu chì avaria mintuvatu à Ugo Colonna hè l’abbate
Albinus Flaccus (Alcuin), unu di i maestri incaricati di a struzzione di Carulu
Magnu.

Ma in a so Storia di Corsica, chì fù pubblicata in u 1863, prete Galletti hà
cuntestatu l'esistenza di Ugo Colonna. Parechji autori muderni neganu
l'esistenza propria di Ugo Colonna.



https://co.wikipedia.org/wiki/Ufridi_niriccia

L' Ufridi neru (o Ofride neru) (Ophrys incubacea) hè un fiori chì faci parti di
a famiglia di l'orchidaceae. L' Ufridi neru fiurisci d'aprili o di maghju. Hè
prisenti in i paesi di l'area euru-mediterrania, è u so ariali si stendi da u
Portugallu sin'à l'Albania. Hè prisenti in Corsica, in Sicilia è in Sardegna.
L'ufridi neru si trova in i prata, in arba, sin'à 1000 metri. 'Ssu fiori hè
cunsidaratu com'è raru à u liveddu europeu.

L'ufridi neru hè altu 20-50 cm. U picciolu hè drittu. U culori di i sepali hè
verdi chjaru. U fiori si cumponi di trè sepali, di petali è di un labeddu. I
sepali sò verdi è i petali sò verdi-giaddicci o ancu bruni. U labeddu hè brunu
scuru. Hè abbastanza largu, viddutosu o ancu pilosu. U labeddu hà ancu una tacca
carattaristica grisgiu-turchiniccia, chì hà a forma di un'acca.

L'ufridi neru hè prisenti in Corsica. Hè un fiori cumunu da u liveddu di u mari
insin'à 1000 metri. Si trova à spessu in i prata o in a machja. Fiurisci
d'aprili. Accadi di i volti ch'eddu ci fussi una culonia impurtanta d'ufridi
neri.



https://co.wikipedia.org/wiki/Uceanu_Atlanticu

Ss'oceanu accupa un bacinu à forma di "S", dispositu in a dirizzioni nordu-sudu.
Hè divisu in dui sizzioni principali, l'Atlanticu di u Nordu è l'Atlanticu di u
Sudu, da currenti equaturiali posti à circa 8° di latitudina nordu. Hè
dilimitatu à punenti da u cuntinenti americanu (sii da a parti sittintriunali
ch'è da quidda miridiunali) è à livanti da l'Auropa è da l'Africa (ma dui di i
so mari adiacenti, u Mari Tarraniu è u Mari Neru bagnani ancu l'Asia).
Cumunicheghja incù l'oceanu Pacificu à traversu u Mari Glaciali Articu à nordu,
è u Canali di Drake (in a Terra di u Focu) è Capu Horn à sudu. Inoltri esisti
una cunnissioni artificiali trà i dui oceani, u Canali di Panama, chì si trova
vicinu à l'equatori, in l'istmu chì unisci i dui Americhi. À livanti
cumunicheghja incù l'oceanu Indianu, à traversu u Capu Agulhas, à u 20° E (è
micca da u Capu di Bona Spiranza com'è si riteni cumunamenti), ma ancu à
traversu u canali artificiali di Suez. L'Atlanticu copri u 20% di a superficia
di a Terra, ed hè sicondu solu à u Pacificu com'è grandezza. L'oceanu
prubbiamenti dittu copri un'aria di circa 82 362 000 km² (para à 8 volti quidda
di l'Auropa), chì righjunghji i 106 450 000 km² s'eddi si cunsidareghjani ancu i
so mari adiacenti. I terri accupati da u bacinu idrugraficu di l'Atlanticu
ammontani à quattru volti quiddi di u Pacificu o di l'Indianu. U vulumu di
l'oceanu Atlanticu hè di 323 600 000 km³, è di 354 700 000 km³ cunsidarendu ancu
i mari adiacenti. A prufundità media (vulumi/superficii) di l'Atlanticu hè di 3
926 m, ridutta à 3 332 m s'eddi si pigliani in cunsidarazioni i mari adiacenti.
A prufundità maiò hè di 9 219 m, righjunta in l'abissu Milwaukee, chì si trova
in a Fossa di Portu Ricu, circa 135 km à nordu di l'isula di Portu Ricu. A
larghezza di l'Atlanticu varieghja trà 2 848 km in u puntu più strettu, trà u
Brasili è a Liberia, finu à 4 830 km trà i Stati Uniti è l'Africa
sittintriunali.

A carattaristica principali di a tupugrafia di u fondu uceanicu di l'Atlanticu
hè una grandi catena di muntagni sottumarini, chjamata a Dursali media
atlantica. Si stendi da l'estremità nordu, accantu à l'Islanda, finu à l'estremu
sudu à 58° di latitudina, righjunghjendu una larghezza massima di circa 1 600
km. Longu a dursali, in i circonda di a summità, si trova una grandi fossa chì
scorri par a maiò parti di a catena muntosa. A prufundità di l'acqui sopra a
dursali hè à spessu infiriori à 2 700 m, è numarosi picchi si **irgonu fora da
l'acqua, furmendu isuli. L'Atlanticu di u Sudu prisenta ancu altri dui ristretti
dursali asismichi, a Catena di Walvis è a Catena di Riu Grandi. A Dursali media
atlantica sipara l'oceanu Atlanticu in dui grandi sizzioni, chì ani una
prufundità cumpresa trà 3 000 è 5 500 m. Dursali trasvirsali, chì uniscini i
cuntinenti à a Dursali media atlantica, dividini u fondu uceanicu in numarosi
bacini. Parechji di i più grandi sò i bacini di a Guiana, di u Nordu America, di
Capu Verdi è di i Canarii in l'Atlanticu di u Nordu, mentri in quiddu di u Sudu
si trovani i bacini di l'Angola, di l'Arghjintina è di u Brasili. U fondu marinu
hè cunsidaratu in genaru abbastanza paru, ancu s'è ùn mancani micca muntagni,
fossi è altri carattaristichi. Dui fossi subraneghjani i 8 000 m di prufundità.
I piattaformi cuntinintali, vicinu à i terri emersi, custituiscini circa l'11%
di u fondu uceanicu. Inoltri, molti furmazioni simili à canali scavati tagliani
sti piattaformi. I sidimenti dipusitati annantu à u fondu ani urigini disparati.
I dipositi terrigeni sò cumposti da particeddi di rena, fangu è roccia, furmati
da l'erusioni di l'acqua, di u ventu è da l'attività vulcanica di a terraferma,
è dopu traspurtati da fiuma è piuviti versu u mari. Sti matiriali si trovani
principalamenti: nantu à i piattaformi cuntinintali, induva sò più spessi vicinu
à a foci di i grandi fiuma (com'è u delta di u Niger); à i peda di i scarpati
cuntinintali, dundi s'accumuleghjani in grandi cunoidi turbiditichi par opara di
i currenti torbidi prudutti da grandi frani sottumarini o cunvugliati
dirittamenti da i foci di i fiuma à traversu canyon sottumarini (hè u casu di u
Congu). I dipositi pelagichi sò furmati da i resti di urganisimi chì vani à
fondu quandu movini (poni essa silicei, com'è i radiulari è i diatomei, o
calcarii, com'è i furaminiferi). Coprini a maiò parti di u fondu marinu, incù
spissori chì vani da 120 à più di 3 000 m, incù u spissori minimu in
currispundenza di a Dursali. I dipositi autugenichi o autigeni sò
aghjunghjimenti di minirali, com'è i nuduli di manganesi, prudutti si par
pricipitazioni da l'acqui uceanichi in particulari cundizioni di chimisimu è
tampiratura. Sò cumuni induva l'altri tipulugii di sidimintazioni sò assenti.

U clima Atlanticu è di i terri adiacenti à u stessu Oceanu hè influinzatu da a
tampiratura di l'acqui supirficiali, da i currenti uceanichi è da i venti chì
soffiani sopra l'acqui. À causa di a grandi capacità di i mari di trattena u
calori, i climi marittimi sò timparati, è ùn prisentani micca variazioni
staghjunali estremi. I pricipitazioni risentini enurmamenti di l'Oceanu, parchì
l'evapurazioni di l'acqua uceanica hè una di i fonti principali di vapori
acquosu. I zoni climatichi cambiani incù a latitudina: i zoni più caldi
attraversani l'Atlanticu à nordu di l'equatori. I zoni più freti si trovani à
grandi latitudini, è spicialamenti in i zoni cuparti di ghjacciu. I currenti
uceanichi cuntribuiscini à u clima, traspurtendu acqua calda è freta in diversi
rigioni. I venti chì soffiani annantu à st'acqui cuntribuisciarani dopu à
riscaldà o rinfriscà i terri adiacenti. U currenti di u Golfu, par asempiu,
riscalda l'atmusfera di l'isuli Britannichi è di l'Auropa di u Nordu (chì
altrimenti avariani tampiraturi beddi più bassi), mentri i currenti freti
cuntribuiscini à a furmazioni di nebbia à u largu di i costi nordestu di u
Canada, è di i costi nordupunenti di l'Africa. Dà à i zoni un clima più caldu
rispettu à l'altri arii situati à a stessa latitudina. I cicloni trupicali
(uragani) si sviloppani à u largu di a costa africana vicinu à Capu Verdi, è si
movini versu punenti in u mari Caraibicu. L'uragani poni furmà si da maghju à
dicembri, ma sò più friquenti trà aostu è nuvembri. I timpesti sò cumuni in
l'Atlanticu di u Nordu duranti l'inguernu, rindendu priculosa a travirsata. Un
metudu chì calculeghja a tampiratura di l'acqua in a parti sittintriunali di
l'Oceanu hè l'indici AMO.



https://co.wikipedia.org/wiki/U_cazzu_marinu

U cazzu marinu hè un situ nantu à u web ma dinò un associu cù parechji
prughjetti. U situ hè statu lanciatu di dicembre 2012, da a squatra di i cazzi
marini. Omu pò participà à u situ o à a squatra, ci voli solu à piddà cuntattu
cù i cazzi marini.

U situ ùn hè micca spizializatu ind'u tradiziunali, o nantu à a Corsica, ma ci
parla di u mondu sanu, in modu ridiculu. Testi, canzoni, imaghjini... Taroccu è
macagna sò prisenti assai.

Ci era una volta, ind’u paesi di a Gravona, un riami chì campava cù alegria. Era
u Riami di u Cazzu Marinu, duva tutti l’abitanti tinianu in casa, ind’un
acquariu, un cazzu marinu. Ci vulia à pricà lu tutti i ghjorni. Una volta à
l’annu, ci vulia ancu à sacrificà una ghjuvanotta, a più goffa di u paesi.
Quandu a ghjuvanotta era scelta, ci vulia à ingrassà la, cum’è un maghjali. U
ghjornu di u sacrifiziu, si virsava calchì cuchjaroni di l’oliu santu, l’Oliu
Balaninu, nantu à u corpu di a goffa. Fatta cusì, a goffa sculisciava assai, è
tandu a si purtavanu l’omi in cima di un palcu di più di 30 metri d’altezza
custruttu di trè lati cumposti di scalini è l’ultimu latu era un pindoni. Inghjò
si truvava un acquariu immensu cù tutti i cazzi marini mansi, surtiti pà u
sacrifiziu. A goffa era missa in pusizioni aerodinamica, è sculisciava u pindoni
tali a saetta. Duii rimori, a sculisciata è i sfarenti stratti di grassu
« fllllflfllflfllflllllflllfllfll », l’intrata in l’acquariu « pu ». È tuttu u
mondu festighjava. Eccu u cuntestu di a nostra storia…



https://co.wikipedia.org/wiki/USA

I Stati Uniti d'America (in cortu, i Stati Uniti, i SUA o ancu i USA (da
l'inglese : United States of America, United States, USA) sò un Statu d'America
di u Nordu annant'à l'Oceanu Atlanticu è l'Oceanu Pacificu. Hè ancu à spessu
chjamatu "America", ma st'usu hè scurettu perchè l'America hè un cuntinente, è
micca solu un paese.

A presenza umana a più antica hè stata custatata 20 000 anni fà, è si truvava in
Alaska.

Ma quandu ghjunghjenu i coloni in America, 'ssa terra ùn hè per u tantu biota :
ci si trovanu assai Amerindiani.

U cuntinente americanu è statu scupertu da Cristoferu Corombo, un navigatore
ghjenuvese (chì avia campatu in Corsica), in u 1492.

U paese u più anzianu si chjama Saint Augustine (fundata 1565), in Florida,
fundatu da i Spagnoli. Dopu, venenu l'Inglesi, in Virginia è in ciò chi
diventerà a Nova Ingliterra. Ghjè in st'ultimu chì ghjunghjenu i Patri Pelegrini
(Pilgrim Fathers), di religione protestante ma micca anglicana, invece a ghjente
di u Sudu di e colonie sò anglicani. Quandu ind'u nordu si custruisce una sucetà
ugualitaria, u mudellu suciale di u sudu hè quellu di u "gentleman farmer", è hè
dunque di più aristocraticu. Un episodu interessante di st'epica hè a fundazione
di a Pennsylvania da i Quakers. Plymouth è fundata in 1620 da l'Inglesi, è a
Nova-Amsterdam (chì diventerà dopu New-York), hè custruita da l'Olandesi in u
1624.

In u 1775, ci campanu 2 millione d'abitanti. A più grande cità hè tandu
Philadelphia, incù 40 000 abitanti.

I SUA pruclamonu a so indipendenza u 4 ghjuliu 1776, dopu parechji anni di
tensione incù a Grande Britannia, anzituttu à prupositu di a pulitica fiscale.
Ben' intesu, l'Inglesi ùn l'accetanu micca. Fù tandu u principiu di una guerra
chì durara fin'à lu 1783.

A Dichjarazione d'Indipendenza di i Stati Uniti hè firmata famosa pè avè pè a
prima volta ind'a storia parlatu di i diritti inalienabili di l'omu, dicendu :

«... Tenemu cume evidente e seguente verità : tutti l'omi nascenu uguali ; sò
dutati da u Creatore di certi dritti inalienabili ; à mezu à 'ssi dritti si
trovanu a vita, a libertà è a ricerca di u benistà ... »

Ma u rapportu di forza scambia quandu La Fayette vene à aiutà e truppe di George
Washington. In fine di contu, e truppe britanniche sò disfatte è hè signatu u
Trattatu di Parigi chì ricunnosce a suverenità di l'anziane culonie.

I Stati Uniti sò una federazione di 50 stati. Washington DC, a capitala, ùn face
parte di nissunu Statu, è ci vole ancu à mintuvà chì Porto Rico è parechje isule
di u Pacificu facenu parte di i SUA.

I Stati Uniti sò a prima putenza economica di u mondu. Facenu parte di u G8 è di
u G20, è ancu di l'OCDE è di l'ALENA (zona di libaru-scambiu di America di u
nordu). A maioria di e grande imprese multinazionale anu u so sede suciale in i
Stati Uniti (PepsiCo, Microsoft, ecc… )

E più zone dinamiche sò situate à a fruntera cù u Messicu, a Silicon Valley è di
manera generale u litturale punente, è ancu u littorale este, cù a piazza
finanzaria di Wall Street, o l'industria aerospaziale in Florida (Cape
Canaveral).

Malgradu quessa, ghjè di i Stati Uniti chì hè partita a crisi economica di 2010,
cù a crisi di i subprimes in u settore immobiliare, chì s'hè sparsa dopu à u
restu di u settore finanzariu (cù a bancarotta di Lehman Brothers di settembre
di u 2008) è à l'«economia reale». L'economia di i Stati Uniti hè ancu
indebulita da un tassu di debite assai impurtante.



https://co.wikipedia.org/wiki/Torri_ghjinuvesi_di_Corsica

E Torre genuvese di Corsica (o Torri ghjinuvesi di Corsica) sò stati custruite,
dopu à a dumanda di a populazione, per pruteghje l'isula da i pirati.

E torre eranu un sistema di difesa di a populazione corsa. Quandu ci era un
periculu, i torreghjani avvertianu a populazione, à sonu di culombu o accidendu
un focu à u pianu superiore di a torra. Cusì e torre chì eranu piazzate accantu
pudianu dinù privene quesse altre. Cusì, in una ora o dui, tutta a Corsica era
prevenuta.

Ci era parechji piani in e torre. Cumportavanu dinù l'archere. À u pianu
superiore, ci era una rangata di piumbatoghji. Ci eranu e scale per passà da un
livellu à l'altru di a torra.

A custruzzione di e torre genuvese di Corsica hà cuminciatu à u XVIesimu seculu,
quandu à pupulazione di l'isula hà dumandatu à Genuva una prutezzione contra à i
pirati è l'invaditori chì vinianu da u mare. In u 1531, a custruzzione di
nuvanta torre annantu à u litturale di a Corsica hè dicisa. I travaglia
cumincionu sottu a direzzione di Sebastiano Doria è Pietro Filippo Grimaldi
Podio. À u principiu du i XVIIIesimu seculu, si pudia cuntà 85 torre annantu à u
litturale di Corsica.



https://co.wikipedia.org/wiki/Tiadoru_Poli,_banditu

Tiadoru Poli, banditu hè un testu scrittu da l'autore in lingua corsa Santu
Casanova (1850 -1936) è publicatu in a rivista L'annu Corsu in u 1932.

Tiadoru fù elettu rè di a machja da tutti i banditi corsi riuniti in furesta
d'Aitoni versu u 20 di u seculu passatu. Stu munarca curunatu sottu i pini era
di Guagnu, paese ospitalieru cù i frusteri è sempre in verra trà di elli. Nantu
sta tarra di libertà è di focu, e croce funebre par indicà u passageru duva
l'omu era cascatu di malamorte nascianu da par elle cume i funghi. Sempre par
mutivi insignificanti, parechji si facianu banditi per un lascià spegne a
riputazione di fieri.

Tiadoru à l'età di vinti anni era toccu cuscrittu è fù chjamatu à rende si in
Aiacciu par lascià u pilone è mette si i calzoni rossi. Avvezzu à sunà di a
cialamella è a guidà e picurelle sottu à i faii cum'è Arminia, ricusò di
risponde à l'appellu è si tinia sempre in guardia luntanu da i giandarmi. Questi
par pone li e mani pigliavanu tutte e pricauzione parchì l'acellu era piriculosu
ancu in cabbia.

Appena prununciate ste parolle, un colpu più forte ca u cannone intrunò u
prisbiteriu è tuttu u paese. U marisciale chì avia ricivutu tutta a carica in
pettu ristò seccu nantu a panca. U prete si vultuliava in tarra gridendu :
Aiutu, 'o paisani, chì sò mortu !

Una notte, à Rusazia, un certu Scialdoriu è Acillone di Guagnu piglionu una
ghjuvanotta par forza davanti a mamma chi si ristò sola in casa à vuciarà a
figliola cum'è morta.

Par assicurà si ch'ellu ùn fessi focu ancu dopu mortu, i vultisgiatori li
scarconu u so fucile eppo piglionu u mulu di a pastora, attaconu u mortu pa i
pedi à croce di l'umbasti, è partinu versi Vicu gridendu à voce rivolta :
"Compra stacci, ciarnigliuli, farru, acciaghju, chjodi, stacchette è carne
fresca !"



https://co.wikipedia.org/wiki/Testudo_hermanni

A cuppulata d'Hermann (testudo hermanni) (in Castagniccia a chjamanu a
testughjine) (o cuperchjata d'Hermann) hè un rettile di u generu testudo. Hè una
testughjine di terra, chì si trova in particulare in Italia, nu u Sud di a
Francia, in Corsica, in Catalogna, i Baleari, in Sardegna è in Cicilia. Si trova
da u liturale sin'à 700 metri, ma raramente più sopra. U so culore hè neru è
giallicciu. A testughjine d'Hermann pò campà sin'à 80 anni. U so pesu pò andà da
1 à 3 chilò. Una particularità: u mascu hè più chjucu chè a femina. A
testughjine d'Hermann s'accoppia di veranu (di marzu o d'aprile) o à a fine di
l'estate (di settembre o d'ottobre).

A testughjine d'Hermann hè unu di i rettili più miniacciati à u liveddu europeu.
E pupulazioni sò assai diminuite in iSpagna, in Italia è in Francia
cuntinentale. In Corsica è in Sardegna, a pupulazione si mantene più o menu. In
Francia, a testughjine d'Hermann hè sparita da i Pirenei in 1960. Ne fermanu
pochei nu u Var. A sparizione di a testughjine d'Hermann hè stata causata da
l'incendii, e presi illecite, e custruzzioni smisurate nantu à u liturale è a
calata di l'agricultura tradiziunale.

A sottuspezia di testughjine d'Hermann chì hè prisente in Corsica hè: testudo
hermanni hermanni. Si trova da vicinu à u mare sin'à 600 metri. À spessu, a
testughjine d'Hermann hè ligata à i suvereti. A testughjine d'Hermann hè
minacciata di sparizione in Europa. In Corsica, a pupulazione hè più impurtante
in Pumonte (in particulare nu u Vallincu è nu e parti di Portuvechju) chè in
Cismonti. Si trova in piaghja, à spessu vicinu à u litturale. A pupulazione di
testughjine d'Hermann in Corsica si trova in parechji lochi: u Vallincu, Portu
Vechju è Bonifaziu, a Piaghja, a Castagniccia, u golfu d'Aiacciu...

In Corsica, a minaccia pè a pupulazione di testughjini d'Hermann pò vene da a
calata di l'agricultura è da l'incendii.

I predatori di a testughjine d'Hermann adulta sò i cani, i cignali è i topi. Trà
i predatori di i giovanii, ci hè dinò a volpe, u ricciu, u corbu, a curnachja è
a ghjandaghja.

A testughjine d'Hermann ghjughje à a maturità sessuale à l'età di 9 anni pè u
mascu è à 10 anni pè a femina. L'accuppiamentu si face durante tuttu l'annu, ma
più suvente di veranu o à a fine di a statina. L'ove sò poste nu un tufone chì
dopu hè cupertu di terra.



https://co.wikipedia.org/wiki/Teseu

Teseiu (o Teseu) (in grecu Θησεύς, in latinu Theseus) in a mitulugia greca era
un lighjindariu rè di Atena, figliu di Etra è Egeiu, o di Puseidonu incù u quali
Etra una notti avia ghjaciutu. Teseiu fù un eroi - fundatori, com'è Perseu,
Cadmu o Erculu chì si battini tutti, risultendu ni vincidori, contr'è avvirsarii
chì alliguricamenti ripprisintavani antichi riligioni è istituzioni suciali.
Com'è Erculu fù l'eroi di i Dori, Teseiu fù l'eroi fundatori di l'Ioni è fù
cunsidaratu da l'Atinesi com'è u so grandi rifurmadori, babbu di a patria è di a
dimucrazia in Occidenti. U so nomu cundividi a radica incù a parola "thesmos"
(θεσμός), u tarmini grecu chì sta par istituzioni. Fù l'artisgianu di u
sinecisimu (synoikismos, abità insemu) - l'unificazioni pulitica di l'Attica
ripprisintata da i so viaghji è da i so lavori – sottu a vida di Atena. Una
volta ricunnisciutu com'è rè unificadori, Teseiu feci custruiscia annantu à
l'Acropoli un palazzu simili à quiddu di Miceni. Pausania narra chì, in seguitu
à u synoikismos, Teseiu istituì u cultu di Afrudita Pandemos (Afrudita di tuttu
u populu) è di Peitu, chì si cilibrava annantu à u latu miridiunali di
l'Acropoli. Parechji festi atinesi erani liati à Teseiu: i
Panatenei,l'Oscoforii, i Tesei, l'Ecalèsii, i Metagìtnii, i Sinècii. In a so
opara I rani, Aristofani l'indicheghja com'è l'invintori di molti di i più noti
tradizioni atinesi. S'è a tiuria chì susteni l'antica prisenza di un duminiu
minoicu annantu à l'aria Egea hè curretta, tandu a figura di Teseiu pudaria essa
stata ispirata da i vicendi rilativi à a libarazioni da sta prisenza straniera,
piuttostu chì da un singulu cunduttieri rialmenti esistutu.

Egeiu, unu di l'antichi rè di Atena, scelsi com'è moglia Etra figliola di Pitteu
rè di Trezeni, una piccula cità chì si trova à sudupunenti di Atena, è quì funi
cilibrati i nozzi. A so prima notti di nozzi, Etra camminò nantu à l'acqui di u
mari è raghjunsi l'isula Sferia, induva feci l'amore incù Puseidonu, u diu di u
mari è di i tarramuti. U fattu d'essa fruttu di quist'unioni mista, deti à
Teseiu una cumbinazioni di carattaristichi più divini ch'è murtali. Sicondu
un'altra virsioni di a lighjenda, Teseiu hè figliolu di Egeiu è Etra stessa. U
rè, postu ch'è imbriacatu da u babbu di Etra, si unì incù a donna annantu à
l'isula di Samu, in Asia Minori. Quista virsioni di u mitu sembra tistimunià
l'urighjina uriintali di l'eroi è di i riti à eddu didicati (i Tesei). Dopu chì
Etra firmessi incinta, Egeiu dicisi di vultà à Atena ma, prima di parta,
sippiddì una sandala di soiu è a so spada sottu à un'enorma roccia dicendu li
chì, quandu u so figliolu sarà crisciutu, avaristi divutu spustà a roccia incù i
so forzi è prenda si l'armi par dimustrà a a so discindenza riali. À Atena Egeiu
si unì à Medea, chì era fughjita da Corintu dopu à avè uccisu i figlioli ch'edda
avia avutu da Ghjasonu: quì dunqua a sacirdutessa è u rè ripprisintavani u
puteri è u vechju urdinamentu suciali. Teseiu crisciti cusì in u paesi maternu.
Una volta crisciutu è divintatu un ghjovanu forti è curaghjosu, spustò a roccia
è ricuparò l'armi di u babbu. Etra tandu li dissi a virità annantu à l'idantità
di u so patri, è li spiigò chì avaristi duvutu ripurtà l'armi à corti è riclamà
i so diritti di nascita. Par ricà si à Atena, Teseiu pudia sceglia trà dui
ozzioni: via mari (u modu più sicuru) o via terra longu un priculosu stradeddu
chì custighjava u golfu Saronicu. Annantu à sta strada s'apria una seria di sei
intrati à u mondu di i morti, ciascuna di i quali era survigliata da un dimoniu
ctoniu chì avia assuntu a forma di un latru o di un banditu. Teseiu, ghjovanu
curaghjosu è ambiziosu, dicisi di suvità quista via. Vicinu à a cità di
Epidauru, sacra à Apollu è Esculapiu, Teseiu affruntò u banditu Perifeti chì
usava à uccida i viandanti incù una grossa mazza cuparta di bronzu. Teseiu
riiscì à strappà a mazza da i mani di Perifeti è l'imprudò par minà lu à morti.
Dicisi dopu di tena si a mazza, arma chì u carattarizeghja quandu eddu hè
ritrattu in i dicurazioni annantu à vasu.

Quandu ghjunghjì à Atena, Teseiu ùn svilò subitu a so probbia idantità. Medea
parò u ricunniscì subitu com'hè figliu di Egeiu è timiti ch'eddu pudissi
sustituiscia u so figliolu Medu in a succissioni à u tronu: tentò cusì di
pruvucà a morti di Teseiu chirendu li di catturà u Toru di Maratona, unu di i
simbuli di u duminiu critesu. Longu a strada chì purtava à Maratona Teseiu si
riparò da una timpesta in a capanna di una vechja di nomu Ecali chì ghjurò di fà
un sacrifiziu in onori di Zeus s'è l'eroi fussi risciutu in a so impresa. Teseiu
catturò infini u toru ma, turratu à a capanna di Ecali, a truvò morta. In so
onori dicisi tandu di dà u so nomu à una di i zoni di l'Attica, rindendu i so
abitanti in un certu sensu figli aduttivi di a donna anziana. Quandu turrò
triunfanti à Atena è ebbi sacrificatu u toru à i dii, Medea tentò d'avvilanà lu,
ma à l'ultimu mumentu Egeiu u ricunniscì da i sandali è da a spada è strappò a
coppa di vinu avvilanatu da i so mani. Babbu è figliolu funi cusì finalmenti
riuniti.

U rè di Creta Minossu avia vintu a guerra contr'è Atena. Urdinò tandu chì ogni
novi anni (sicondu certi virsioni ogni annu) setti ziteddi masci è setti ziteddi
femini atinesi fussini inviati à Creta par essa divurati da u Minotauru. Quandu
vensi u mumentu di effittuà a terza spidizioni sacrificali, Teseiu si uffrì
subitu vuluntariu par andà à uccida u mostru. Prumisi à u babbu Egeiu chì, in
casu di successu, à u so ritornu avaristi issatu nantu à a navi i veli bianchi.
Quandu arrivò à Creta Arianna, a figliola di Minossu, s'innamurò d'eddu è
l'aiutò à ritruvà a via d'isciuta da u labirintu dendu li una matalza di filu
chì, srutulata, l'avaristi parmissu di segua à ritrosu i so probbii tracci è una
spada avvilanata. Truvatu u Minotauru, Teseiu l'uccisi è vidò l'altri
ghjuvanotti atinesi fora da u labirintu. Teseiu purtò Arianna via da Creta incun
eddu, ma dopu l'abbandunò annantu à l'isula di Nassu è a ghjuvanetta, quandu si
accorsi di ciò chì era successu, u maladissi è piensi talmenti tantu chì Dionisu
par cunfurtà la li dunò una curona d'oru, chì fù dopu mutata da u diu in una
custiddazioni splindenti à a so morti: hè a muderna custiddazioni di a Curona
Bureali. À u so ritornu Teseiu è u timunieri di a navi si sminticoni di cambià i
veli neri incù quiddi bianchi com'è prumissu à u babbu Egeiu; eddu tandu,
cridendu u figliolu mortu, si uccisi lancendu si da u prumontoriu di Capu Suniu
in u mari chì da tandu porta u so nomu. Mortu u babbu, Teseiu fù pruclamatu rè
di Atena.

U migliori amicu di Teseiu era Pirituu, principi di i Lapiti. Pirituu avia
intesu racuntà di u so curaghju è di u so valori in cumbattimentu, ma volsi
virificà lu da par eddu, cusì rubò i mandrii di bistiami di l'eroi, purtendu li
via da Maratona: Teseiu si missi tandu à circà li. Pirituu l'affruntò armi à a
mani prontu à cumbatta, ma i dui firmoni cusì bè imprissiunati l'unu di l'antru
chì nanzi ch'è cumbatta si ghjuroni eterna amicizia è, insemu, participoni à a
caccia à u Cignali calidoniu. In u prima libru di l'Iliadi, Nestori cita Teseiu
è Pirituu trà li eroi più illustri di a generazioni di eroi chì avia cunnisciutu
in ghjuvantù "l'omini più forti chì a terra aghji mai nutritu, l'omini più forti
chì andoni contr'è i più forti di i numichi, una tribù di salvatichi abitatori
di i muntagni ch'eddi distrussini cumplittamenti. Di quista tradizioni
lighjindaria orali citata da Omeru, in l'epica litteraria ùn hè sopravvissutu
nudda.

Fedra, a prima moglia di Teseiu li deti dui figlioli, Demofonti è Acamanti.
Mentri quisti erani sempri criaturi, Fedra s'innamurò di Ippolitu, u figliu chì
Teseiu avia avutu in pricidenza da Ippolita. Sicondu certi virsioni di a
lighjenda, Ippolitu avia prifiritu divintà divotu à Artemidi piuttostu chì à
Afrudita, cusì a dea di a biddezza avia dicisu di puniscia lu suscitendu l'amori
di Fedra versu di eddu. Ippolitu parò respinsi a donna par mantena u votu di
castità fattu à Artemidi. Sicondu a virsioni di a lighjenda furnita da Euripidi
hè a nutrici di Fedra à rivilà li a passioni par eddu di a so patrona, è
Ippolitu li ghjura chì ùn diciarà à nissunu chì hè stata edda à fà di lu sapè.
Fedra tandu, dicidi di impiccà si, ma prima manda un missaghju à Teseiu
sustinendu di avè lu fattu parchì Ippolitu l'hà furzata. Teseiu i credi è
rivolsi contr'è u figliolu una maladizioni chì Puseidonu (u so veru patri) avia
prumissu di rializà contr'è tutti i so numichi. A causa di a so maladizioni un
mostru marinu tarrurizeghja i cavaddi chì trainanu u carru di Ippolitu è quisti,
imbizzarriti, travolgonu u ghjovanu tumbendu lu. Artemidi rivela à Teseiu a
virità è prumetti di vindicà u so leali è divotu Ippolitu cumpurtendu si à u
stessu modu in i cunfronti di un fideli di Afrudita. Sicondu un'antra virsioni
di a lighjenda Fedra dici à Teseiu chì Ippolitu l'hà furzata è l'eroi uccidi u
figliu incù i so mani: a donna dopu si toglii a vita vinta da u rimorsu. Grazia
à sta lighjenda si sviluppò ancu un cultu di Ippolitu, assuciatu à quiddu
d'Afrudita: i ghjuvanetti incù u prugettu di spusà si li uffriani ciuffi di i so
capeddi. I siguaci di u cultu cridiani chì Asclepiu avissi fattu risuscità à
Ippolitu, chì dopu avè assuntu u nomu di Virbiu era andatu à viva in una furesta
sacra in i circonda d'Ariccia in u Laziu.

Sicondu certi fonti, Teseiu participò à a spidizioni di l'Argunauti, ancu s'è
Apolloniu Rodiu in l'Argonautichi susteni inveci chì à l'ebbica di a spidizioni
Teseiu si truvava sempri in u mondu di i morti. Incù Fedra, Teseiu inghjinirò
Acamanti, chì fù unu di i guerrieri grechi chì duranti a guerra di Troia si
nascosini à l'internu di u cavaddu di legnu. Si dici chì Teseiu murì uccisu da u
rè di Sciru Licomedi chì, accurdatu si incù Menesteu chì avia usurpatu u tronu
di Atena duranti l'assenza di l'eroi, u ghjittò incù una trappula da una
scugliera di a so isula. Sicondu Virghjliu, dopu a morti à Teseiu fù imposta di
novu a punizioni, è quista volta par sempri, chì dighjà avia duvutu subiscia
quandu scesi da vivu in l'Adi.



https://co.wikipedia.org/wiki/Stedda_Diana

Venera (o Venere) hè a siconda pianeta di u Sistemu sulariu in ordini di
distanza da u Soli incù un' orbita guasi circulari chì a porta à compia una
rivuluzioni in 224,7 ghjorni terrestri. Piglia u nomu di a dea rumana di l'amori
è di a biddezza è u so simbulu astrunomicu hè a ripprisintazioni stilizata di a
mani di Venera chì teni un spichju (; Unicode: ♀).

Hè l'ughjettu naturali più luminosu in u celi nutturnu, dopu a Luna, incù una
magnitudina apparenti di -4,6, è par 'ssu mutivu hè cunnisciuta dipoi
l'antichità. Venera righjunghji a so massima brillantezza pocu prima di l'alba o
pocu dopu u tramontu è par sta raghjoni hè spessu stata chjamatu da populi
antichi a "Stedda Matttutina" o a "Stedda Visparina", finu à quandu Pitagora
idantificò in Venera u rispunsevuli di i dui apparizioni, quidda di a matina è
quidda di a sera.

Classificatu com'è un pianeta terrestra, calchì volti hè difinita com'è a
"pianeta coppiu" di a Terra postu ch'è i dui astri sò assà simili par quantu
riguarda diminsioni è massa. Eppuri, hè statu dimustratu chì par altri aspetti
hè piuttostu diffarenti da a noscia pianeta. A so atmusfera hè custituita
principalamenti da anidridi carbonica è hè moltu più densa di quidda terrestra,
incù una prissioni in superficia uguali à 92 atmusferi. A dinsità è a
cumpusizioni di l'atmusfera creani un impunenti effettu serra nantu à a so
superficia, chì ni faci a pianeta più calda di u sistemu sulariu.

Venera hè circundata da un spessu stratu di nivuli altamenti riflittenti,
cumposti principalamenti di acitu sulfuricu, chì impidiscini a visioni in luci
visibuli di a superficia da u spaziu. A pianeta ùn hè micca dutata di satelliti
o aneddi è hà un campu magneticu debuli, rispettu à quiddu terrestru.

Apposta ch'è a pianeta si trova vicinu à u Soli pò essa vista di solitu sultantu
par pochi ori è in a vicinanza di u Soli: duranti u ghjornu a luminusità sularia
a rendi difficiulamenti visibuli. Hè inveci molta luccicanti subitu dopu u
tramontu nantu à l'orizonti à punenti oppuri pocu prima di l'alba (Lucifaru)
versu livanti, di manera cumpatibuli incù a so pusizioni. Hà l'aspettu di una
stedda lucentissima di culori giaddu-biancastru, bedda più luccicanti ch'è
qualsiasi altra stedda in u firmamentu. L'ussirvazioni à u telescopiu hè
migliori quandu ùn hè micca cumplittamenti immersa in l'oscurità ma piuttostu in
i luci di a trabucinata o in pienu ghjornu, chì u cuntrastu cù u fondu celi hè
minori tandu è accunsenti una migliori parcizzioni di i picculi dittagli è di
l'umbratura di l'atmusfera, inoltri a pianeta in quiddi casi hè più alta nantu à
l'orizonti è a stabilità di l'imaghjini hè più impurtanti, chì hè menu
disturbata da u riverbaru di l'atmusfera terrestra. Particularamenti utuli in
l'ussirvazioni telescopica di Venera hè l'usu di filtri culurati par selezziunà
a luci à diversi lunghezzi d'onda, o di filtri neutri è pularizadori par
uttimizà a quantità di luci in l'ussirvazioni crepusculari, parmittendu di metta
in evidenza maghjuramenti i carattaristichi tenui di l'atmusfera di Vènera.

L'orbita di a pianeta hè interna rispettu à quidda di a Terra, è dunqua a vidimu
mova si altirnativamenti à livanti è à punenti di u Soli. A so elungazioni (a
distanza angulari trà un pianeta è u Soli) pò varià trà un valori massimu à
punenti è un valori massimu à livanti, è pò ghjunghja finu à 47°. I variazioni
di a so elungazioni massima sò duvuti più à a variazioni di a distanza trà Terra
è Soli ch'è à a forma di l'orbita di Venera è quandu l'elungazioni hè ampia
Venera pò firmà visibuli duranti parechji ori. Periudicamenti Venera passa
davanti o daretu à u Soli intrendu cusì in cunghjunzioni: quandu u passaghju
avveni daretu ni risulta una cunghjunzioni supiriori, mentri quand'eddu avveni
davanti si otteni una cunghjunzioni infiriori è a faccia alluminata di a pianeta
ùn hè micca visibuli da a Terra in nissunu mumentu di u ghjornu. U diamitru
apparenti di Venera duranti una cunghjunzioni infiriori hè di circa 64 sicondi
d'arcu.

L'eclittica nantu à l'orizonti hè u fattori più impurtanti par a visibilità di
Venera. In l'emisferu buriali l'inclinazioni hè massima dopu à u tramontu in u
periodu di l'equinoziu di branu oppuri prima di l'alba in u periodu di
l'equinoziu di vaghjimu. Hè impurtanti ancu l'angulu furmatu da a so orbita è
l'eclittica: infatti Venera pò avvicinà si à a Terra finu à 40 km è righjunghja
un'inclinazioni di circa 8° nantu à l'eclittica avendu un forti effettu nantu à
a so visibilità.

À parti u Soli, a Luna è (incù difficultà) Ghjovi, Venera hè l'unicu corpu
cilestu chì hè visibuli à ochji nudu ancu di ghjornu, sii puri à cundizioni chì
a so elungazioni da u Soli ùn sii micca troppu chjuca è ch'è u celi sii
abbastanza chjaru.

Cunnisciuta prubabilamenti dighjà in a preistoria, Venera fù ussirvata dopu da
tutti i culturi antichi, com'è i babilunesi chì a chjamàni Ištar, in onori di a
dea di l'amori, di l'erutisimu è di a guerra in a mitulugia babilunesa.
Egiziani, Grechi è Rumani distinguiani inveci l'apparizioni mattutini è serali
in dui corpi distinti, chjamendu la "stedda di a mattina" o "stedda di a sera",
è par quissa era chjamata Lucifaru quandu apparia prima di l'alba, è Vesparu
quandu apparia à punenti à u calà di u Soli. Par via di u so splindori, in molti
culturi, trà i quali quidda Maya, Venera ripprisintava una divinità è era
l'astru più studiatu in i so muvimenti in celi.

Fù Galileo Galilei u prima chì studiò Venera, ussirvendu la incù u so
cannuchjali. Riiscì à ussirvà i fasi, è à custattà chì quiddi erani simili à
quiddi di a Luna, dimustrendu a currittezza di a tiuria eliucentrica pridita
calchì dicenniu prima da l'astrunomu polaccu Niccolò Copernicu, chì sustinia chì
Venera era posta trà a Terra è u Soli è vuglìa intornu à quist'ultimu. À maiò
sustegnu di a tiuria ci era ancu l'ussirvazioni di Galileo di u diamitru
apparenti di Venera duranti i so diversi fasi, sicondu a so distanza da a Terra.
Eppuri, par ùn essa micca accusatu d'eresia da l'inquisizioni par cuntradiscia a
tiuria tulemaica, Galileo cuprì a so scuparta in una frasa criptica in latinu:
"Mater Amorum aemulatur Cinthyae figuras", chì voli dì "A mamma di l'amori
(Venera) imita i formi di Cinzia (a Luna)".

In 1677, Edmund Halley sughjirì di misurà a distanza Terra-Soli incù
ussirvazioni pruvinendu da parechji loca di a Terra, in particulari in
l'uccasioni di i transiti di Venera. Parechji spidizioni succissivi in varii
loca di u mondu parmittini di misurà a parallassi di u Soli in 8.85 sicondi
d'arcu. I transiti storichi di Venera funi particularamenti impurtanti di 'ssu
puntu di vista. Difatti unu di quissi, in 1761, parmissi à l'astrunomu russiu
Mikhail Lomonosov di fà l'iputesa di a prisenza di un' atmusfera annantu à
Venera.

U stratu spessu di nivuli è l'alta luminusità di a pianeta funi in passatu un
ostacolu seriu par circà d'individuà u so periodu di rutazioni incù i strumenti
dispunibili à quiddu tempu. Cassini è Francescu Bianchini ussirvàni Venera, è
mentri u prima iputizò un periodu di 24 ori, Bianchini tiurizò un periodu di 24
ghjorni. Eppuri William Herschel s'accorsi chì a pianeta era cuparta da un
spessu stratu di nivuli, è u periodu di rutazioni firmeti un enimma, ancu s'è in
u XVIII seculu, molti astrunomi pinsavani ch'eddu era di 24 ori, cunfurmendu si
à a tiuria pricidenti di Cassini. Ghjuvanni Schiaparelli fù u prima chì iputizò
un periodu diffarenti, tiurizendu ch'è, com'è Mercuriu, ancu Venera era in
rutazioni sincrona, "bluccata" da u Soli. Schiapparelli infatti cunclusi i so
studii l'11 aostu 1878, scrivendu: "Addiu bedda Afrudita, ormai a to rutazioni
ùnsarà più un sicretu"</ref>Errore Lua in package.lua alla linea 80: module
'Modulo:Citazione/Suggerimenti' not found.

In 1932 W.Adams è T.Dunham par via d'ussirvazioni spettruscopichi in
l'infrarossu, scuprarani linii di assurbimentu di u carboniu, chì permisero di
fà l'iputesa chì l'anidridi carbonica era priduminanti in l'atmusfera di Venera.

In 1961, duranti una cunghjunzioni, fù ussirvatu u periodu di rutazioni di
Venera incù u radiutelescopiu di Goldstone, in California, ancu s'è solu in u
1964 fù cunfirmata difinitivamenti a so rutazioni ritrugrada. Intantu, in 1962,
u Mariner 2 avia raghjuntu incù successu a pianeta, inviendu i primi dati
annantu à tampiratura supirficiali è a cumpusizioni atmusferica di Venera.



https://co.wikipedia.org/wiki/Serapias_neglecta

A Lingua di ghjallu (o lingua di ghjaddu) (Serapias neglecta) hè un fiore chì
face parte di a famiglia di l'Orchidaceae.

Hè una pianta erbacea bulbosa incù un fustu altu 15-30 cm. U so apparatu
radicale hè custituitu da dui rizotuberi ovoidali. E foglie, lungarine, di
culore verde-turchine, si trasformanu à pocu à pocu versu l'arice di u fustu in
brattee virdicce incù sfumature rossu-viulacee. I fiori, da 3 à 8, sò riuniti in
un'infiuriscenza breve è cumpatta. I sepali, ovatu-lungarini, è i petali, incù
una basa larga è un arice filiforme, formanu un elmu di culore
grisgiu-argintinu, incù nervature rosse. U labellu hè bipartitu in un ipochilu
di culore rossu-brunu, rinchjusu solu in parte da l'elmu tepalicu, incù duie
callusità basale lucichente, nittamente divergente, è un epichilu largu
(20-30 mm x 12-23 mm), à forma di core, di culore varievule da ocru à rossu
salmone, incù una densa lanughjina biancastra.

L'areale di 'ssa spezia d'orchidea hè circuscrittu à a Cruazia, a Grecia,
Corsica, a Francia sudorientale (Pruvenza), è à a fascia tirrenica di Liguria è
Tuscana. A lingua di ghjallu hè rara in Piemonte è in Emilia-Romagna.

A spezia face parte di u gruppu Serapias vomeracea (sizzione Bilamellaria). U
numeru cromusomicu di Serapias neglecta hè 2n=36.

Serapias neglecta pò dà vita à ibridi incù altre spezie di Serapias trà e quale:



https://co.wikipedia.org/wiki/Serapias_cordigera

A Lingua di diavulu (o Lingua di diavuli) (Serapias cordigera) hè un fiore chì
face parte di a famiglia di l'Orchidaceae. U nome scentificu deriveghja da a
latinu cor = core è gerere = purtà, incù un rifirimentu à a morfulugia coriforme
di l'epichilu di u labellu di u fiore.

A lingua di diavulu hè una pianta erbacea bulbosa, incù fustu altu 20-50 cm,
verde in fondu è russicciu in testa. L'apparatu radicale hè custituitu da 2, in
rari casi 3, rizotuberi. E foglie, lineare o lungarine, sò di culore verde incù
striature viulacee. E brattee sò argintine incù vinature purpurine. I fiori, da
5 à 10, rossu-brunastri, sò raggruppati in un'infiuriscenza densa. I sipali è i
petali sò uniti è formanu un elmu chì fascia guasi cumplittamente a basa di u
labellu; quellu hè bipartitu in un ipochilu guasi cumplittmente cupartu da
l'elmu tipalicu, dutatu di duie callusità basale lucide, purpureu-nirastre,
divergente, è un epichilu largu (19-32 mm x 12-23 mm), à forma di core, rivoltu
versu u bassu, incù una parte cintrale assai pilosa.

A lingua di diavulu hà un areale atlanticu-mediterraniu, chì si stende da a
penisula iberica è da u nordu Africa sinu à a Turchia. Hè abbastanza prisente in
Corsica. In Italia si trova soprattuttu in l'arie custiere tirreniche è annantu
à l'isule. Hè rara annantu à u virsante adriaticu, eccittuatu in Puglia induve
ellu hè abbastanza cumunu. Hè incerta a prisenza in Sicilia . In Francia
cuntinentale, si trova in Pruvenza.

Com'è a maiò parte di e spezie di Serapias si riproduce per impullinazione
entumofila grazia à l'opera di l'insetti pronubi chì si cullocanu à l'internu di
l'elmu tipalicu.

Serapias cordigera pò dà vita à ibridi incù altre spezie di Serapias trà e quale
:

A lingua di diavulu si sceglie da Serapias neglecta per via di a culurazione più
scura ch'è u labellu è per l'ipochilu guasi cumplittamente cupartu da l'elmu
tipalicu.



https://co.wikipedia.org/wiki/Scolopi

I Clerici Regulari Poveri di a Matre di Diu di e Scole Pie (in latinu Ordo
Clericorum Regularium Pauperum Matris Dei Scholarum Piarum), detti pupularmente
Scolopi o Piaristi, sò una cungregazione chjericale cattolica.

L'ordine hè statu fundatu da San Ghjiseppu Calasanziu in u 1597 è hè statu
ricunnusciutu da a Chjesa in u 1622. Calasanziu dete vita à un'attività
educativa di ispirazzione cristiana, ma micca confessionale. A scola era aperta
puru a i ghjudei è à illi un erenu micca custretti a cunvertese. A sò scola
popolare ed integrale era gratuita.

In à primavera di u 1597, u Calasanziu, membro di a Confraternita dei Dodici
Apostoli, visitò u carrughju di Trastevere in Roma è in à parrocchia di Santa
Dorotea aprì una scola parrocchiale chjuca, lo ispirò lo statu di abbandonu ed
ignoranza di i zitelli. Quella scola divenne l'iniziu delle Scole Pie. I
ghjuvanotti chi si unironu à lui in u corsu degli anni decisero di emettere voti
è di riunirsi in comunità. a Chiesa l'approvò come Congregazzione in u 1617 è
come Ordine incù un voto specifico in u 1622.

"u carisma calasanzianu si manifestò progressivamente è venne approvatu dalla
Chiesa come una missione educativa cristiana destinatu à i zitelli è à i
ghjuvanotti, condivisa in una comunità di vita religiosa è svolta da persone
consacrate à Dio, di preferenza sacerdoti". L'ordine fu sciolto per desiderio
dei Ghjesuiti, in quanto i so adepti veniva considerati troppo semplici in u
loro abbigliamento, ma dopu circa un lustro fu riauturizzatu da papa Pio IX.



https://co.wikipedia.org/wiki/Scala_di_Santa_Regina

A Scala di Santa Regina (o Scala di Santa Righjina) hè u nome datu à a via
stretta di circulazione trà u Niolu è a piaghja. U nome evucheghja e magnifiche
ghjirate in petre sculpite in a roccia granitica. Pare ch'una scala fusse stata
zuccata in a roccia. 'Ssu munimentu architittonicu ci arreca una testimunianza
di u sapè fà di l'omini, riguardu à a tecnica di a petra secca è di e pratiche
antiche, cum'è a muntagnera.

U stradellu parte da Corscia (810 m), un paese tipicu di pastori incù multiplici
paisoli, è cunduce sin'à a Funtana di i Vignenti (504 m), una funtana à l'orlu
di u stradone D84. U so tracciatu di cir a4 chilomitri, custighja u Golu annantu
à a so sponda manca in una scala di prima trinca scavata in a roccia di granitu
rossu. Intrattenutu è rinnuvatu, 'ssu stradellu anticu hè signalatu à l'orlu di
strada da un pannellu d'infurmazione di u Parcu naturale regiunale di Corsica.

U stradellu di a Scala di Santa Regina face parte di l'anticu stradellu di a
muntagnera, un stradellu millenniu chì culligava Aleria à Galeria, vene à dì
ch'ellu culligava a facciata orientale à a facciata occidentale di a Corsica.

Oghje, per ghjunghje in Calacuccia à traversu 'ssu situ eccezziunale, hè u
stradone D 84 chì cullega a regione di u Niolu dapoi Castirla. 'Ssa strada hè
dinù una di e vie d'accessu à u Parcu Naturale Regiunale di Corsica. A via
nuvella di a scala era stata aperta à a fine di u seculu XIX.

A Scala di Santa Regina hè unu tracone assai longu, selvaticu, un curridori
stranu di rocce di granitu rossu, di petricaghje è di ruccaglia. A rara
vegetazione hè ripprisintata per u più da a coria è u ghjineparu chì nasce
annantu à e parete rucciose, è omu si dumanda cumu chì ùn ci hè guasi micca
terra, è stranamente i rosumarini, chì 'ssa pianta ùn cresce micca dapertuttu in
u centru di l'isula. I lati di u fiume sò pupulati d'alzi è di qualchì Pinu
marittimu.

In fondu à e gole, u Golu hà criatu numerosi bagnatoghji naturali. Ùn sò micca
troppi friquentati da i statinanti cum'è in a valle d'Ascu à vicinu, chì u bagnu
ci hè interditu, chèi i sbiutamenti di l'acque di u rampale sò sempre pussibili.
E piazze di staziunamentu sò scherse longu à a scala.



https://co.wikipedia.org/wiki/Sartinese

Sartè hè una cumuna di u dipartimentu di a Corsica suttana. Hè a sottu
prifittura di u dipartimentu. A cità, incù 200 kilometri quatrati, hè l'ottesima
cumuna di Francia è a prima di Corsica pa a so stesa. In 1999 a so populazioni
era di 3400 abitanti.

A cità fù custruita annantu à un pitraghju sopra u golfu di u Vallincu par
scappà à parechji invasioni barbari. Sartè hè situata à 15 kilomitri di Prupià.
A rigioni hè travirsata par u Rizzanesu chì fala da u Monti Alcudina. A tarra hè
ricca di duminii viticuli (Fiumiciculu).

L'alti casi di granitu siparati da stretti pitrosi è liati da l'una à l'altra
incù picculi volti li dani un aspettu siveru. A cità hè chjamata "a più corsa di
i cità corsi".

Sartè hè dinò un locu di tradizioni riligiosi ancù i cunfraterni (cunventu di
San Damianu) è a cirimonia di u Catenacciu. Par u venaressantu un omu capuchjutu
è incatinatu faci u camminu di croci di Ghjesù. Hè una cirimonia chì attira
monda parsoni in a cità. S'hè ancu criatu un centru pulifonicu di musica corsa.
Si po ascultà u gruppu di "u coru di l'omini è Ghjuvan Paulu Poletti" chì sò
attori impurtanti di u "riacquistu".

In i primi annati di u seculu XVI, i quartieri di u Pitraghju è di Manichedda (a
vechja cità) funi cinti di rampali par parà l'invasioni di i barbari. In u
midievu, Sartè era u feudu di i putenti signori di a Rocca. Erani affidati à a
Republica di Genuva. Dopu a cità cascò sottu a duminazioni di qualchì famidda
putenti chjamata "sgiò". Si vedi à issa epica lotti arrabbiati par a pulitica. A
cità hè marcata dinò par a numicizia trà dui famiddi di sgiò in 1830. Tandu
Sartè fù insanguinata. Un trattatu di paci fù firmatu in dicembri 1834 incù un
generali di Nabulionu.

Sartè hè un locu induv'è l'omini preistorichi ci ani lasciatu monda stantari è
stazzoni. U più chì si ni trova hè in Paddaghju è in Filitosa (rigioni di
Sartè). A cità t'hà u so museu preistoricu riccu di i testimonii passati.

Si vedi u ponti di Spin'à Cavaddu chì hè unu di u più beddi ponti di Corsica.
Difatti, hè d'urighjina pisana, è micca ghjinuvesa.

Annantu à a cumuna, ci sò parichji turri ghjinuvesi: a Turra di Roccapina, a
Turra di Tizzà, a Turra di Senetosa.

Accadi chì Sartè fussi mintuvatu in a litteratura è a cultura corsa. Par asempiu
in i pruverbii:



https://co.wikipedia.org/wiki/San_Petrone

U monte San Petrone hè una muntagna situata in Corsica, in a regione di a
Castagniccia.

E pendite di 'ssu massicciu matticciosu sò cuperte à castagni vultati à u statu
di furesta, ciò chì li vale u nome di Castagniccia.

'Ssa regione di Corsica prisenta una forte densità di cumune incù i paesi
medievali appiccati à i spiculi è e punte di u massicciu. Hè oghje poca
pupulata.

U monte San Petrone occupa una pusizione cintrale in Castagniccia ; hè a più
vetta alta di l'inseme muntosu. Di forma tavulare, culmineghja à 1767 metri è
offre una vista di prima trinca annantu à parte assai di a Piana orientale.
Strapiomba e regione minore d'Orezza, Ampugnani, Rustinu è Vallerustie. Una
tavula d'orientamentu ci hè stallata. Delimiteghja a parte orientale di u
massicciu chì face parte di u parcu naturale regiunale di Corsica. U so virsante
occidentale dumineghja a Casaluna è s'affaccia à a regione di a Ghjuvellina incù
e Penne Rosse. Quandu u tempu hè hjaru, omu pò sculunnà ci u stagnu di
Chjurlinu. À u sudu, e Caldane sò spiccate da u monte San Petrone da a foce
d'Orezza (1296 m).

I fianchi settentriunali di u monte San Petrone sò cuperti da a parte nordu di a
furesta di Santu Petru d'Accia, zona naturale d'interessu eculogicu, faunisticu
è floristicu numinata "faiete di u massicciu di u San Petrone ". S'è i so
fianchi orientali è meridiunali prisentanu annantu à e so alture una roccia
nuda, sò invece buscosi è verdicanti à u pianu inferiore, cuperti per u più da
castagnete, prisente sottu à forma di frutteti o di ***taillis, in zona naturale
d'interessu eculogicu, faunisticu è floristicu numinata "Castagnete di a piccula
Castagniccia ".

Hè à u monte San Petrone (San Petru) ch'è parechji storichi lucalizeghjanu
l'anzianu Monte Nigeunu è u locu dettu Cellas Cupias chì omu ritrova in a
currispundenza di u papa Grigoriu u Maiò. Ma nissuna prova archeulogica ùn
permette di validà 'ssa ipotesi.

In fine di u seculu VI, Petru, vescu d'Aleria, ricevia di u papa Grigoriu Ia a
missione di custruisce una basilica è unu battisteriu annantu à i fianchi di u
monte Nigheunu, à u centru di i duminii puntificali di Cellae Cupiae.

Architettata à u nordu di u monte San Petrone à 1070 metri d'altitudine, a
basilica era stata aperta à u cultu in u 598, sottu à u nome di Santu Petru. Si
deve identificà incù a chjesa San Petru d'Accia. Trè anni dopu à unu presbiteriu
era annessatu à u palazzu principale.

Un stradellu di girandulata attraversa u massicciu da u nordu à u sudu, partendu
da Barchetta (A Vulpaghjola per righjunghje A Mazzola in u Boziu. A vetta hè
accessibile dapoi a Bocca di u Pratu (985 metri) induv'ellu passa u stradone
D71, o ancu à parte da Campidonicu paisolu di Ped'Orezza.

Unu stradellu hè accessibile da Loriani (paisolu di a cumuna di Cambia) per unu
percorsu equivalente.

U monte San Petrone hà datu u so nome à un tipu di casgiu corsu fabbricatu da
una Sarl situata in Castellu di Rustinu, una cumuna situata annantu à i fianchi
settentriunali di u monte San Petrone.

Hè unu casgiu à u latte di pecure, fattu à crudu, à pasta molla, fattu in una
casgiaghja, sguttatu eppo salatu à a manu. Si pò cunsumà in i 120 ghjorni
seguenti a so fabricazione. U so sapore hè dolce, simile à quellu di u casgiu
venachese.



https://co.wikipedia.org/wiki/Rocca_tarpea

A rocca Tarpea (latinu: Rupes Tarpeia o Saxum Tarpeiumi) hè a pareta rucciosa
posta nantu à u latu miridiunali di u Campidogliu à Roma, da a quali erani
lampati i traditori cundannati à morti, chì in 'ssu modu erani simbulicamenti
espulsi da a Cità.

Sicondu a tradizioni mitugrafica u Sassu tarpeu dirivaria da a figura eponima di
Tarpeia, chì, tradiscendu Roma, aprì à i Sabini di Titu Tazio a rocca di u
Campidogliu.

Da a rocca erani lampati più sottu in u Foru Rumanu quand'eddi erani stati
cundannati à morti, com'eddu hè accadutu par Spurio Cassio Vecellino chì, par
l'accusa di aspirà à divintà rè, fù cundannatu è ghjittatu da a rocca da i so
dui accusatori, i quistori Luciu Valeriu Potito è Cesone Fabio Vibulano.

Hè dinò nota a Rocca Tarpea par via di una citazioni latina: Arx tarpeia
Capitoli proxima (U sassu Tarpeu hè vicinu à u Monti Capitulinu). 'Ssa citazioni
hè aduprata par fà capiscia chì dopu à l'anori, si pò cascà lestru, o dittu
altrimenti ch'è più si codda, più si fala. L'equivalenti in corsu hè u
pruverbiu: Quand'è tù credi d'essa à cavaddu, ùn sè mancu à pedi.



https://co.wikipedia.org/wiki/Rittangulu

In giomitria, u rettangulu (o rittangulu) denota u quatrangulu cù tutti i so
anguli interni congruenti (è dunque ritti).

Da sta definizione segue ch'è in un rettangulu ognunu di i dui coppii di lati
opposti hè custituita da lati congruenti; in altre termini, i rettanguli sò
parallelogrammi particulari. I rettanguli sò ancu quadranguli ciclichi
specifichi: ponu esse definiti cum'è i quadranguli ciclichi avendu cum'è
diagunale dui diametri di u cherchju circuscrittu.

U quatratu hè un tipu di rettangulu particulare, caratterizatu d'avè tutti i
quattru lati congruenti. Di manera equivalente si dice ch'è l'inseme di i
quatrati hè l'intersezione di l'inseme di i rettanguli cù l'inseme di i rombi.

Per sottulineà ch'è un rettangulu ùn hà micca tutti i so lati congruenti cum'è
un quatratu, si dice ch'è un rettangulu hè una figura oblunga. Quandu si
prisenta un rettangulu in u pianu cartesianu è chì questu hà dui lati
sensibilmente più longhi di l'altri dui è disposti orizontalmente, si tratta
tandu di rettangulu largu; s'è invece i lati più longhi sò disposti
verticalmente si parla di rettangulu altu o di rettangulu suttile. A lunghezza
di i dui lati opposti più longhi hè chjamata lunghezza o basa di u rettangulu,
mentre a lunghezza di i dui lati più corti hè chjamata larghezza o altezza. Si
dice tandu ch'è l'area di un rettangulu hè data da u produttu di a so lunghezza
per a so larghezza, o puru da u produttu di a so basa per a so altezza. Per
esempiu l'area di urettangulu 5 per 4 presentatu in a prima figura hè 20, in
quantu 5 × 4 = 20.

S'è invece a basa è l'altezza di un rettangulu si denotanu rispettivamente cù b
{\displaystyle \,b\,} è h {\displaystyle \,h\,} per a so area A {\displaystyle
\,A\,} è per u so perimetru L {\displaystyle \,L\,} si hà

In giomitria si usa ancu rettangulu cum'è aghjettivu per specificà parechje
figure geometriche.



https://co.wikipedia.org/wiki/Riserva_naturale_di_l%27Isule_Finuchjarole

A riserva naturale di l'Isule Finuchjarola hè una riserva naturale di Corsica.
Classificata in u 1987, si stende annantu à una superficia di trè ettari è
pruteghje un arcipelagu cumpostu di trè isulotti à u nordestu di u Capicorsu chì
ghjova da situ di nidificazione per una spezia endemica di u mare Terraniu:
l'acula marina corsa.

U territoriu di a riserva naturale si trova annantu à a cumuna cismuntinca di
Ruglianu. Hè custituitu d'un arcipelagu di trè isulotti, l'Isule Finuchjarole,
vicinu à a costa à u nordestu di u Capicorsu. A superficia tutale di a riserva
hè di 3 ettari, ciò chì ne face a più chjuca di e riserve naturale di Corsica.

L'isulotti sò desertichi è cuperti da una vegetazione bassa è adatta à u sale.
Una torra genuvese fubbe edificata in u 1594 annantu à l'isulottu u più altu.

U scopu principale di a riserva naturale hè di pruteghje i siti di nidificazione
di l'acula marina corsa.

L'arcipelagu hè marcatu da a prisenza in abbundanza di finochju chì dà u nome à
l'arcipelagu. Ci sò dinù annantu à l'isulotti assai taravelli è porri
selvatichi.

Oltre l'acula marina corsa, numerose spezie d'acelli stanu annantu à
l'arcipelagu, in particulare u marangone, a terraghjola russiccia, a capinera
scupaghjola, a capinera curpettirossa, a capinera ochjirossa è l'acula marina.

Ci si trovanu dinù trè spezie di rettili : l'aciartula tirrenica
(rodulphisimonii) spezia endemica di l'arcipelagu, u Phyllodactylus europaeus è
a Tarentola Mauritanica è annantu à e rive, un molluscu minacciatu, a laparedda
maiori.

A riserva naturale hè gistita da l'Associu Finuchjarola-Punta di u Capicorsu. A
riserva face parte di a reta di e Riserve naturale di Corsica.

L'isule Finuchjarola sò un situ classificatu pruprietà di u Cunsirvatoriu di u
litturale.



https://co.wikipedia.org/wiki/Republica_Taliana

L'Italia, officialmente a Repubblica Italiana ("Republica Taliana"), hè unu
statu di l'Europa meridiunale. Cunfina à l'uvestu cù a Francia, à u nordu cù a
Svizzera è l'Austria è à l'estu cù a Sluvenia. In u sò territoriu ci sò dui
stati indipendenti: San Marinu è a Cità di u Vaticanu. Hè dinù taliana a cumuna
di Campione d'Italia in Svizzera. A capitale hè Roma. L'Italia muderna hè unu
statu dapoi u 1861 è una republica dapoi u 1946.

U territoriu hè furmatu da u versante sudu di l'Alpi, da a pianura padana è
veneta, da a penisula taliana prutesa in u Mare Terraniu, da dui isule
principali (Sicilia è Sardegna) è da altre isule minori. I Taliani adupranu
qualchì nome per chjamà a sò patria: la Penisola ("a Penisula", per
antonomasia), lo Stivale ("u Stivale", per a sò forma speciale) è il Belpaese
("u Bellu Paese", per a bellezza è a varietà di i paisagi è di l'opere
artistiche).

L'arricata di l'Italia à a civilisazione di l'Occidente hè immensa: l'Imperu
Rumanu è u Rinascimentu ne sò esempii. Oghje l'Italia hè una democrazia soda, hè
a sesta putenza ecunomica in u mondu è participeghja attivamente à e relazioni
internaziunali: difatti hè membru fundadore di l'Unione Europea, di a NATO, di u
Cunsigliu di l'Europa è di l'Unione Europea Occidentale, aderisce à e Nazioni
Unite (in u biennu 2007-2008 ne hè membru di u Cunsigliu di Sicurezza) è face
parte di u G8.

L'etimulogia di u nome, siconda una tesi, deriva da u grecu italós, che
significa toru come forma impuculisca di l'Umbru vitlu (vitellu). Tale
etimulogia di urighjine greca significa "terra di u vitellu".

D'un puntu di vista amministrativu a Republica Taliana hè divisa in 20 regioni
(regioni). E regione sò divise in pruvincie (province), chì sò 110, è e
pruvincie sò divise in cumune (comuni), chì sò 8101.



https://co.wikipedia.org/wiki/Repubblica_Italiana

L'Italia, officialmente a Repubblica Italiana ("Republica Taliana"), hè unu
statu di l'Europa meridiunale. Cunfina à l'uvestu cù a Francia, à u nordu cù a
Svizzera è l'Austria è à l'estu cù a Sluvenia. In u sò territoriu ci sò dui
stati indipendenti: San Marinu è a Cità di u Vaticanu. Hè dinù taliana a cumuna
di Campione d'Italia in Svizzera. A capitale hè Roma. L'Italia muderna hè unu
statu dapoi u 1861 è una republica dapoi u 1946.

U territoriu hè furmatu da u versante sudu di l'Alpi, da a pianura padana è
veneta, da a penisula taliana prutesa in u Mare Terraniu, da dui isule
principali (Sicilia è Sardegna) è da altre isule minori. I Taliani adupranu
qualchì nome per chjamà a sò patria: la Penisola ("a Penisula", per
antonomasia), lo Stivale ("u Stivale", per a sò forma speciale) è il Belpaese
("u Bellu Paese", per a bellezza è a varietà di i paisagi è di l'opere
artistiche).

L'arricata di l'Italia à a civilisazione di l'Occidente hè immensa: l'Imperu
Rumanu è u Rinascimentu ne sò esempii. Oghje l'Italia hè una democrazia soda, hè
a sesta putenza ecunomica in u mondu è participeghja attivamente à e relazioni
internaziunali: difatti hè membru fundadore di l'Unione Europea, di a NATO, di u
Cunsigliu di l'Europa è di l'Unione Europea Occidentale, aderisce à e Nazioni
Unite (in u biennu 2007-2008 ne hè membru di u Cunsigliu di Sicurezza) è face
parte di u G8.

L'etimulogia di u nome, siconda una tesi, deriva da u grecu italós, che
significa toru come forma impuculisca di l'Umbru vitlu (vitellu). Tale
etimulogia di urighjine greca significa "terra di u vitellu".

D'un puntu di vista amministrativu a Republica Taliana hè divisa in 20 regioni
(regioni). E regione sò divise in pruvincie (province), chì sò 110, è e
pruvincie sò divise in cumune (comuni), chì sò 8101.



https://co.wikipedia.org/wiki/Religione_ebraica

U ghjudaisimu hè a tradizione, a cultura religiosa è u modu di campà di l'Ebrei,
custituiti da l'eredi di l'Israeliti avendu chittatu l'antica terra d'Israel
durante l'occupazione rumana ma ancu da qualche minurità cunvertite à lu filu di
u tempu è mischjati à 'ssa diaspora. U ghjudaisimu hè una religione monoteista.

Siont'è i so testi fundatori, in particulare u Tanakh, a fede di l'antenati
Israeliti è i so eredi, l'Ebrei, hè basata nant'à un' allianza trà Diu è
Abraham, rinuvellata dopu da Mosè.

L'Ebrei fundonu u ghjudaisimu nant'à a religion abrahamica, chì fiuriscerà dopu
in a Leghje Mosaica (a Torah), è scritture prufettiche (è Neviim) è l'astre
Scritture (dette Ketuvim). Queste scritture sò designate sopra l'acronimu
Tanakh, di u quale u testu hè a Bibbia.

'Ssa religione hè fundata nant'à u cultu di Diu, chjamatu YHWH, è chì ditene
ogni putere (Elohim). Hè u transcendente Signore di i signori (Adonaï). Hè
Unicu, onniputente, onnisciente, ghjustu è misericurdiosu.

U ghjudaisimu è una di è più anziane tradizione religiose monoteiste sempre
praticate oghje. I valori è a storia di u populu ebreiu sò a surgente d'astre
religione abrahamiche, cume u cristianesimu, l'islamu è u bahaisimu. Ma ùn hè a
basa di u samaritanisimu, chì hè una tradizione israelita cuncurrente.

Ci sò più o menu 13 millione ebrei in lu mondu, in più di 100 paesi. Di quelli,
Israel hè l'unicu paese di quale a religione officiale sia u ghjudaisimu, è a
religione di a maiò partita di a populazione.



https://co.wikipedia.org/wiki/Punk

U termine nascì da a musica punk rock, una musica roza, rumorosa, pocu
cumplessa, ribella è diretta, nata à mità di u sittanta in Inghilterra è in i
Stati Uniti incù gruppi cum'è The Stooges, Ramones, Sex Pistols, Dead Boys, The
Damned o Clash.

U currente però ùn era micca cunnisciuta ancu cum'è punk rock, perchè u termine
nascì qualchì annu dopu. Stu muvimentu musicale era dunque identificatu cum'è
una cuntinuazione di u garage rock di l'anni sissanta, generu à u quale
caratteristica era, per appuntu, un'essenza grezza è tantu diretta, rispettu à
altri generi di rock & roll. U generu pudia però esse definitu ancu cum'è hard
rock.

I gruppi in quistione eranu cusi ricunnisciuti cum'è garage rock, hard rock,
glam rock o simpliciamente rock & roll. Parechji gruppi di i primi anni sittanta
infatti, avianu tipichi elementi glam rock, in particulare i New York Dolls,
dopu Iggy Pop, ma ancu David Bowie, Roxy Music è altri. Sta prima fasa serà
chjamata "proto-punk". Sti gruppi connutavanu elementi stilistichi tipichi di u
punk rock, ancu prima di a so nascita è dunque di u so ricunniscimentu. U
termine punk rock nascì versu a mità di u sittanta. Trà i primi à esse definiti
in tal modu seranu i Ramones, nati in u 1974. Cum'è molti altri gruppi di u
currente, i Ramones anu elementi tratti da u garage rock, surf, british invasion
è più generalmente rock & roll, uniti à sonurità grezze, distorte è prive di
tecnica strumintale. Affiureranu ancu altre gruppi cum'è The Heartbreakers, Dead
Boys è i The Voidoids. St'undata, ricunnisciuta cum'è a prima undata di punk
rock, serà identificata cum'è Punk 77, vale à dì l'undata di gruppi punk rock,
sviluppati versu a siconda mità di l'anni sittanta. St'undata cumprenderà gruppi
di parechje naziunalità, ma soprattuttu americani è britannichi.

Attualmente ci sò diverse tipulugie di punk, chì si differenzieghjanu per via di
a musica è di a vistitura. Pa indettu u crust punk, sottugeneru di u hardcore
punk è di u anarcho punk, contaminatu da u metal estremu. Stu generu, natu in
Inghilterra in i primi anni uttanta, prisenta à spessu testi pessimisti è
cuncintrati annantu à temi suciali è pulitichi. A vistitura hè varia rispettu à
u classicu punk. I capelli sò più longhi è spessu accumpagnati da dreadlocks, i
vistuti sò simili à u punk originale ma incù l'aghjunta di toppe è spille.



https://co.wikipedia.org/wiki/Pruvincia_di_Olbia_%C3%A8_Tempiu

A pruvincia di Olbia-Tempiu (pruìncia di Tarranóà-Tèmpiu in gadduresu,
provìntzia de Terranòa-Tèmpiu in sardu) hè una pruvincia taliana di a Sardegna.
Affacciata à nordu nantu à i bocchi di Bonifaziu, un strettu canali ch a sipara
da a Corsica, è à livanti annantu à u mari Tirrenu, cunfina:

U tarritoriu pruvinciali cumprendi a rigioni storica di a Gaddura (eccittuatu i
cumuni di Viddalba è Erula, chì sò firmati in Pruvincia di Sassari), inclusa a
costa nordu-uriintali di a Sardegna (trà a quali a Costa Smeralda), l'Arcipelagu
di a Maddalena. Sò inoltri cumpresi in a Pruvincia a parti sittintriunali di a
rigioni storica di u Montacutu, una piccula parti di i Baronii è u virsanti
uriintali di u Lavu di u Coghinas.

Di u tarritoriu pruvinciali facini parti 9 Sistemi Lucali di u Travagliu,
sicondu a classificazioni uparata da l'ISTAT nantu à a basa di u Censimentu di
l'annu 2001:

In seguitu à a leghji rigiunali n. 9 di u 2001 è succissivi intigrazioni, hè
stata effittuata una nova ripartizioni di u tarritoriu di a Rigioni Autunoma di
a Sardegna, chì hà purtatu u numaru di i pruvinci da quattru à ottu. I mudifichi
ani assuntu piena uparatività à parta da maghju 2005, quandu si sò svolti
l'alizzioni par rinnuvà tutti i Cunsigli pruvinciali.



https://co.wikipedia.org/wiki/Pruv%C3%ACnzia_di_S%C3%A0ssari

A cità di Sassari, capitala di 'ssa pruvincia, hè d'urighjini nuragica. Hè a più
cità impurtanti situata in a parti nordupunenti di l'isula. Cumprendi à u nordu
a pianura di a Nurra, u prumuntoriu di Stintino è l'isula di l'Asinara chì
chjudini u golfu d'Asinara. À u sudu, si pò rimarcà una vasta vigata di muntagni
è l'altupiani d'urighjini vulcanica di u Logudoru.

In cità, parichji munimenti sò degni d'attinzioni : a cattidrali di stili goticu
è baroccu spagnolu, a ghjesia Santa Catalina, gotica incù influenzi di a
Rinascita. U centru di a cità hè a vasta Piazza d'Italia induva l'abitanti si
scontrani par a so tradiziunali spassiata. Da quà, a parsona pò falà longu à u
famosu Corsu Vittorio Emmanuele, à traversu à i picculi carrughji di a vechja
cità.

Oltri Sassari, si trova à Algheru, anziana cità catalana, attualmenti grandi
centru turisticu chì ni ci voli à ramintà l'attività di pesca è l'attività
agricula di i so circonda fertili.

Più à livanti, sempri in bordu di mari, si drizza Castelsardu chì a so vechja
cità medievali hè bedda cunsirvata.

U 9 maghju di u 2005, 25 cumuni di a pruvincia di Sassari ni sò stati staccati,
dopu à l'alizzioni pruvinciali, par custituiscia l'escinziali di a pruvincia
d'Olbia è Tempiu di pocu criata in a rigioni storica di a Gaddura.

Algheru · Anela · Ardara · Banari · Benetutti · Bessude · Bonnanaro · Bono ·
Bonorva · Borutta · Bottidda · Bultei · Bulzi · Burgos · Cargeghe · Castelsardo
· Cheremule · Chjaramonti · Codrongianos · Cossoine · Erula · Esporlatu ·
Florinas · Giave · Illorai · Ittireddu · Ittiri · Laerru · Mara · Martis ·
Monteleone Rocca Doria · Mores · Muros · Nughedu San Nicolò · Nule · Nulvi ·
Olmedo · Osilo · Ossi · Ozieri · Padria · Pattada · Perfugas · Ploaghe · Porto
Torres · Pozzomaggiore · Putifigari · Romana · Santa Maria Coghinas · Sassari ·
Sedini · Semestene · Sennori · Siligo · Sorso · Stintino · Tergu · Thiesi ·
Tissi · Torralba · Tula · Uri · Usini · Valledoria · Viddalba · Villanova
Monteleone



https://co.wikipedia.org/wiki/Pistacia_lentiscus

U listincu (o lustincu) (Pistacia lentiscus) hè un arburettu chì faci parti di a
famiglia di l'Anacardiaceae.

U listincu, com'è a scopa, l'arbitru o a ghjinestra, hè una pianta cumuna è
tipica di a machja corsa.

L'oliu hè sempri statu ottinutu in i rigioni di u Mediterraniu, à parta da
l'ugliastru, eppo dopu, à parta da a variità cultivata: l'alivu. Ma in i tempi,
si facia dinò, in Corsica com'è in Sardegna, un oliu di listincu. Si cugliia i
picculi bachi di u listincu è si mittiani in una sporta. Dopu à a racolta, 'ssi
bacareddi sò missi, beddi sparti, in un locu apartu duranti trè o quattru
ghjorna. À u capu di qualchì ghjornu, i baghi perdini un pocu di a so acqua è
diventani vizzi. Dopu si cacciani i vetti è i casci. Si caccia dinò a pula chì
hè attaccata à i bachi. Dopu i bachi chì fermani si mettini in acqua è si facini
bodda in una paghjola duranti una meza ora. Tandu si pò veda un dipositu
niricciu annantu à i lati di a paghjola. È i graneddi diventani giaddi chjari.
Si caccia dopu a sciuma da i graneddi chì sò diventati gonfii. Eppo i graneddi
sò sfracicati.À la fini, s'otteni un oliu di culori verdi. 'Ssu oliu si pò
cunsirvà duranti parechji anni, è ancu sin'à un dicenniu.

In u Maroccu, 'ssu oliu di listincu s'usava contra i brusgiaturi o par calmà u
mal' di spinu. In casa, 'ssu oliu ghjuvava dinò par fà si u lumu. In parechji
paesi di l'Africa di u Nordu è di l'urienti, l'oliu di listincu era mischiatu
incù a pasta d'amanduli è a farina, par fabbricà speziu di buttirulu. In
Sardegna, l'oliu di listincu si manghjava annantu à u pani biscottu.

U lignamu di u listincu hè apprizziatu par travagli d'intarsiatura grazia à u
beddu culori rossu vinatu. In i tempi era imprudatu par pruducia carbonu
vigitali è ancu oghji hè apprizziatu par alimintà i forra à legna di i pizzarii
chì a so cumbustioni parmetti di righjunghja in tempi rapiti alti tampiraturi.

U listincu era usatu à spessu in Corsica par fà i sporti, com'è a murta o a
vetriccia. Si taglia à luna nova.

A resina di u listincu hè ditta masticu di Chio è in parechji lingui hè
disignata incù u terminu di masticu. Di culori giaddu, era usata in i tempi
com'è chewing gum ancu par a so azzioni benefica annantu à u cavu urali
(purificanti di l'alitu).

In Chio, chì hè u locu di pruduzzioni di a resina d'ottima qualità, hè pruduttu
un licori arumaticu dirivatu da a resina, incù funzioni dighjistivi, moltu
apprizziatu: u "Mastika".



https://co.wikipedia.org/wiki/Phoenicurus_ochruros

U codirossu (Phoenicurus ochruros (S.G.Gmelin, 1774)) hè un picculu aceddu chì
apparteni à a famiglia di i Muscicapidi.

A diminsioni hè quidda d'un passaru. U culori di u masciu hè grisgiu annantu à u
spinu, neru annantu à a vola, annantu à i buceddi è annantu à u pettu. A coda hè
rossu arancina è prisenta una tacca alari bianca. A femina hà culori più
smurzati chì tendini à u verdi aliva, ma teni a coda rossa.

U codirossu si nutrisci in i prata è in i lochi abitati. U so rigimu alimintari
hè cumpostu soprattuttu d'invirtibrati. Duranti u vaghjimu è l'inguernu manghja
ancu baga è picculi frutti. In i zoni custieri, induv'eddu friquenta i spiaghji,
si nutrisci ancu di picculi crustacei. Essendu puri misfidenti versu l'omu pò
accittà u cibu chì l'hè uffertu.

U codirossu nidificheghja in l'Auropa sana. I pupulazioni di l'Auropa
centru-sittintriunali sò migratrici. Ùn hè micca prisenti in gran'parti di
l'arcipelagu Britannicu è in Scandinavia. In Italia vivi in i zoni muntosi è si
sposta in pianura duranti l'inguernu.



https://co.wikipedia.org/wiki/Penni_Rossi

E penne Rosse sò un inseme muntosu di Corsica, in u massicciu di u monte Cintu.
Si trovanu annantu à e cumune di i Castiglioni, Upulasca, Moltifau, Ascu è
Corscia, culminendu à 2 180 metri d'altitudine à u monte Traunatu. E penne Rosse
strapiombanu e pieve di Ghjuvellina à livante è di Caccia à u nordu è à punente.

U nome corsu vene da l'aspettu russicciu di e penne Rosse, "penna" essendu dinù
u nome datu à e vette più alte d'una muntagna.

Sò situate in a Corsica occidentale anziana o "Corsica granitica", à punente di
u vicu depressiunariu chì sparte l'isula in duie parte. , e Penne Rosse sò unu
massicciu di granitu rossu incù i vertici frastagliati è incù una vegetazione
schersa, situatu à a punta d'una catena d'alte muntagne appiccatu à a dursale di
l'isula dapoi u monte Cintu è declinendu versu a depressione cintrale di Ponte à
a Leccia chì spicca e valle di l'Ascu è di u Golu. U massicciu à livante hè
postu à cavallu annantu à e limite di u Parcu naturale regiunale di Corsica è ne
face integralmente parte eccittuata a parte appartenendu à i Castiglioni.

U massicciu face parte di u bacinu virsante di u Golu, in a sponda manca, da
induve a vista annantu à e penne hè di prima trinca. A parte a menu difficiule
d'accessu di e penne Rosse appartene à a cumuna di i Castiglioni. Hè situata
nantu à u virsante di Ghjuvellina (à livante) è cuntene à u sudu e penne di a
Rundinaghja (1658 m) duminate da u Turrone (1929 m), è à u nordu a costa à i
Ghjuvelli (1863 m) in limita di a cumuna d'Upulasca induv'ella si situeghja a
Punta Cavallare (1736 m).

Più à u punente, in daretu di e penne, i vertici è creste s'inalzanu sin'à u
monte Traunatu (2180 m), u più puntu altu di u massicciu, chì stà à cavallu
annantu à e cumune di Castiglione è Ascu, è à u dente d'Ascu (2065 m, à cavallu
annantu à i cumune di Moltifau è Ascu).

Annantu à u virsante punente di 'ssa cresta (cumuna d'Ascu) chì cuntinueghja
versu u nordu annantu à l'umbrìa di a valle d'Ascu si trovanu numerosi altri
massicci di penne assai difficiuli d'accessu stendendu si versu u punente sinu à
u vallu di a Pinara.

'Ssa cresta s'indulcisce à u livellu di u monte Traunatu versu u sudupunente è
diventa tuttu à fattu debule aldilà di a Bocca Meria, in direzzione di u capu
Biancu (2562 m) è di u monte Cintu. Eppuru, u rilievu da sottu à 'ssa cresta
dimora assai scabrosu, annantu à u virsante nordu (cumunu d'Ascu) cum'è annantu
à u virsante sudu (cumune di i Castiglioni è Corscia).

L'accessu u più faciule si face dapoi i Castiglioni, per u vallu di a Terrivola
o u virsante sudu di a Rundinaghja, sin'à righjunghje a cresta di u monte
Traunatu (2180 m). U massicciu à livante hè accessibile dinù dapoi Upulasca in
un ambiente più ertu.

L'accessu à livante hè assai più longu è più scabrosu dapoi Ascu (per i pasciali
di Bradani eppo a bocca à a Scaffa chì permette di righjunghje u stradellu
venendu da i Castiglioni, o ancu via i valli di u Negrettu, di u Locuniellu o
ancu di a Pinara) è Niolu (via a Bocca à a Maria dapoi Corscia o a Scala di
Santa Regina).

U massicciu si situeghja annantu à u percorsu di a travirsata trà Corscia è i
Castiglioni o ancu trà Corscia è Ascu è cuntene l'anziana surghjente termale di
Vetta di Muru, à a punta di u vallu di u Locuniellu, in l'erpali à punente di u
monte Traunatu, à circa 1730 metri d'altitudine.



https://co.wikipedia.org/wiki/Penne_Rosse

E penne Rosse sò un inseme muntosu di Corsica, in u massicciu di u monte Cintu.
Si trovanu annantu à e cumune di i Castiglioni, Upulasca, Moltifau, Ascu è
Corscia, culminendu à 2 180 metri d'altitudine à u monte Traunatu. E penne Rosse
strapiombanu e pieve di Ghjuvellina à livante è di Caccia à u nordu è à punente.

U nome corsu vene da l'aspettu russicciu di e penne Rosse, "penna" essendu dinù
u nome datu à e vette più alte d'una muntagna.

Sò situate in a Corsica occidentale anziana o "Corsica granitica", à punente di
u vicu depressiunariu chì sparte l'isula in duie parte. , e Penne Rosse sò unu
massicciu di granitu rossu incù i vertici frastagliati è incù una vegetazione
schersa, situatu à a punta d'una catena d'alte muntagne appiccatu à a dursale di
l'isula dapoi u monte Cintu è declinendu versu a depressione cintrale di Ponte à
a Leccia chì spicca e valle di l'Ascu è di u Golu. U massicciu à livante hè
postu à cavallu annantu à e limite di u Parcu naturale regiunale di Corsica è ne
face integralmente parte eccittuata a parte appartenendu à i Castiglioni.

U massicciu face parte di u bacinu virsante di u Golu, in a sponda manca, da
induve a vista annantu à e penne hè di prima trinca. A parte a menu difficiule
d'accessu di e penne Rosse appartene à a cumuna di i Castiglioni. Hè situata
nantu à u virsante di Ghjuvellina (à livante) è cuntene à u sudu e penne di a
Rundinaghja (1658 m) duminate da u Turrone (1929 m), è à u nordu a costa à i
Ghjuvelli (1863 m) in limita di a cumuna d'Upulasca induv'ella si situeghja a
Punta Cavallare (1736 m).

Più à u punente, in daretu di e penne, i vertici è creste s'inalzanu sin'à u
monte Traunatu (2180 m), u più puntu altu di u massicciu, chì stà à cavallu
annantu à e cumune di Castiglione è Ascu, è à u dente d'Ascu (2065 m, à cavallu
annantu à i cumune di Moltifau è Ascu).

Annantu à u virsante punente di 'ssa cresta (cumuna d'Ascu) chì cuntinueghja
versu u nordu annantu à l'umbrìa di a valle d'Ascu si trovanu numerosi altri
massicci di penne assai difficiuli d'accessu stendendu si versu u punente sinu à
u vallu di a Pinara.

'Ssa cresta s'indulcisce à u livellu di u monte Traunatu versu u sudupunente è
diventa tuttu à fattu debule aldilà di a Bocca Meria, in direzzione di u capu
Biancu (2562 m) è di u monte Cintu. Eppuru, u rilievu da sottu à 'ssa cresta
dimora assai scabrosu, annantu à u virsante nordu (cumunu d'Ascu) cum'è annantu
à u virsante sudu (cumune di i Castiglioni è Corscia).

L'accessu u più faciule si face dapoi i Castiglioni, per u vallu di a Terrivola
o u virsante sudu di a Rundinaghja, sin'à righjunghje a cresta di u monte
Traunatu (2180 m). U massicciu à livante hè accessibile dinù dapoi Upulasca in
un ambiente più ertu.

L'accessu à livante hè assai più longu è più scabrosu dapoi Ascu (per i pasciali
di Bradani eppo a bocca à a Scaffa chì permette di righjunghje u stradellu
venendu da i Castiglioni, o ancu via i valli di u Negrettu, di u Locuniellu o
ancu di a Pinara) è Niolu (via a Bocca à a Maria dapoi Corscia o a Scala di
Santa Regina).

U massicciu si situeghja annantu à u percorsu di a travirsata trà Corscia è i
Castiglioni o ancu trà Corscia è Ascu è cuntene l'anziana surghjente termale di
Vetta di Muru, à a punta di u vallu di u Locuniellu, in l'erpali à punente di u
monte Traunatu, à circa 1730 metri d'altitudine.



https://co.wikipedia.org/wiki/Patri_nostru

U Patre nostru (o Patri nostru) hè a preghera cumuna à ogni cristianu. E parole
sò di a bocca di Gesù Cristu, cusì si leghje in u Vangelu di San'Matteu (6.9.13)
è ancu in quellu di San'Luca (11.2.4). Hè a preghera a piu cunnisciuta di a
riligione cristiana.

Inseme, e parulle "Patre Nostru" designanu Diu, u Patre (cumu ancu in a
tradizione ebrea). Mostra ancu ch'ellu ci hè una relazione di prossimità fra Diu
è quellu chi prega, cum'è frà un babbu è u so zitellu.

Dopu l'apertura (Patre Nostru), a preghera principia di listessa manera ch'è u
Kaddish, sanctificandu u nome di Diu. In u ghjudaisimu, u nome di Diu hè assai
importante, è centrale. Ùn hè micca solu una ticchetta chì permette d'identificà
à Diu, ma rifletta a so vera natura, profunda è plurale. «Ch'ellu sia
santificatu» hè una frasa passiva, dunque ùn hè micca quellu chì ora chì
santifica u nome di Diu, o almenu, ùn hè micca solu ellu, ma l'umanità entera.

Quessa dumanda più parsunala rompa a similarità cù u Kaddish. U primu pinseru
ghjè materiale : quellu di u pane. Ma in a tradizione cristiana, u pane ùn hè
micca solu qualcosa di materiale. Hè ancu un simbulu spirituale, cume in u
rituale di a communione.

U sensu di a parulla greca tradutta in corsu cume in a maioranza di l'astre
lingue, ἐπιούσιος (epiusios), hè scura. Ghjè quasi un hapax legomenon (parulla
impiegata solu una volta in a lingua scritta, in un cuntestu particulare bè
precisu).

A parulla «debitu» hè una traduzzione di una parulla aramaicu vulendu ancu dì
«peccatu». A scelta di a parulla «debitu» pè a traduzzione, in piazza di
«peccatu», pò mostrà una certa concezzione di u peccatu cume occasione mancata
di fà u bè.

«Cum'è no i rimettimu à i nostri debitori» mostra l'importanza di u perdonu in a
religione cristiana. Ci vole à perdunà ancu à i so nemichi.

In u testu grecu, a parulla «male» pudià esse neutra (è vole dì u male in u
sensu generale) o maschile (è designà «quellu chì hè male», dunque Satanassu).
Pè Ghjuvanni Calvin, difatti, ùn ci sarianu tante sfarenze trà i dui.



https://co.wikipedia.org/wiki/Patri_Nostru

U Patre nostru (o Patri nostru) hè a preghera cumuna à ogni cristianu. E parole
sò di a bocca di Gesù Cristu, cusì si leghje in u Vangelu di San'Matteu (6.9.13)
è ancu in quellu di San'Luca (11.2.4). Hè a preghera a piu cunnisciuta di a
riligione cristiana.

Inseme, e parulle "Patre Nostru" designanu Diu, u Patre (cumu ancu in a
tradizione ebrea). Mostra ancu ch'ellu ci hè una relazione di prossimità fra Diu
è quellu chi prega, cum'è frà un babbu è u so zitellu.

Dopu l'apertura (Patre Nostru), a preghera principia di listessa manera ch'è u
Kaddish, sanctificandu u nome di Diu. In u ghjudaisimu, u nome di Diu hè assai
importante, è centrale. Ùn hè micca solu una ticchetta chì permette d'identificà
à Diu, ma rifletta a so vera natura, profunda è plurale. «Ch'ellu sia
santificatu» hè una frasa passiva, dunque ùn hè micca quellu chì ora chì
santifica u nome di Diu, o almenu, ùn hè micca solu ellu, ma l'umanità entera.

Quessa dumanda più parsunala rompa a similarità cù u Kaddish. U primu pinseru
ghjè materiale : quellu di u pane. Ma in a tradizione cristiana, u pane ùn hè
micca solu qualcosa di materiale. Hè ancu un simbulu spirituale, cume in u
rituale di a communione.

U sensu di a parulla greca tradutta in corsu cume in a maioranza di l'astre
lingue, ἐπιούσιος (epiusios), hè scura. Ghjè quasi un hapax legomenon (parulla
impiegata solu una volta in a lingua scritta, in un cuntestu particulare bè
precisu).

A parulla «debitu» hè una traduzzione di una parulla aramaicu vulendu ancu dì
«peccatu». A scelta di a parulla «debitu» pè a traduzzione, in piazza di
«peccatu», pò mostrà una certa concezzione di u peccatu cume occasione mancata
di fà u bè.

«Cum'è no i rimettimu à i nostri debitori» mostra l'importanza di u perdonu in a
religione cristiana. Ci vole à perdunà ancu à i so nemichi.

In u testu grecu, a parulla «male» pudià esse neutra (è vole dì u male in u
sensu generale) o maschile (è designà «quellu chì hè male», dunque Satanassu).
Pè Ghjuvanni Calvin, difatti, ùn ci sarianu tante sfarenze trà i dui.



https://co.wikipedia.org/wiki/Pateddu

U patellu (o Pateddu) (Daphne gnidium) hè un arburettu chì face parte di a
famiglia di e Thymelaeaceae.

Carattarizata da i rami assai eretti (circa un metru è mezu d'altezza), da un
fugliame densu è da picculi fiori bianchi u patellu hè una pianta chì cresce
soprattuttu in a machja meditarrania. Hè alta sin'à dui metri. Hè abbastanza
cumuna in e rigione di u Mediterraniu. U fiore di u patellu hè biancu. Face dinù
i granelli rossi.

U patellu hè cumunu in Corsica. Hè ancu chjamatu u luppatellu. A radica di u
patellu hè tossica è era usata in i tempi per a pesca in fiume: a radica era
pistata è u vilenu era lampatu in i fiumicelli o i pozzi per piscà e trutte. U
patellu era ancu adupratu per avvilinà i topi è i volpi. Per tumbà i topi, si
facia prima una tisana incù a radica di u patellu. S'aghjustava dopu una manata
di farina castagnina è i topi chì manghjavanu quella farina muriani. E fronde di
u patellu eranu usate dinù per alluntanà e mosche è disinfittà.



https://co.wikipedia.org/wiki/Paradossu_di_l%27ovu_%C3%A8_di_a_ghjallina

U Paradossu di l'ovu è di a ghjaddina (o Paradossu di l'ovu è di a ghjallina) hè
un paradossu filusoficu. U paradossu pò essa enunciata di a siguenti manera: Chì
hè ciò chì hè vinutu prima: l'ovu o a ghjaddina? S'eddu hè l'ovu, si rispondi
tandu: ma qual'hè chì hà fattu l'ovu? È s'eddu hè a ghjaddina, tandu si
rispondi: ma a ghjaddina veni da l'ovu. U paradossu nasci da u fattu cà nissuna
risposta sembra accittevuli. A prima minzioni di u paradossu di l'ovu è di a
ghjaddina hè stata fatta in u Milindapañha.

U paradossu hè statu studiatu da Aristotili (384 AC-322 AC). Cunclusi Aristotili
chì l'ovu è a ghjaddina sò nati tremindù à tempu.

À i ghjorna d'oghji, parechji soluzioni sò stati pruposti par solva u paradossu.
Una risposta scentifica muderna à 'ssu paradossu hè chì l'essaru chì nasci da un
ovu ùn hè micca tuttu à fattu identicu à l'ovu chì l'hà fattu nascia. Ci hè una
piccula diffarenza à ogni nascita, ancu s'è 'ssa diffarenza ùn pò micca essa
parcipita incù i nosci sensi. Una tali diffarenza si trasmetti dunqua di leva in
purleva, ancu s'è da una generazioni à l'altra, dui essari facini sempri parti
di listessa spezia. Ma à longa andà, a situazioni cambia, chì i picculi
diffarenza trasmissi da una generazioni à quiss'altra s'aghjustani è diventani
diffarenzi nutevuli è impurtanti. U risultatu hè chì à u capu di milla
generazioni par esempiu, dui individui ùn facini più parti di listessa spezia.
Sicondu 'ssa analisa, u paradossu di l'ovu è di a ghjaddina ùn saria ma cà una
istanza di un paradossu più anzianu, creatu da Aubulidi: u paradossu soritu,
ancu chjamatu u paradossu di a massa. Sicondu 'ssa risposta à u paradossu, un
ovu di a prima generazioni ùn faria micca parti di listessa spezia ch'è a
ghjaddina nata milla generazioni dopu. Par via di cunsiquenza, a quistioni: Chì
hè ciò chì hè vinutu prima: l'ovu o a ghjaddina? ùn avaria micca sensu in 'ssu
casu particulari.

U paradossu di l'ovu è di a ghjaddina hè statu mintuvatu da u Barbutu di Chera,
Ghjuvan'Andria Culioli, in un chjama è rispondi celebru:



https://co.wikipedia.org/wiki/P%C3%B2

U Pò hè un fiumu di l'Italia sittintriunali. A so lunghezza, 652 km, ni faci u
più longu fiumu intiriamenti cumpresu in u tarritoriu talianu, quiddu incù u
bacinu più stesu (circa 71 000 km2) è ancu quiddu incù a massima purtata à a
foci, ch'edda sii minima (assuluta 270 m3/s), media (1 540 m3/s) o massima
(13 000 m3/s).

Hà a so urighjina in Piemonti, bagna cinqui capilochi di pruvincia (in l'ordini
Turinu, Piacenza, Cremona, Ferrara è Rovigo) è marca par longhi tratti u cunfini
trà Lumbardia è Emilia-Rumagna, è ancu trà quist'ultima è u Venetu, prima di
sfucià in u mari Adriaticu in un vastu delta incù 6 rami. Par a maiò parti di u
so parcorsu u Pò scorri in un tarritoriu paru, chì piglia u so nomu (pianura o
vaddi padana).

U fiumu Pò era giugraficamenti cunnisciutu dighjà à i tempi di a Grecia antica
cù u nomu di Ἠριδανός Eridanós (da u quali u latinu Eridanus è u talianu
litterariu Eridano); à l'urighjina era usatu par rifariscia si à un fiumu
miticu, chì si truvava à l'ingrossu à u sudu di a Scandinavia, è chì s'era
furmatu dopu à l'ultima ghjaciazioni aurupea (Würm). I primi fonti storichi sò
in a tiugunia greca di Esiodu (VI seculu a.C. circa), com'è nomu di un di i
numarosi figlii di u titanu Uceanu incù a ninfa Teti, è da i quali diriveghjani
parechji noma di fiuma auropei. 'Ssu nomu fù ripresu dopu da u storicu Polibio
in u II seculu a.C., induva Eridanós era u nomu di u figliolu di Fetonte, cadutu
in un fiumu duranti una cumpetizioni di carri, tantu da attribuiscia li ancu a
porta di l'Ade, è veni à dì l'inferni, sicondu a mitulugia greca, oppuri u
titulu di principi dedicatu à i culti egizziani, in a storia antica di a prima
cità bagnata da u fiumu, Turinu. Eppuri, u nomu avaristi radichi sempri più
antichi apposta ch'è, sii in accadicu ch'è in sumericu, Eridu vulia dì
genericamenti locu o cità di cummandu situata vicinu à un fiumu, citendu, par
asempiu, un'umonima cità mesuputamica ricuddanti à u XX seculu a.C.; altri fonti
storichi ci narrani chì ci fù una piccula Eridu custruita ancu in i circonda di
u Delta di u Pò, annantu à u Mari Adriaticu; d'altra parti, u nomu Eridanós
cunteni l'antichissima radica semitica (*rdn), chì hè cumuna à parechji altri
noma di fiuma com'è Rodànu, Rènu, Dànubiu, Giurdànu. Ancu in Grecia inoltri,
esistia un fiumu omunimu Eridanos, chì bagnava a necropoli di Ceramico, vicinu à
Atena. I radichi rd è rdn, in i lingui semitichi, indicavani sempri una cità,
lucalità o rigioni vicinu à fiumu.

Par i celtu-liguri, u vechju Pò fù inveci chjamatu Bodinkòs o Bodenkùs, da una
radica induaurupea (*bhedh-/*bhodh-) chì significheghja "scavà", "renda
prufondu", a stessa radica da qualessa diriveghjani u tarmini "fossa",
indichendu cusì tutta a diprissioni giugrafica di a zona fluviali padana.
Dunqua, l'anticu nomu latinu Padus - da u quali l'aghjittivu padanu - dirivaria,
sicondu l'upinioni più diffusa, da a stessa radica ch'è bodinkòs; sicondu altri
parò, dirivaria da un'altra parola celtu-liguri, pades, indicanti una resina
prudutta da una qualità di pini bastardi particularamenti abbundanti vicinu à i
so surghjenti. U nomu attuali di Pò diriveghja, dunqua, da a cuntrazzioni di u
latinu Padus > Pàus > Pàu > Pò. In parechji lingui slavi (ceccu, sluvaccu,
polaccu, sluvenu, serbu, cruatu) ma ancu in i lingui rumanzi, com'è u rumenu, si
chjama sempri à spessu stu fiumu Pad o Padus.

U Pò traversa incù u so corsu gran' parti di l'Italia sittintriunali, da punenti
versu livanti parcurrendu tutta a Pianura Padana.

Nantu à i so rivi stani circa 16 milioni di parsoni è sò cuncintrati più di un
terzu di l'industrii è di a pruduzzioni agricula taliana, com'è più di a mità di
u patrimoniu zuutecnicu. Quissa faci di u Pò è u so bacinu una zona nevralgica
par l'intreia ecunumia taliana è una di l'arii auropei incù a più alta
cuncintrazioni di pupulazioni, industrii è attività cummirciali.

A surghjenti di u Pò si trova in Piemonti in a pruvincia di Cuneo nantu à l'Alpi
Cozie è più pricisamenti in a lucalità Pian di u Rè (cumuna di Crissolo) à i
peda di u Monviso (3.841 m), sottu à un grossu cantonu cù a placca chì ni
indicheghja l'urighjina. Arricchendu si nutevulamenti di l'apportu d'altri
innumarevuli surghjenti (ùn hè micca falsu d'affirmà chì "u Monviso stessu hè a
surghjenti di u Pò"), metti à scorra impituosu in l'umonima vaddi.

Da quì u fiumu sbocca in pianura dopu appena una vintina di km avvicinendu si di
i tarritorii di a cità di Saluzzo. In stu trattu parechji affluenti
arricchiscini a purtata di u fiumu chì entri par Pò in a pruvincia di Turinu
travirsendu ni u stessu capilocu. À Turinu u fiumu, bench'eddu aghji parcorsu
solu un cintunara di km da i surghjenti, hè dighjà un corsu d'acqua nutevuli
incù un lettu ampiu 200 m è una purtata media ghjà prossima à i 100 m3/s.

Vicinu à Bassignana, u fiumu punta difinitivamenti versu livanti par meritu ancu
di a forti spinta di u Tanaro, u so principali tributariu di dritta. Dopu sta
cunfluenza u Pò, oramai putenti in a purtata (più di 500 m3/s), entri in
tarritoriu lumbardu scurrendu in a pruvincia di Pavia. Pochi km à sudu di u
capilocu pavesu u fiumu ricevi u cuntributu essinziali di u Ticino, u so
principali tributariu par vulumu d'acqui, divintendu tandu navighevuli (grazia à
a so purtata tandu di più di 900 m3/s) ancu da grossi imbarcazioni sinu à a
foci.

Dopu sta cunfluenza u fiumu metti à scorra par parechji kilomitri in a zona di
cunfini trà Lumbardia è Emilia-Rumagna, bagnendu cità impurtanti com'è Piacenza
è Cremona, scurrendu à l'internu di a pruvincia di Mantova, ricivendu cuntributi
nutevuli da l'affluenti alpini Adda, Oglio è Mincio è multissimi altri fiuma
minori pruvinenti da l'Appinninu chì ni accrescini a purtata à più di
1.500 m3/s.

Ghjuntu infini in a zona di Ferrara u fiumu scorri annantu à a cunfina trà
Venetu (pruvincia di Rovigo) è Emilia-Rumagna, in a rigioni storica di u
Polesine.

Quì u fiumu principia u so ampiu delta (380 km2), dividendu si in 5 rami
principali (Pò di Maestra, Pò di a Pila, Pò di i Tolle, Pò di Gnocca è Pò di
Goro) è 14 bocchi; un ultiriori ramu sicundariu (u Pò di Bulani) chì traversa a
cità di Ferrara, hè tandu inattivu. U grandi fiumu sfocia tandu in u Mari
Adriaticu, attravirsendu tarritorii appartinenti à i Cumuni di Ariano in u
Polesine, Goro, Portu Tolle, Tagliu di Pò è Portu Viro.

U delta di u Pò, par u so grandi valori ambiintali, hè statu dichjaratu
patrimoniu di l'umanità da l'UNESCO.

In u so corsu in pianura u Pò si dividi à spessu in parechji rami furmendu
parechji isuli fluviali, a più grandi di quissi (escludendu quiddi prisenti à a
foci) essendu l'Isula Serafini, situata in i circonda di a foci di l'Adda à
Castelnuovo Bocca d'Adda, ma stesa circa 10 km2 à l'internu di a cumuna di
Monticelli d'Ongina.

Glubalamenti u Pò traversa (da a surghjenti à a foci) 13 pruvinci: Cuneo,
Turinu, Vercelli è Alissandria (rigioni Piemonti), Pavia, Lodi, Cremona è
Mantova (rigioni Lumbardia), Piacenza, Parma, Reggio Emilia è Ferrara (rigioni
Emilia-Rumagna) è Rovigo (rigioni Venetu). Sò 183 i cumuni chì toccani i spondi
di u fiumu, appartinenti à 13 pruvinci.

U bacinu idrugraficu di u Pò (ampiu circa 71.000 km2) copri gran' parti di u
virsanti miridiunali di l'Alpi è quiddu sittintriunali di l'Appinninu liguri è
toscu-emilianu di tali manera ch'è u rigimu di u fiumu hè mistu di tipu alpinu
(pieni tardu-braninchi è estivi è rilievi sottumarini invirnali) è appenninicu
(pieni braninchi è vaghjimali è rilievi sottumarini estivi). Eppuri privali
quantunque u rigimu appenninicu postu ch'è, à dispettu di l'alimantazioni estiva
da parti di i ghjacciali alpini, i minimi purtati si scontrani quantunqua in u
corsu di l'istati (di solitu in aostu), un finominu accintuatu 'ss'ultimi
dicennii par via di a a riduzioni prugrissiva di i ghjacciali alpini.

Ditarminanti in a furmazioni sò soprattuttu i tributarii piemuntesi di u Pò
(Dura Baltea, Sesia è Tanaro in particulari) è lumbardi (Ticino). Par cità
parechji asempii, duranti a piena di nuvembri 1994 u fiumu mustrò dighjà in
Piemonti, dopu a cunfluenza di u Tanaro, una purtata di colmu di più di
11.000 m3/s, guasi paragunevuli à quidda ussirvata dopu moltu più versu a vaddi
in u Polesine.

U stessu finominu avviniti dinò d'uttrovi 2000, sempri in Piemonti, induva u
fiumu suparò à parta dighjà da a cumuna di Valenza i 10.000 m3/s di purtata
massima di piena à causa soprattuttu di i cuntributi pisantissimi di Dura Baltea
è Sesia.

I valori massimi assuluti di purtata di u Pò sò stati raghjunti duranti i grandi
fiumari di 1951 è di 2000 incù massimi di più di 13.000 m3/s in u mediu-bassu
corsu.

L'inundazioni incausata da u Pò di qualessa s'hà nutizia certa ricodda à 204
a.C. sicondu ciò ch'eddu rapporta Titu Liviu. Da tandu sò noti 138 avvinimenti
(una media di circa 1 piena straurdinaria ogni 16 anni). Trà i più impurtanti si
ricordani:

Finu à a riforma attuata in u 2002, u Pò è i so affluenti erani sughjetti à
l'auturità di u Magistratu par u Pò, un organu di u Ministeru di i travagli
publichi talianu incù sediu à Parma, istituitu in 1955, dopu à a catastrofica
inundazioni di u 1954, par cuurdinà è, da u 1962, unificà i cumpitenzi di i
varii organi cumpitenti. Frà altru, ghjà in 1806 Eugenio di Beauharnais, Vicirè
d'Italia, avia istituitu un Magistratu civili par travagli generali chì
riguardani u grandi sistemu di u Pò. In seguitu à a riforma di 2002, currilata à
u dicintramentu di funzioni da u Statu talianu à i rigioni, l'intreiu Bacinu di
u Pò hè statu affidatu à un'agenzia interrigiunali dinuminata Agenzia
Interrigiunali par u fiumu Pò (AIPO), anch'edda incù u so sediu à Parma, chì li
sò stati trasfiriti i cumpitenzi di u vechju Magistratu incù in più parechji
novi cumpitenzi nantu à a navigazioni interna. L'AIPO hè un impresa strumintali
di quattru di i Rigioni chì cumponini u bacinu di u Pò: Piemonti, Lumbardia,
Emilia-Rumagna è Venetu. A Rigioni Vaddi d'Aosta è i pruvinci Autunomi di Trento
è Bolzano benefizieghjani d'uffizii lucali spiciali . A Rigioni Liguria è a
Rigioni Tuscana affidani a gistioni di i corsi d'acqua di u bacinu ricadenti in
i so tarritorii à l'AIPO par via di "prutucolli d'intesa" è "cunvinzioni"
particulari. L'attività di pianificazioni di u bacinu hè curata da l'Auturità di
Bacinu di u fiumu Pò (AdBPo), urganisimu mistu Statu talianu-Rigioni.

In ebbica medievali u ramu principali di u delta era custituitu da l'attuali Pò
Mortu di Primaro, chì s'hè furmatu in l'VIII seculu più à u sudu di u Padoa, chì
scorri à u sudu di i Vaddi di Comacchio è chì, da a mità di u XVIII seculu,
custituisci a parti tarminali di u fiumu Renu (anch'eddu un tempu affluenti di u
Pò) in u quali u Renu stessu fù cunvoltu dopu à a criazioni di u Cavo
Benedettino.

Ancu u Pò di Bulani, chì scorri à Ferrara, era un di i dui corsi principali: q
situazioni si prulungò finu à u 1152, l4annu di a fiumara di Ficarolo. A
suvitatu di forti è friquenti pricipitazioni, u fiumu rumpiti a diga di u nordu,
à Ficarolo, in l'tandu Transpadana Ferrarese; u corsu di u fiumu si mudificò è
cuminciò gradualamenti à assuma a so cunfurmazioni attuali.

U novu trattu, più brevi ch'è l'altri, induva l'acqua scurria più viloci,
divintò u corsu principali chjamatu Pò di Tramontana è dopu Pò di Vinezia,
diviendu da u Pò di Bulani à Pontelagoscuro, calchì chilomitru à u nordu di
Ferrara.



https://co.wikipedia.org/wiki/Nova_Calidonia

A Nova Calidonia (o Nova Caledonia) (in francesu: Nouvelle-Calédonie) hè una
cullittività francesa d'oltrimari particulari, situata in l'Uceanu Pacificu
suduccidintali. U so capilocu hè Nouméa. I so abitanti sò chjamati
Neucaliduniani.

Ughjettu di litica frà Gran' Britagna è Francia duranti a prima mità di u XIX
seculu, l'isula divintò pussidimentu francesu in 1853. Sirvì da culonia penali
par quattru dicennii à parta da u 1864.

A vita pulitica hè cumplicata da u fattu chì a pupulazioni indigena Milanesiana,
a cumunità Kanak, hè avali una minuranza (44%) à causa di u diclinu di a
pupulazioni è di l'immigrazioni sottu u duminiu francesu. U restu di a
pupulazioni hè cumpostu da i discindenti di i dipurtati francesi, cunnisciuti
com'è caldoches, è da una piccula minuranza estu-asiatica. Di a Nova Calidonia
facini parti ancu l'Isuli Loyauté (Marè, Lifou, Ouvea, Tiga, Mouli è Faiava) è
l'Isula di i Pini.

A rivindicazioni di l'indipindenza da parti di u "Front de Liberation Nationale
Kanak Socialiste (FLNKS)" principiò in u 1985. U FLNKS (vidatu da Jean Marie
Tjibaou, assassinatu in u 1989) dumandava a criazioni di un statu, chjamatu
'Kanaky'.

L'agitazioni purtò à una crescita di l'autunumia incù l'Accordi di Matignon di
1988 è l'Accordu di Noumea di 1998. Un referendum par l'indipindenza si tinarà
prima di 2014.

È situata à circa 1500 km à livanti di a costa australiana, in a zona
sudu-uccidintali di l'Uceanu Pacificu.

In 2010 si stima chì a pupulazioni aghji raghjuntu i 253.743 abitanti. Bona
parti di eddi stà in u capilocu Nouméa (in 2007 l'agglumeratu urbanu cuntava
circa 156.000 abitanti). I principali gruppi etnichi sò dui: quiddu milanesianu
(45,1% di a pupulazioni) è quiddu auropeu (34,1%). Esistini altri minuranzi trà
i quali quidda pulinesiana (11,6%) è quidda indunesiana (2,5%).

A lingua ufficiali di u paesi hè u francesu, è à tempu à quist'ultimu sò
prutetti altri lingui à liveddu naziunali: u kanaccu affirenti à l'aria
austrunesiana chì hà subitu molti influssi lessicali è funetichi da
l'indunisianu rindendu si simili à quiddu. À u liveddu turisticu, cummirciali è
insignatu puri in i scoli hè parlatu ancu l'inglesu com'è in u restu di u mondu;
sta lingua hà suscitatu moltu intaressu in u paesi data a grandi vicinanza incù
l'Australia.

L'attività ecunomica di maiò rilievu hè l'estrazzioni è l'elaburazioni di u
nicheli. In 2010 di stu metallu ni sò stati estratti 138.000 tonni. In u 2009 in
u Paesi si sò cuntati 99.000 intrati è un tutali di 141 milioni di dullari di
intrati grazia à u turisimu, un'antru sittori ecunomicu impurtantu. Par quantu
riguarda u sittori primariu, in u stessu annu sò stati cultivati 2.600 tonni di
granonu è 16.500 di noci di coccu; inoltri sò stati cuntati 90.000 buini, 37.000
suini, 12.000 equini è 600.000 vulatili. Infini, sò stati ricavati 16.618 metri
cubi di lignamu è 5.742 tonni di pesci. A reta stradali si stendi par 4.926 km.
In u capilocu, oltri à u portu più impurtanti di l'isula, si trova un aeruportu.
Circa 3 parsoni annantu à 10 ani accessu à internet.

L'arti principali hè a scultura, imprudata com'è urnamentu par i capanni à tettu
conicu. Si creani pilastri antrupumorfi alti ancu un metru è mezu è u tettu hè
impriziusitu da figuri di antinati oppuri dicurazioni astratti. Numarosu è
variatu hè u numaru di mascari, esibiti duranti i festi. Particulari sò i
picculi "testi-muneta" chì dicorani i scettri di cirimonia.

Di lugliu 2010 à u triculori francesu hè statu ufficialamenti affiancatu un'
insegna cuncipita da u Fronti di Libarazioni Naziunali Kanaccu è Sucialistu
(FLNKS), un partitu puliticu chì lotta par l'indipindenza di l'isula.

Sta bandera fù aduttata da u partitu in u 1980 è hè cumposta di trè fasci
orizuntali di uguali diminsioni. Da testa à fondu i culori sò u turchinu
(Pantone 286c), rossu (Pantone 032c) è verdi (Pantone 347c) incù a prisenza di
un chjerchju di culori giaddu (Pantone 102c) chì a lunghezza di u so diamitru hè
dui terzi di l'altezza di a bandera è spustatu versu u latu di u pinnonu. U
chjerchju hè burdatu di neru è à u so internu ci hè un disegnu di listessu
culori.

U turchinu simbulizeghja u celi è soprattuttu l'uceanu chì circonda l'isula. U
rossu rapprisenta u sangui virsatu da i kanacchii duranti a so lotta par
l'indipindenza, u sucialisimu è l'unità. U verdi simbulizeghja infini a terra è,
par estinsioni, l'antinati sippidditi sottu ad edda.

U discu giaddu rapprisenta u soli mentri u disegnu à u so internu hè una flèche
faitière, un tipu di freccia chì adorna i tetti di i casi di u postu, totem di
l'antichi paesi kanacchi.

Una culonia britannica in u Nordu America chjamata Nova Calidonia s'unì à
l'Isula di Vancouver par furmà a culonia di a Culumbia Britannica, chì s'unì
dopu à a Cunfiderazioni Canadesa è divintò una pruvincia di u Canada. U terminu
Calidonia hè u nomu latinu chì definia anticamenti l'attuali Scozia.

A Nova Calidonia hè dutata di un statutu spiciali, diffarenti da quiddu di
l'altri prubità stratarrituriali francesi. Hè amministrata da un Altu
Cummissariu. À u liveddu tarrituriali, u Guvernu hè asercitatu da un Cungressu
furmatu da i cumpunenti di l'assemblei pruvinciali, par un tutali di 54 membri.
I trè assemblei pruvinciali sò aletti à u suffraghju univirsali ogni 5 anni. In
u Parlamentu francesu a Nova Calidonia hè ripprisintata da un sinatori è dui
diputati.



https://co.wikipedia.org/wiki/Nebulosa_%C3%A0_emissione

Una nibulosa à emissioni (o nebulosa à emissione) hè un nivulu intarstiddari di
gasu iunizatu chì emetti luci di parichji culori. L'urighjina più cumunu di
l'iunisazioni sò fotoni à alta energia emessi da una stedda calda vicina. S'è a
stedda hè una ghjovana stedda massiccia, tipu O o B, a nibulosa hè chjamata
rigioni H II. S'idda hè prudutta da una stedda sfraiata in una nannara bianca, a
nibulosa hè chjamata nibulosa planitaria.

Di solitu, una ghjovana stedda iunizighja parti di u stessu nivulu da u quali
idda hè nata. Solu i grandi è caldi steddi poni rilascià a quantità d'energia
richiesta par iunizà una parti significativa di u nivulu. Più spissu, un ammassu
intrevu di ghjovani steddi cunveni in 'ssu scopu.

U culori di a nibulosa dipendi da a so cumpusizioni chimica è da u liveddu
d'iunisazioni. Par via di l'ampia privalenza d'Idrugenu in u gasu intarstiddari,
è i rilativamenti bassi energii richiesti par a so iunisazioni, monda nibulosi à
emissioni sò russi. S'idda hè dispunibili più energia, altri elementi poni essa
iunizati è sò pussibuli nibulosi verdi è turchini. Asaminendu u spettru di i
nibulosi, l'astrunomi ni diducini a so cumpusizioni chimica. A maiò parti di i
nibulosi à emissioni hè cumposta par circa u 90% da idrugenu, par u restu eliu,
ossigenu, azotu, è altri elementi.

Dui di i più belli nibulosi à emissioni visibili da l'emisferu buriali sò a
Nibulosa Laguna è a Nibulosa di Orione. U cumplessu nibulosu più lucicanti di u
celi hè inveci quiddu di a Nibulosa di a Carena.

I Nibulosi à emissioni ani spissu tacchi scuri chì sò u risultatu di nivuli di
polvara chì bloccani a luci. I cumbinazioni di nibulosi à emissioni è nivuli di
polvara "disegnani" formi chì s'assumigliani à ughjetti cunnisciuti, infatti
molti nibulosi portani u nomu di sti ughjetti, com'è a Nibulosa Nordu America o
a Nibulosa Conu.

Parichji nibulosi sò cumposti tantu da parti à riflissioni ch'è à emissioni,
com'è a Nibulosa Trifida.



https://co.wikipedia.org/wiki/Nebbiu

U Nebbiu hè una rigione di Corsica chì si stende intornu à San Fiurenzu, situata
à punente di u Capicorsu è à l'estu di a Balagna. L'etimulugia fattu ricullà u
nome di 'ssa rigione à a prisenza friquente di nebbia.

Sient'è Infcor u Nebbiu si definisce cusì : Antica cità chì hà lasciatu u nome à
a regione chì accinghje u golfu di San Fiurenzu, cumposta di l’Agriate, e pieve
di Santu Petru di Tenda, Muratu, Oletta è San Fiurenzu..

U Nebbiu hè delimitatu à u nordu da u golfu di San Fiurenzu, è per u restu da
una cresta muntagnosa stesa dapoi Guadalone annantu à linea di cresta
capicursina sin à a Serra di Tenda. Cumprende :

A parte cintrale di u Nebbiu hè occupata da a pianura di a Conca d'Oru. À u
nordupunente, u desertu di l'Agriate, si prisenta cum'è una vigata di valle
oghje sterile, trà basse linie di cresta. L'Agriate sò duminate da u monte
Genuva (418 m).

In u cuntestu di a furmazione di a Corsica, a rigione hè esciuta di ghjacimenti
marini furmati à u Mesuzoicu, à u mumentu di l'apertura di a mare Téthys, chì à
u cretaceu superiore si sò truvati carriati in altitudine incù ofiolite
ingenerate per cumprissione di a placca africana contru à a placca europea.

À l'estu di San Fiurenzu, scorre a Strutta, fiumicellu chì si lampa in mare in
Olzu. 'Ssu fiumicellu attraversa una zona geologica sedimintaria di u
sicundariu, di prima trinca incù e so culline calcarie à vette attundate è à
traversu e quale hà scavatu u so lettu, criendu scugliere bianche.

Versu u mare si trova imprighjunatu a puddinga di San Fiurenzu. Currisponde à
una spiaghja fussile di cotule rose datendu di a fine di u Terziariu o di u
principiu di u Quaternariu. 'Ssi terreni sò circundati da rocce anziane
granitiche in l'Agriate è u massicciu di Tenda à tempu cù altri affiuramenti
versu u Pignu. A più grossa struttura chì ferma currisponde à matticci
metamorfichi o matticci lustrati chì sò difatti à l'origine, rocce sedimintarie
chì sò state sottumesse à forte prissione à u mumentu di l'elevazione erciniane
eppo alpine. Ci vole ancu à mintuvà a prisenza di rocce verde basiche (gabbru è
serpentinita), è di striscione di calcarii cristallini (aspettu di marmeru).
L'inseme hè ricupertu in certi lochi di terreni quaternarii chì currispondenu à
l'alluvioni di e terrazze fiumarecce di e vadine di u Nebbiu.

Annantu à a Furmicaiola, fiumicellu chì si lampa in u Salinelle, u so affluente,
hè statu custruitu unu rampale furmendu u lavu di Padula.

In u Desertu di l'Agriate scolanu parechji picculi fiumi custieri, cum'è u Liscu
è u fiume Santu.

I stradoni D62, D82 è D5 facenu cunghjunzione à a foce di Santu Stefanu, à u
giratoghju ricente.

A rigione hè stata occupata da l'omu assai anticamente. Era abitata à u
Neuliticu cum'è ne tistimunieghjanu e vistighe di a so occupazione chì sò stati
scuperti à u Monte Revincu in l'Agriate, o ancu à u II millenniu a.c. cum'è
l'attestanu e pitture rupestre di a caverna Grotta Scritta in Olmeta di
Capicorsu, è prubabilmente più innanzu (à u seculu III a.c. in Cucuruzzu, à u
seculu V a.c. per Filitosa).

I prime cuntatti antichi incù i civiltà steriore si fecenu, in u Nebbiu, per unu
debulu cummerciu incù i navigatori mediterranii chì eranu i Fenici (impurtadori
di u pinu marittimu in a rigione), i Grechi, l'Etruschi è i Cartaginesi.
L'autoctoni cunsirvonu una vita riditata di l'età di u ferru.

Quandu elli invadiscinu a Corsica in 260 a.c] i Rumani ebbenu i cunflitti incù a
pupulazione di u Nebbiu, ch'è elli numinavanu i Nebolenses. Frà i numerose
battaglie, a ligenda hà ritenutu quessa detta "di u campu di e murte", vicinu à
a Mortella, in l'Agriate : e truppe di u centurione Caius Papirius inflissenu
una perdita greva à i "Korsi". A scuperta di tombe è di arme rumane pare
cunfirmà a tradizione.

Più di unu seculu dopu à, a pax romana s'era imposta in Corsica è u Nebbiu
sembra avè fattu parte di a culonia di Mariana (à u sudu di Bastia). I cità o
paesi antichi di a rigione parenu esse stati quessi :

A campagna di a pianura fubbe l'ogettu di un'impurtante sfruttamentu agriculu.
Annantu à 'ssi campi fubbenu inoltre custruite grande villae chì si ne trova
oghje e ruvine : caldane di Curone in Olmeta di Tuda, tombe di Vallecalle, è
cetera.

À u mumentu di a cristianisazione di l'isula, u Nebbiu si custituì in diocese, è
a custruzzione di cappelle predispunia à a futura organisazione amministrativa
in pieve. I Vandali, quandu elli invadiscinu a Corsica, impurtonu l'arianismu è
fubbenu senza dubbitu l'autori di u martiru di i dui santi lucali. San Fiurenzu
seria unu di i 46 veschi di l'Africa esiliati da u sinodu di Cartagine versu a
Corsica. À a so morte in u Nebbiu, darà u so nome à a futura cità custruita in a
Conca d'Oru. Santa Ghjulia era una ghjovana Cartaginese chì ricusò di rinuncià à
a so fede cristiana, à u mumentu di unu sbarcu à Nonza, mentre una festa pagana.
Morse crucifissata dopu à numerose turture frà e quale a sezzione di i seni.

Versu u 844, Boniface II di Tuscana, marchese di Tuscana è tutor Corsicæ,
abbandona l'isula à i Sarracini chì abbuttavanu e so coste dapoi u 714, è avianu
brusgiatu Nonza in u 734, distruttu a cità di Nebbiu in u 824.

À u principiu di u seculu XI 'ssa parte di a Corsica hè liberata di a preputenza
sarracina da a cualizione pisana-genuvese. U Nebbiu vivia sottu à unu rigimu
feudale populare assucendu u populu à l'affari, criatu da Ugu Colonna.

In u 1077, Grigoriu VII affida l'amministrazione di a Corsica à u vescu di Pisa.
L'isula cuntava tandu 6 diocesi : Aleria, Savone, Aiacciu, Mariana, Accia è
Nebbiu. In u 1092, u papa Urbanu II numineghja cum'è arcivescu Daibertus, vescu
di Pisa, chì diventa in carica di e 6 diocese corsi.

À u seculu XII, sullicitatu da i genuvesi, in u 1123 u papa Nucente II elevu à a
dignità arciviscuvale in u chjesa di Genuva, 3 veschi in Corsica, Mariana, Accia
è Nebbiu. Hè trà 1125 è 1140 ch'ella fubbe custruita a chjesa Santa Maria
Assunta più cunnisciuta sottu à u vucabulu di cattidrale di u Nebbiu chì si
trova à a limita di San Fiurenzu.

U Nebbiu currispondia à l'anziana diocese di San Fiurenzu. Quessa copria Santa
Giulia, Tenda è Tuda, pievi diventate in u 1789 rispittivamente cantone di
Nonza, cantone di Santu Petru di Tenda è cantone d'Oletta.

E cumune di u Nebbiu eranu e siguente : Barbaghju, Canari, E Ferringule, Muratu,
Nonza, Ogliastru, Olcani, Oletta, Olmeta di Capicorsu, Olmeta di Tuda,
Patrimoniu, Pieve, Poghju d'Oletta, Rapale, Rutali, San Fiurenzu, San Gavinu di
Tenda, Santu Petru di Tenda (chì cumprende u paese di Casta), Soriu, è
Vallecalle.

U Nebbiu era una pruvincia genuvese cumposta di cinqui pievi : Olmetta, Oletta,
E Ferringule, Santu Petru, è San Quilicu, di u presidiu di San Fiurenzu induve
risede u " tinente " è di a pieve Patrimoniu. In u duminiu ghjudiziariu, San
Fiurenzu è Patrimoniu rilevanu di a ghjuridizione di Bastia. A pruvincia di u
Nebbiu regia oltre e 5 pieve dighjà citate, i feudi di Nonza, Canari è Brandu.

U viscuvatu di Nebbiu cupria 5 pievi : Canari, Nonza, Patrimoniu, San Quilicu, è
Santu Petru.

thumb|A navata A chjesa Santa Maria Assunta (chjesa Santa Maria cum'ella hè
chajmata à spessu), hè l'anziana cattidrale di u Nebbiu. Hè stata eretta à u
seculu XIII. A chjesa servia di cattidrale à u viscuvatu di Nebbiu nanzu u 1789.

Per via di l'insicurezza di e coste è di a malaria chì ci era in i paduli
situati à u pede di a pughjola annantu à a quale hè custruitu u munimentu,
quellu fubbe abbandunatu da i veschi. À u principiu di u seculu XVI Monsignore
Giustiniani, vescu di u Nebbiu, fece riparà è accuncià a cattidrale. Malgradu
'ssi travagli, in u 1576, u munimentu hè dinù abbandunatu. U so campanile hè
distruttu à u seculu XIX à a seguita di una ristaurazione radicale di
l'edifiziu.

Inu 1611 Monsignore Ruscone face custruisce unu nuvellu palazzu viscuvale vicinu
à a cattidrale, palazzu distruttu, eppoi ricustruitu in u 1714 da Monsignore
Aprosio. In u 1722 si sà ch'è i travagli di intempiamentu fubbenu effittuati. In
u 1748 a cattidrale è u palazzu sò occupati da e truppe genuvese. l'ultimu vescu
fubbe Monsignore Santini da 1776 à 1801. À quell'epica u viscuvatu hè
incurpuratu à quellu d'Aiacciu.

À i ghjorni d'oghje u territoriu geugraficu di u Nebbiu si cumpone di u Cantone
di a Conca d'Oru, di u Cantone di l'Altu Nebbiu eccittuatu e cumune di Lama,
Petralba è Urtaca, è di a maiò parte di l'Agriate eccettuatu a parte occidentale
chì face parte di Palasca.



https://co.wikipedia.org/wiki/Natalellu_di_Rusiu

Natale Sarocchi, dettu Natalellu di Rusiu (Rusiu, 28 ghjugnu di u 1839 - Rusiu,
7 marzu di u 1916) hè statu un pueta corsu, chì hà scrittu puesie in lingua
corsa è taliana.

Natale Sarocchi hè esciutu d'una famiglia abbastanza asgiata, originaria di u
paese di Rusiu.

U so babbu, Stefanu Sarocchi dettu Cacarenu, era natu in u 1796. Pruprietariu di
boi, era un pueta in lingua corsa è taliana, "un omu pienu di spiritu", scrive
Roccu Multedo. A so mamma era nata in u 1808. Era maritatu incù Maria Antonia
Sarocchi detta Tolla, a so cucina di terzu, chì n'hà avutu ottu zitelli (4 masci
è 4 femine). A so prufissione fù quella di mulinaghju da u 1860 sinu à u 1914,
chì tandu u so mulinu fubbe distruttu da un incendiu.

Chjamatu da l'armata, scrisse tandu u sunettu Partenza, u so prima puema
cumpostu u 1a frivaghju di u 1861. Incaricatu di famiglia, in u 1866 fù liberatu
di tutta obbligu militarescu, à a vigilia di a guerra di 1870-1871.

Pueta dapoi a so zitillina, Natalellu era passiunatu dinù per a musica. In i so
puemi, parla di Smenticone, un famosu sunadore di viulinu chì friquintava u
paese di Rusiu à un'epica induve u paese ùn era culligatu incù u steriore da
nissuna strada. Un passaghju imprudata à spessu era l'ascensione di u Monte
Pianu Magiore (1451 m), trà Sermanu (Boziu) è Rusiu.

Cantore di Rusiu, Natalellu era unu pueta di lingua taliana è corsa guasi
cumplittamente sminticatu.

Eppuru, Benedettu Sarocchi li hà cunsacratu in u 1993 un assaghju sottu à u
titulu Natalellu Sarocchi, pueta di Rusiu, è Maria Francia Bereni-Canazzi ùn
l'hà micca sminticatu nemmenu in a so Inchiesta in San Lorenzu annantu à
l'opinione faccia à u Diavule

Autodidattu, avia imparatu solu à leghje è à scrive in talianu, a sola lingua
chì in usu à l'epica in litteratura.

Ùn cisserà in numerosi puemi, d'oppone si à u castigu ch'ellu era tandu u
banditismu. Parcipava ancu à e ghjustre puetiche di chjam' è rispondi incù
l'impruvisadori lucali. Natalellu hà parlatu dinù in versu, di a guerra di
1870-1871 guasi cù a manera d'unu currispundente di guerra.

Numerosi sò i so puemi chì sò stati stampati in Le Petit Marseillais, u Messager
Corse o A tramuntana à a quale Natalellu cuntribuì regularmente à a fine di u
seculu.

U so ultimu puema A guerra di u 1914 (A Vittoria di a Marna) in 70 strufate
fubbe cunsacratu à a guerra di 1914.



https://co.wikipedia.org/wiki/Nabulionu

Nabulionu Bonaparte (Aiacciu, 15 aostu 1769 - Isula di Sant'Elena, 5 maghju
1821) hè statu un puliticanti è militaru francesu, fundatori di u Prima Imperu
francesu. Ufficiali d'artigliaria è dinò generali duranti a rivuluzioni
francesa, divintò famosu com'è principali generali di a Francia rivuluziunaria
grazia à i vittorii ottinuti in u corsu di a prima campagna d'Italia. Dopu u
colpu di Statu di u 18 brumariu (8 nuvembri 1799) assunsi u puteri in Francia:
fù Prima Consulu da nuvembri di quidd'annu à u 18 maghju 1804, è Imperatori di i
francesi, incù u nomu di Nabulionu I (Napoléon Ier) da u 2 dicembri 1804 à u 14
aprili 1814 è di novu da u 20 marzu à u 22 ghjugnu 1815. Fù ancu prisidenti di a
Ripublica Taliana da u 1802 à u 1805, rè d'Italia da u 1805 à u 1814,
"mediatori" di a Ripublica Elvetica da u 1803 à u 1813, è "prutittori" di a
Cunfederazioni di u Renu da 1806 à 1813.

A disastrosa campagna di Russia (1812), marcò u tramontu di u so duminiu nantu à
l'Auropa. Scunfittu in a battaglia di Lipsia da l'alliati auropei d'uttrovi
1813, Nabulionu abdicò u 14 aprili 1814, è fù esiliatu in l'isula d'Elba. Di
marzu di u 1815, abbandunata furtivamenti l'isula, sbarcò à Golfe Juan, vicinu à
Antibes è riintrò in Parighji senza scuntrà oppusizioni, ricunquistendu u puteri
par u periodu dittu di i "Centu ghjorni", finch'eddu fussi difinitivamenti
scunfittu da a settima cualizioni in a battaglia di Waterloo, u 18 ghjugnu 1815.
Trascorsi l'ultimi anni di vita in esiliu à l'isula di Sant'Elena, sottu u
cuntrollu di i britannichi. Dopu a so caduta u cungressu di Vienna ristabilì in
Auropa i vechji regni prinabulionichi (Ristaurazioni).

Fù u prima rignanti di a dinastia di i Bonaparte. Spusò Ghjasippina di
Beauharnais in u 1796, è in sicondi nozzi l'arciduchessa Maria Luisa d'Austria,
l'11 marzu 1810, da a quali ebbi u so unicu figliolu lighjittimu, Nabulionu
Francescu, dittu u rè di Roma (1811-1832). A so figura hà inspiratu artisti,
littarati, musicanti, puliticanti è storichi, da l'Ottucentu à i ghjorna
d'oghji.

Nabulionu Bonaparte nascì in Aiacciu, in Corsica, pocu più di un annu dopu a
stipula di u Trattatu di Versailles di u 1768, incù u quali a Ripublica di
Ghjenuva lasciava mani libara à a Francia in l'isula, chì fù dopu invasa da
l'armati di Luigi XV è annessa à u patrimoniu parsunali di u Rè. A famiglia
Bonaparte appartinia à a piccula burghesia corsa è avia luntani urighjini nobili
tuscani (pari accirtatu chì l'antinati fussini immigrati in Corsica da Sarzana
in u XVI seculu, à u sirviziu di Ghjenuva).

U babbu di Nabulionu, Carlu Maria Bonaparte (Nabulionu cambiò a casata in
"Bonaparte" dopu a morti di u babbu, pochi ghjorni prima di spusà à Ghjasippina
è parta par a campagna d'Italia, una casata più cunforma à a lingua corsa),
avvucatu, diplumatu di l'Università di Pisa, avia effittuatu ricerchi araldichi
par ottena vicinu à i luntani parenti di San Miniato una patenti di nubiltà chì
li cunferissi pristigiu in Patria è li parmittissi di megliu purveda à a
struzzioni di i figlioli. In rialità ghjà in u so attu di battezimu, ridattu in
Aiacciu in lingua taliana, hè attistata a nubiltà di a famiglia è si riporta a
casata Bonaparte, prova chì ùn era micca difinitivamenti fissatu in a forma
Buonaparte, mentri in l'atti successivi, in talianu, rilativi à Paola è à Luigi
Nabulionu a casata, sempri in a forma Bonaparte, hè priciduta da a particedda
"de". Carlu Maria Bonaparte murì primaturamenti à causa di un tumori di u
stomacu, u 24 frivaghju 1785, à Montpellier.

A mamma era Maria Letizia Ramolino, discindenti di nobili tuscani è lumbardi. À
u mumentu di u matrimoniu, u 2 ghjugnu 1764, t'avia 14 anni, mentri u maritu ni
avia 18. U coppiu ebbi 13 figlioli, di i quali solu ottu sopravvissini: in più
di Nabulionu ci erani ancu i frateddi Ghjaseppu, Lucianu, Luigi è Ghjirolmu è i
sureddi Elisa, Paulina è Carulina. Nabulionu stessu disdignò in parechji
occasioni 'ss' ascendenzi illustri affirmendu ch'eddu vulia essa fundatori è
micca discindenti di simula nubiltà.

I dui parenti cumbattitini in a guerra frà i corsi è i francesi è Maria cumbattì
ancu quand'edda era incinta di Nabulionu, u so sicondu figliolu. U 15 aostu 1769
duranti a festa di l'assunzioni si ricò à a cattidrali d'Aiacciu, à u so ritornu
in casa, intornu à meziornu si accasciò dendu a luci à Nabulionu. Fù battizatu
dui anni dopu, u 21 lugliu 1771.

A 5 anni fù scrittu in una scola di zitiddina, ind'eddu studiò incù l'abati
Recco par quattru anni, in i quali riciviti educazioni ancu da u ziu,
l'arcidiacunu Lucianu.

Fù grazia à u titulu nubiliari ottinutu in Tuscana chì u babbu Carlu poti scriva
si à u Libru di a nubiltà di Corsica, istituitu da i francesi par cunsulidà a
cunquista di l'isula è, solu grazia à quidda scrizzioni, à l'ità di appena novi
anni, u ghjovanu Nabulionu fù ammissu u 23 aprili 1779, sempri dopu à
l'iniziativa di u babbu, à a Scola riali di Brienne-le-Château, in u nordu di a
Francia, ind'eddu firmeti finu à u 17 uttrovi 1784 (parechji storichi, par
isbagliu, ritenini finu à u 30 uttrovi di listessu annu). Par migliurà u so
francesu è priparà si à a scola, prima fraquintò par quattru mesa u culleghju di
Autun. I so studii funi financiati grazia à una borsa di studiu di dui milla
franchi.

Nabulionu à l'iniziu ùn si cunsidarava micca francesu è si sintia scomudu in un
ambienti induva i so cumpagni di corsu erani in massima parti pruvinenti di
l'alta aristucrazia transalpina, è u pigliavani di manera crudeli in ghjiru
schirzendu cù u so nomu chjamendu lu "a paille au nez = a paglia par u nasu"
(l'accusa di essa stranieri l'avaria parsiguitu par tutta a so vita). Quì
strinsi amicizia incù Louis-Antoine Fauvelet de Bourrienne, u so futuru
biografu, è in u frattempu u ghjovanu Nabulionu si didicò incù custanza à i
studii, riiscendu particularamenti bè in matematica.

Suvitò dopu l'idei ateisti di u culleghju, è cuntò eddu stessu chì à 11 anni a
so fedi intrampulò.

Dopu à u ghjudiziu pusitivu di u cavalieri di Kéralio U 22 sittembri 1784 u so
succissori, l'aspittori militaru Reynaud des Monts li cuncessi l'ammissioni à a
Regia Scola Militara di Parighji, fundata da Luigi XV annantu à cunsigliu di
Madame de Pompadour, ind'eddu ghjunsi a sera di u 21 uttrovi, partitu calchì
ghjornu prima di u 17. In 1785 pruvò à passà in a Marina, ma in seguitu à
l'annullamentu di l'asamini d'ammissioni di quidd'annu, passò in artigliaria,
disidarosu d'abbandunà i studii u più prestu è didicà si à a carriera militara.
Allughjava in una mansarda. Frà i so insignanti figurava Gaspard Monge, criatori
di a giumitria discrittiva.

Nabulionu ottensi dinò a nomina à sottutinenti à soli 16 anni è fù distaccatu, u
1º sittembri 1785, vicinu à un righjimentu d'artigliaria di stanza à A Fère,
com'è sottutinenti, par assuma a tinenza, pochi mesa dopu, vicinu à un
righjimentu di stanza à Valence, in u sudu-livanti di a Francia. À quiddi tempi
s'innamurò prima di Caroline, a figliola di Anna du Colombier è in seguitu di
Louise-Marie-Adelaide de Saint-Germain, in tremindù i casi fù rifiutatu. A so
prima rilazioni fù incù una prustituta In 1787 turrò à Parighji,è dopu viaghjò
in Corsica è infini righjunsi u righjimentu à Auxonne.

Frattantu u ghjovanu Nabulionu cuntinuava à ditestà sicritamenti a Francia è i
francesi è à cultivà a causa di l'indipindenza di a Corsica, com'è tistimuniatu
significativamenti da un scrittu soiu di 1787:

À u scoppu di a rivuluzioni in u 1789, Nabulionu, vintannincu è oramai ufficiali
di u rè Luigi XVI, riiscì à ottena una longa licenzia grazia à a quali poti
vultà si ni à u sicuru in Corsica. À quandu ghjuntu quà s'unì à u muvimentu
rivuluziunariu di l'isula assumendu u gradu di tinenti culuneddu di a Vardia
Naziunali. In 1791 s'innamurò di Manesca Pillet ma fù rifiutatu da edda, è dopu
à essa statu par parechji mesa à Auxonne u 1 ghjugnu fù inviatu in u 4º
righjimentu d'artigliaria à Valence incù u gradu di prima tinenti. Di
ghjinnaghju 1792 pruposi a so candidatura com'è tinenti culuneddu è fù elettu
(incù parechji dubbiti, u 28 marzu, in seguitu sarà mumintaniamenti retrucessu à
u rangu di capitanu. Par i so cuntinui viaghji in Corsica, suparendu u tempu chì
l'era cuncessu da a licenzia militara, risicò di essa cunsidaratu disartori,
priaccupatu vultò in Parighji in u stessu annu.

In u frattempu in Corsica infuriava a guerra civili scuppiata par appuntu in
1793. Dapoi 1792 dighjà l'eccessi rivuluzionarii è l'instaurazioni di u
"Tarrori" aviani spintu l'eroi naziunali di l'indipindenza corsa, Pasquali Paoli
(chì era riintratu triunfalamenti in u so Paesi in u 1790, dopu à u longu esiliu
chì l'era statu impostu da i Rè di Francia), à piglià i distanzi da Parighji è à
ripiglià a lotta par l'indipindenza di a Corsica. Accusatu di tradimentu è
visatu da un mandatu d'arrestu emissu da a Cunvinzioni naziunali u 2 aprili
1792, Paoli, u 17 aprili, appiddendu ni dirittamenti à tutta a pupulazioni corsa
affinch'edda difindissi a so patria è i so probbii dritti. A famiglia
Buonaparte, chì puri avia sustinutu Paoli à u tempu di a rivolta contru Ghjenuva
è dopu contru à l'Armati di Luigi XV (u babbu Carlu è forsi ancu a mamma
participàni accantu à Paoli à a battaglia di Ponti Novu contru à i francesi),
scelsi parò a causa francesa. Di frivaghju 1793 Nabulionu cummanda 350 omini di
l'11º battaglionu versu l'isula di a Matalena è u 22 frivaghju sbarca à Santu
Stefanu è l'attaccò. Ma ùn riiscì micca chì li mancò l'appoghju privistu di a
curvetta Fauvette.

Nabulionu fughjì rapidamenti in Aiacciu è da quì si ritirò incù a famiglia
intreia, accusatu di tradimentu, à Tulonu. U 12 sittembri 1793 ghjunsi à u
quartieri generali di Cartaux. In sei sittimani riurganizò i forzi par l'assediu
di a cità, priparò 100 pezzi di grossu calibru è raccolsi parechji ufficiali
cumpetenti. Incù l'appoghju di Gasparin, unu di i trè cummissarii à Tulonu,
riiscì à avè u cuntrollu di l'artigliaria d'assediu, è intantu divintò capu di
battaglionu, u 19 uttrovi. À Cartaux successi Doppet è dopu u capaci generali
Jacques François Dugommier. Tandu feci a cunniscenza di Andoche Junot chì dopu
sarà guvarnadori di Parighji. Dopu, u 1 dicembri hè numinatu da u generali
Dugommier aiutanti generali. Riiscì à cunquistà u forti di l'Eguillette,
chjamatu a piccula Gibilterra, è dopu l'altri forti di dicembri 1793, eppo
libarò u portu di Tulonu da i monarchichi è da i truppi inglesi chì
l'appughjavani; fù u so prima clamurosu è avvinturosu successu militaru, chì li
valsi a nomina à generali di brigata u 22 dicembri è l'attinzioni di u futuru
membru di u Dirittoriu Paul Barras, chì l'aiutarà dopu in a succissiva scalata à
u puteri. A so amicizia incù Augustin Robespierre, frateddu di Maximilien, u
libarò prima da l'arresti in casa custrettu in u 1794. Ma dopu u feci cada in
disgrazia u lindumani di u 9 termidoru è a cunsiguenti fini di u Tarrori. Fù
arristatu incù l'accusi di spiunaghju è dopu libaratu. I so avvinturi galanti u
portani à siducia Louise Gauthier, moglia di un diputatu è à fidanzà si, u 21
aprili 1795 incù Désirée Clary.

Eppuri a furtuna li fù favurevuli quandu u 13 vindemiaiu (5 uttrovi 1795) Barras
u numinò, à l'impruvisu, cummandanti di a piazza di Parighji, incù l'incaricu di
salvà a Cunvinzioni naziunali da a minaccia di i monarchichi (rialisti). Incù
l'aiutu di Gioacchino Murat à u cummandu di a cavaddaria, Nabulionu culpì
spiitatamenti i ribeddi scunghjurendu un novu colpu di Statu. In seguitu à u
trimenti successu, Barras u numinò generali di u Corpu d'armata di l'Internu.

In 1798 u Dirittoriu, priaccupatu par l'eccessiva pupularità è par u nutevuli
pristigiu di Bonaparte, l'affidò l'incaricu di accupà l'Egittu par cuntrastà
l'accessu inglesu à l'India è dunqua par dannighjà la ecunumicamenti.. Un
indiziu di a divuzioni di Nabulionu à i principii di l'Illuminisimu fù a so
dicisioni d'affiancà ghjenti incaricati di studii à a so spidizioni: a
spidizioni d'Egittu ebbi u meritu di fà riscopra, dopu cintunara d'anni, a
grandezza di quidda terra, è fù probbiu l'opara di Nabulionu à fà nascia a
muderna egittulugia, soprattuttu grazia à a scuparta di a Stela di Rusetta da
parti di i suldati à u suvitatu di a spidizioni. Nabulionu avia da parechji anni
accarizzatu l'idea di una campagna in urienti, sugnendu di suvità l'ormi di
Lisandru Magnu è essendu di l'idea ch'è "L'Auropa hè una tana di talpi. Tutti i
grandi parsunalità sò di l'Urienti".

A spidizioni iniziò u 19 maghju, quandu Nabulionu salpò da Tulonu à capu di
l'Armata d'Urienti, cumposta da più di 60 navi di guerra, 280 navi di trasportu,
16.000 marinari è 38.000 suldati.

Dopu à un'impurtanti vittoria in a battaglia di i piramidi, Nabulionu sciacciò i
mamelucchi di Murad Bey è intrendu à U Cairu divintò patronu di l'Egittu. Pochi
ghjorna dopu, u 1º aostu 1798, a flotta di Nabulionu in Egittu fù cumplittamenti
distrutta da l'ammiragliu Horatio Nelson, in a baia di Abukir, di tal' manera
chì Nabulionu firmeti bluccatu à terra. Dopu una ricugnizioni nantu à u Mari
Rossu, dicisi di ricà si in Siria, cù u pritestu di suvità u guvarnadori di Acri
Aḥmad à u-Jazzār Pascià chì avia pruvatu à attaccà lu. Ghjuntu parò u 19 marzu
1799 innanzi à San Ghjuvanni di'Acri, l'antica furtezza di i cruciati in Terra
Santa, Nabulionu persi più di dui mesa in un inutuli assediu è a campagna di
Siria si cunclusi incù un faddimentu.

Vultatu à U Cairu, Nabulionu scunfissi u 25 lugliu 1799 un' armata di più di
deci milla ottumani vidati da Mustafa Pascià à Aboukir, probbiu induva l'annu
prima era statu privatu di tutta a so flotta. Eppuri priaccupatu di i terribuli
nutizii chì ghjunghjiani da a Francia (l'armata in ripiigamentu annantu à tutti
i fronti, u Dirittoriu oramai privu di puteri) è cuscenti ch'è a campagna
d'Egittu ùn avia micca cunsiguitu i fini spirati, Nabulionu, lasciatu u cummandu
à u generali Kléber, si imbarcò in gran' sicretu u 22 aostu nantu à a fregata
Muiron (preda bellica exi viniziana) à a volta di a Francia.

U 9 uttrovi 1799 Bonaparte sbarcò à Fréjus è a so corsa versu Parighji fù
accumpagnata da l'entusiasmu di l'intreia Francia, certa ch'è u generali era
turratu in patria par assuma u cuntrollu di a situazioni oramai ingestibili è,
in effetti, era quista a so intinzioni. Ghjuntu in Parighji, riunì i cuspiratori
dicisi à rinvarscià u Dirittoriu. À u so latu si schieroni u frateddu maiò
Ghjaseppu è soprattuttu u frateddu Lucianu, tandu prisidenti di u Cunsigliu di i
Cinquicentu, chì incù u Cunsigliu di l'Anziani custituiscìa u puteri
lighjislativu di a ripublica. Di i soi Nabulionu riiscì à avè u membru di u
Dirittoriu Roger Ducos è soprattuttu Emmanuel Joseph Sieyès, u celebru autori di
l'opusculu Chì hè u Terzu Statu? è ideolugu di punta di a burghesia
rivuluziunaria. Inoltri, di i soi si dichjarò l'astutissimu ministru di l'estaru
Talleyrand è u ministru di a pulizza Joseph Fouché. Paul Barras, u membru più
influenti di u Dirittoriu dopu Sieyès, cuscenti di i capacità di Nabulionu,
accittò d'alinià si ancu eddu.

Quandu fù cunnisciuta a falsa nutizia di un cumplottu missu in opara par
rinvarscià a ripublica, Nabulionu riiscì à fà vutà à u Cunsigliu di l'Anziani è
à u Cunsigliu di i Cinquicentu una risuluzioni chì trasfiria i dui Camari u 18
brumariu (9 nuvembri) fora Parighji, à Saint-Cloud; Nabulionu fù numinatu
cummandanti in capu di tutti i forzi armati. Quissa fù fatta par evità ch'è
duranti u colpu di Statu calchì diputatu pudissi appiddà ni à i citatini
parighjini par difenda a Ripublica contr'à u tentativu di Nabulionu.
L'intinzioni di Nabulionu era quidda di purtà i dui Camari à vutà autunumamenti
u so sciuglimentu è a cissioni di i puteri in i so mani. ùn fù micca cusì: u
Cunsigliu di l'Anziani firmeti fretu à u discorsu impasticciatu di Nabulionu par
fà prissioni annantu ad eddu, mentri quandu Nabulionu intrì in a sala di u
Cunsigliu di i Cinquicentu i diputati li si lanciàni contru dumandendu di vutà
par renda è Bonaparte for' di leghji (ciò chì vulia significà l'arrestu è a
mannara). In u mumentu in u quali simbrava ch'è u colpu di Statu fussi prossimu
à a catastrofa, ghjunsi u frateddu Lucianu à succorra Nabulionu, chì in i vesti
di prisidenti di i Cinquicentu iscì da a sala è arringò i truppi firmati
aliniati fora, urdinendu li ch'eddi disperdini i diputati cuntrarii à u
frateddu. Memurabili fù u mumentu in u quali puntò a so spada à u coddu di
Nabulionu è dichjarò: "Ùn esitariu micca un attimu à uccida me frateddu s'è
sapia ch'eddu attentava à a libartà di a Francia". I truppi, cumposti in gran'
parti di veterani di i campagni di Nabulionu, à u cummandu di u cugnatu di
st'ultimu, u generali Charles Victoire Emmanuel Leclerc è di u futuru cugnatu
Gioacchino Murat, intritini incù i baiunetti innestate è dispersini i diputati.
In a sirata, i Camari funi sciolti è fù vutatu u dicretu chì assignava i pieni
puteri à trè consuli: Roger Ducos, Sieyès è Nabulionu.

Numinati consuli pruvisorii, i trè novi patroni di a Francia scrissini incù dui
cummissioni spiciali una nova custituzioni, a custituzioni di l'annu VIII chì,
ratificata incù un plebiscitu pupulari, lighjittimava u colpu di Statu.
L'evuluzioni di a rivuluzioni si ripurtava oramai versu formi di guvernu più
aristucraticu, dimustrendu si micca pratichevuli molti di i tiurii
rivuluziunarii emersi in a rivuluzioni. In u pinsamentu puliticu di Sieyès, u
Cunsulatu avaria divutu essa un guvernu di i nutevuli, chì avaria assicuratu a
dimucrazia à traversu un cumplessu equilibriu di puteri. Stu prugettu fù mandatu
à l'aria da Nabulionu u quali, puri in tiuria ditintori di u solu puteri
esecutivu, avia in rialità faciuli ghjocu par subranà u puteri lighjislativu chì
era frammintatu in quattru Camari.

Duranti l'esiliu à Santi Elena, Nabulionu sottuliniò parechji volti ch'è a so
opara più impurtanti, quidda chì saria passata à a storia più ch'è tutti i
battaglii vinti, saria stata u so codici civili. U Codici nabulionicu chì
lighjittimò bon' parechji di l'idei illuministichi è ghjusnaturalistichi, fù
spurtatu dopu in tutti i paesi ind'eddi ghjunsini l'armati di Nabulionu, fù
presu à mudeddu da tutti i Stati di l'Auropa cuntinintali. Istituita l' 11 aostu
1799, a cummissioni incaricata di ridighja u codici civili (cumposta da u
Sicondu Consulu Jean-Jacques Régis de Cambacérès è da quattru avvucati), fù
prisiduta moltu spessu da Nabulionu stessu, u quali ni lighjia i bozzi duranti i
campagni militari è inviava à Parighji, da u fronti, i so idei nantu à u
prugettu. U 21 marzu 1804 u Codici Civili immediatamenti ribattizatu Codici
Nabulionicu, intria in vigori.

U Codici eliminava definitivamenti i lasciti di l'Ancien Régime, di u
feudalesimu, di i assulutisimu munarchicu, è criava una sucità privalintamenti
burghesa è liberali, d'inspirazioni laica, chì ci erani cunsacrati i dritti di
uguaglianza, sicurezza è prubità. Trà i principi di a Rivuluzioni, erani
salvavardati quiddi di a libartà parsunali, di l'ugualità davanti à a leghji, di
a laicità di u Statu (dighjà garantita da u Cuncurdatu) è di a libartà di
cuscenza, di a libartà di u travagliu. U Codici era statu parò pinsatu è ridattu
soprattuttu par valurizà l'ideali di a burghesia; par quissa sirvia soprattuttu
à arrigulà quistioni riguardanti i cuntratti di prubità è a stessa
lighjislazioni riguardu à a famiglia era di natura contrattualistica. A
struttura familiari ch'è u Codici cunsacra era di tipu paternalisticu: u babbu
pò fà imprighjunà i figlioli par sei mesa senza cuntrollu di l'auturità è
amministreghja i bè di a moglia. Eppuri era garantitu u divorziu bench'è resu
cumplessu rispettu à l'ebbica rivuluziunaria.

A sera di u 10 uttrovi 1800 Nabulionu, mentri assistia à un'opara à u Théatre de
la République, saria divutu cada sottu i pugnalati di quattru sicarii, ma u
cumplottu fù svintatu à l'ultimu mumentu grazia à una suffiata, chì parmissi à a
pulizza d'intarvena arristendu tandu i quattru attentatori in u tiatru stessu.
L'avvinimentu passarà à a storia cù u nomu di cuspirazioni di i pugnali.

Pocu dopu, a notti di Natali di u listessu annu, Nabulionu, a moglia è a so
seguita scamponi miraculusamenti à un attentatu cù a dinamita in i stradona di
Parighji, mentri si ricavani à l'Opara. Nabulionu ni prufittò par metta fora
leghji i ghjacubini, molti di i quali funi esiliati in Guyana, è disperda i
munarchichi. L'oppusizioni ùn abandunava micca è s'ebbi nutizia di attentati in
priparazioni contru ad eddu. Infatti era udiatu sii da i ghjacubini, chì dopu i
misuri di ricunciliazioni naziunali, com'è l'amnistia generali è u drittu à a
riintrera par i nobili emigrati par scampà à u tarrori, timiani ch'eddu vulissi
ristaurà a munarchia, sii da i realisti, chì u cunsidiravani com'è l'usurpatori
di u lighjittimu suvranu Luigi XVIII.

Di marzu 1804, par dà un signali forti à i Burboni, chì cumpluttavani sempri par
vultà annantu à u tronu francesu, Nabulionu feci catturà à Ettenheim, piccula
cità di u statu di u Baden situata vicinu à a cunfina francesa, u duca di
Enghien, liatu à a famiglia riali esiliata, chì fù inghjustamenti accusatu di
cuspirazioni contru u Prima Consulu è fucilatu subitu dopu. L'avvinimentu
suscitò l'indignazioni di tutti i corti auropei par l'arruganti viulazioni di a
suvranità di un statu estaru da parti di a Francia è par a sorti risirvata à u
povaru duca, è cunferì un' ombra nigativa à l'imaghjini aurupea di Bonaparte, à
a quali quantunqua u Prima Consulu di tandu tinia multissimu. U generali Moreau,
implicatu in u cumplottu realistu ma idulu di i ghjacubini, fù inveci cundannatu
à soli dui anni di prighjò, successivamenti scambiati incù a pussibilità di
spatrià si in i Stati Uniti, da induva parò Moreau vultarà in 1813 par uniscia
si à l'armata russia è mora duranti a battaglia di Dresda.

Duranti l'assenza di Nabulionu impignatu in Egittu, i francesi erani stati
parechji volti battuti in Italia è in Alimagna da l'austriachi è da i russii à
Cassano di Adda, à Novi è nantu à u Renu. A Siconda cualizioni antifrancesa avia
rinvarciatu a Ripublica Napulitana di u 1799, fundata da i francesi, quidda
Rumana è a Ripublica Cisalpina. U 6 maghju 1800, sei mesa dopu u colpu di Statu
di u 18 brumariu, Nabulionu assunsi u cummandu di a cusidditta Armata di
riserva, distinata à essa trasfirita in Italia par rinvarcià a sorti di a
guerra. U Prima consulu vidò incù grandi abilità strategica a marchja di u so
armata; varcò l'Alpi à a bocca di u Gran'San Bernardu è colsi di suspresa
l'austriachi impignati in l'assediu di Ghjenuva. U numicu fù prestu battutu in a
battaglia di Montebello, mentri Nabulionu riintrò à Milanu. U 14 ghjugnu 1800
ebbi locu a dicisiva battaglia di Marengo.

Fù a più famosa di i battagli nabulionichi in Italia, aspramenti cumbattuta è
incù cunsiquenzi dicisivi. Nabulionu fù inizialamenti missu in difficultà da
l'attaccu austriacu è risicò a scunfitta, ma à ottu ori di sera a battaglia si
cunclusi incù a cumpletta vittoria di u Prima consulu. À rinvarcià a cunclusioni
di a battaglia fù l'arrivu in u prima dopu meziornu di i truppi di rinforzu di u
generali Louis Desaix chì parmissi à Nabulionu di contrattaccà incù successu
l'armata austriaca di u generali Michael von Melas, dighjà certu di a vittoria.
U generali Desaix murì duranti i fasi finali di a battaglia. In Milanu fù
pruvisuriamenti ricustituita a Ripublica Cisalpina chì sarà sustituita dopu à a
Cunsulta di Lione da a Ripublica Taliana (1802-1805).

In u 1802 Nabulionu fù pruclamatu Prisidenti di a Ripublica Taliana, titulu
ch'eddu cunsirvarà sinu à u 17 marzu 1805 quand'eddu assumarà quiddu di Rè
d'Italia, mentri u patriziu milanesu Francescu Melzi di Eril fù numinatu vice
Prisidenti.

Incù a paci di Amiens di 1802 ancu l'Inghilterra firmava a paci incù a Francia.
Nabulionu avia distruttu a nova cualizioni antifrancesa, assicurendu si ancu
l'appoghju di u zaru di Russia Lisandru I. Par dui anni l'Auropa fù finalmenti
in paci.

In 1802 Nabulionu vinditi una parti di u Nordu America à i Stati Uniti com'è
parti di l'Accordu nantu à a Louisiana: avia appena risoltu un grossu prublemu
militaru quandu l'armata, mandata à ricunquistà Santu Domingu, dopu à avè
affruntatu a rivolta iniziata da Toussaint Louverture, fù culpitu da a frebba
giadda. A rivolta fù quantunqua truncata. Incù i forzi di u Punenti in
cundizioni tali ch'eddi ùn pudiani micca agiscia, Nabulionu capì ch'eddu ùn
avaria micca pussutu difenda a Louisiana è dicisi di venda la (8 aprili 1803).
Ristabilì, in 1802, a schiavitù in i culonii francesi.

Dopu ch'è Nabulionu ebbi allargatu a so influenza à a Svizzara è à i stati
tedeschi, una disputa annantu à Malta furnì à l'Inghilterra u pritestu in u 1803
par dichjarà a guerra à a Francia è furniscia sustegnu à i munarchichi francesi
chì si uppuniani ad eddu.

Oramai consulu à vita, Nabulionu era in pratica suvranu assulutu di a Francia. U
18 maghju 1804 u Senatu u pruclamò imperatori di i francesi.

U 2 dicembri di u 1804, in a cattidrali di Notre-Dame in Parighji, fù cilibrata
a cirimonia d'incurunazioni: dopu ch'è l'insegni imperiali funi biniditti da
papa Pio VII, Nabulionu incurunò prima s'è stessu imperatori di i francesi, è
dopu imperatrici a so moglia Ghjasippina di Beauharnais. Sò apocrifi i boci
sicondu i quali Nabulionu avaria strappatu a curona da i mani di u Papa duranti
a cirimonia, par ùn assughjittà si micca à l'auturità pontificia: u papa Pio VII
a s'aspittava è ùn tuccò mai a curona incù i so mani.

Successivamenti, u 26 maghju 1805 in u Domu di Milanu, Nabulionu fù incurunatu
Rè d'Italia incù a Curona Ferrea, da sempri custudita in u Domu di Monza.

L'incurunazioni à Milanu fù fastosa, è accumpagnata da i so più fideli
cullaburatori in Italia, com'è u cardinali Bellisoni, u Fenaroli, u Baciocchi, u
Melzi è Aldini. In st'occasioni Nabulionu, postu si a curona imperiali nantu à u
capu prununciò i famosi paroli: "Diu a m'hà data, guai à chì a tocca".

Rinascìa in Francia a munarchia, ma ùn era micca listessa munarchia ch'è quidda
chì era stata rinvarsciata in 1792, dighjà priva di i puteri in 1789. Nabulionu
ùn era micca "rè di Francia è di Navarra par grazia di Diu", com'eddi citavani i
formuli di l'Ancien Régime, ma "Imperatori di i francesi par vulintà di u
populu", ancu s'è i ducumenti ufficiali mantiniani una formula di cumprumissu
("Nabulionu, par a grazia di Diu è i custituzioni di a Ripublica, Imperatori di
i Francesi"). Fù in sustanza un novu rè di i francesi, tantu ch'è da eddu ani a
so urighjina bon' parechji di l'attuali munarchii muderni auropei; è fù in
effetti una munarchia, postu ch'è Nabulionu era u patronu assulutu, ancu s'è una
munarchia chì parò ùn si riferia micca à a nubiltà feudali di l'Ancien Régime,
ma in a quali si rializavani parechji principi illuministichi di a burghesia.

In u 1805 si furmò in Auropa a terza cualizioni contru à Nabulionu; avia
trascorsu l'ultimu annu nantu à i costi di a Manica, à priparà una vasta
uparazioni militara contru à a Gran'Britagna ma, cumprindendu i difficultà di
un'uparazioni di sbarcu in l'Isuli Britannichi è priaccupatu da i prupositi
aggrissivi di i putenzi cuntinintali, dicisi finu da aostu di rinuncià à i so
piani d'invasioni è d'urganizà un rapitu trasfirimentu à marchji furzati di
l'intreia armata, tandu dinuminata Grandi Armata, da i costi di a Manica finu à
u Renu è à u Danubiu par scunfighja i forzi numichi nantu à u cuntinenti.
Nabulionu avia fattu bè i so conti: u 21 uttrovi, infatti, à largu di Trafalgar
a flotta francesa cummandata da l'ammiragliu Pierre Charles Silvestre de
Villeneuve era cumplittamenti anniintata da l'inglesi à u cummandu d'Horatio
Nelson, chì murì duranti u scontru, culpitu da un tiru di muschettu. Svaniani
par sempri i sogni d'invasioni di l'Inghilterra.

I forzi cualizati par u più austriachi è russii (sottu u novu zaru Lisandru I),
ancu s'è incù a neutralità di a Prussia, erani più numarosi ma divisi. Ci erani
dui fronti principali: quiddu germanicu, induva Nabulionu in parsona avia
assuntu u cummandu di a Grandi Armata è quiddu talianu induva u generali Andrea
Massena vidava l'Armata d'Italia. Incù un'abili manovra strategica Nabulionu
acchjirchjò è custrinsi à a resa l'armata austriaca di u generali Karl Mack à
Ulma (20 uttrovi), è, mentri u marescialu Massena cumbattia in Italia a
battaglia di Caldiero (30 uttrovi), intrì incù l'armata à Vienna, dopu à avè
suparatu u Danubiu incù un stratagema di Gioacchino Murat. Eppuri l'armati
cualizati austru-russii erani sempri in campu è a situazioni di Nabulionu paria
difficiuli. U 2 dicembri 1805, annivirsariu di a so incurunazioni, l'imperatori
cumbattì è vinsi a battaglia di Austerlitz, pruvuchendu a disgrigazioni di a
cualizioni.

Firmata in a storia com'è u so capilavoru tatticu, incù a battaglia di
Austerlitz, Nabulionu ottensi una pusizioni di predominiu in Auropa. U ghjornu
dopu i suvrani d'Auropa chersini a paci. L'Austria pirdia ancu Vinezia, chì era
unita à u regnu d'Italia, è pirdia ogni cuntrollu nantu à a Germania, chì tandu
si ricustruiscìa com'è Cunfederazioni di u Renu, prima sumenti di l'unità
tedesca sottu u cuntrollu direttu di Nabulionu. Si conta chì, dopu avè saputu di
Austerlitz, u prima ministru inglesu William Pitt avissi chertu à una nipoti
d'arrutulà a carta di l'Auropa esposta in un curridori di casa. "Ùn ci sirvirà
micca par alminu deci anni".

L'annu dopu Nabulionu duviti affruntà a quarta cualizioni, custituita da
Gran'Britagna, Prussia è Russia; l'imperatori presi subitu l'offensiva è, dopu
una magistrali manovra strategica, scunfissi cumplittamenti a rinumata armata
prussiana in a battaglia di Jena (14 uttrovi 1806). A Grandi Armata catturò o
dispersi i resti di l'armata numica è Nabulionu intrì à Berlinu u 27 uttrovi.
Eppuri a guerra cuntinuò; l'armata russia era in avvicinamentu par succorra a
Prussia è l'imperatori marchjò dirittamenti versu a Vistola par batta la; a
pupulazioni polacca si rivultò à favori di i francesi.

Dopu una dura risistenza, ancu l'armata russia, chì avia inflittu pisanti
perditi à i francesi in a sanguinosa è indecisa battaglia di Eylau, fù scunfittu
u 14 ghjugnu 1807 in a dicisiva battaglia di Friedland. U zaru Lisandru I fù
infini custrettu à firmà a paci, in l'incontru di Tilsit. In quidd'incontru
l'Auropa fù ufficiusamenti divisa in zoni d'influenza: si dicisi, in una nota
sicreta alligata à u trattatu di Tilsit, ch'è i tarritorii trà l'fiumu Elba è u
Memel avariani furmatu a barriera di divisioni trà i dui grandi imperi. Firmava
aparta a quistioni di a Polonia, ch'è Nabulionu vulia renda indipindenti,
cuntrariamenti à l'intinzioni di u zaru.

Quandu u papa ricusò d'aderiscia à l'embargu in i cunfronti di l'Inghilterra,
dichjarendu ch'è i so qualità di pastori univirsali l'impuniani a neutralità,
Nabulionu feci accupà Roma da u generali Miollis è u 7 maghju 1809 urdinò
l'annissioni di u Statu Pontificiu à l'Imperu francesu. U papa risposi incù una
bolla di scomunica è Nabulionu urdinò à Miollis di pruceda à l'arrestu di u
pontefici. Feci subitu u nicissariu u generali Radet chì u feci traspurtà, incù
u Sigritariu di Statu cardinali Bartolomeo Pacca, à Grenoble, indi à
Fontainebleau, induva Nabulionu riiscì solu quattru anni dopu à strappà li
l'appruvazioni d'un novu Cuncurdatu.

Par metta in ghjinochju l'Inghilterra, unica putenza sempri in armi contru a
Francia, Nabulionu avviò un embargu. Eppuri 'ss'embargu, chjamatu Bloccu
Cuntinintali (postu ch'è, in l'intinzioni di u Bonaparte, tutta l'Auropa
cuntinintali avaria divutu aderiscia à l'embargu contru à l'isuli britannichi)
ùn deti micca i risultati spirati. U faddimentu di u bloccu fù divutu à u fattu
ch'è molti paesi auropei, par mutivi di cunvinienza ecunomica, ùn ci
aderisciarani micca cumplittamenti, cuntinuendu à mantena scambii cummirciali
incù l'Inghilterra. Nabulionu inoltri, par culpiscia u Portugallu chì mantinia
aparti i so porti à a flotta inglesa, invasi a Spagna è u Portugallu stessu,
mentri dopu a scelta di a Russia d'escia da u bloccu, custringhjarà Nabulionu à
affruntà una campagna à livanti chì par eddu sarà catastrofica.

In u 1808, sfruttendu un cuntrastu in a famiglia riali spagnola trà u rè Carlu
IV è u figliolu, u principi di l'Asturie Ferdinando, Nabulionu i custrinsi
tremindù à abdicà è missi annantu à u tronu di Spagna u so frateddu Ghjaseppu
Bonaparte, fendu la cusì entra dirittamenti in l'orbita di l'Imperu francesu. À
listessu tempu, i truppi francesi invadiani è cunquistavani u Portugallu; ma a
situazioni divintò prestu prublematica. I britannichi, infatti, fecini sbarcà in
Portugallu truppi à u cummandu di u generali sir Arthur Wellesley, futuru duca
di Wellington, chì riiscì à libarà u Portugallu, cuntrastendu a campagna in
Spagna. Quì, infatti, a pupulazioni era mossa contru l'accupazioni francesa è
avia principiatu una sanguinosa guerriglia chì missi in gravi difficultà
l'armata accupanti, custringhjendu Ghjaseppu à abbandunà a capitali è à chera
l'intarventu direttu di Nabulionu.

L'imperatori scesi incù una parti di a Grandi Armata in iSpagna è u 4 dicembri,
dopu una rapita è vitturiosa campagna, intrì à Madrid incù i so truppi. Eppuri
Nabulionu ùn riiscì micca à riprima a risistenza naziunalista spagnola nè à
distrughja u corpu di spidizioni britannicu passatu à u cummandu di u generali
John Moore, chì riiscì à evacuà a penisula iberica via mari. A Spagna firmeti
cusì una spina in u fiancu, custringhjendu l'imperatori, chì pocu tempu dopu
duviti vultà rapidamenti in Parighji par via di i nutizii di una nova cualizioni
in fasa d'urganisazioni contru ad eddu, à lascià truppi moltu numarosi in a
penisula iberica.

Nonustanti i difficultà d'urganisazioni iniziali, Nabulionu fù in gradu à parta
da aprili 1809 d'affruntà a quinta cualizioni; mustrendu dinò una volta a so
netta supiriurità di stratega, l'imperatori ottensi una seria di vittorii contru
l'austriachi cummandati da l'arciduca Carlu, culminati in a battaglia di Eckmühl
u 22 aprili 1809. Nabulionu accupò Vienna è u Casteddu di Schönbrunn u 12 maghju
1809. A battaglia di Aspern-Essling inveci tarminò incù un insuccessu di
Nabulionu chì à a fini vinsi puri, trà u 5 è u 6 lugliu 1809 a dicisiva
battaglia di Wagram. L'Austria subì pisanti cundizioni di paci: u Trentino-Altu
Adige/Sudu Tirolo, a Baviera, l'Istria è a Dalmazia funi persi. L'indennità di
guerra fù enorma.

À parta da 1810 l'aspettu fisicu di Nabulionu cambiò è a so saluta principiò à
calà; u trascorra di u tempu è l'enormu impegnu di guvernu è amministrazioni di
l'Imperu cumincetini à stancà lu; beddu diffarenti da u "scaramouche sulfureu",
magru, incù i capeddi longhi nantu à i spaddi, imbruscatu è umbrosu di a
ghjuvantù, aumintò di pesu, i capeddi tagliati corti si appuculitini, u visu si
feci pienu è a grela livida. Puri mantinendu in u cumplessu una grandi lucidità
intillettuali è una tinaci risulutezza, mustrò di tantu in tantu una calata di i
so capacità di cuncintrazioni è di dicisioni. Disuria è gastralgia si fecini più
friquenti.

In u 1810, l'Auropa era difinitivamenti ridisignata sicondu u vulè nabulionicu.
I tarritorii sottu u cuntrollu direttu francesu s'erani espansi beddu più aldilà
di i tradiziunali cunfini pre-1789; u restu di i Stati aurupei era o so
satellitu o so alliatu. U regnu d'Italia era numinalamenti guvirnatu da
Nabulionu, ma rettu da u vicirè Eugenio di Beauharnais (figliolu di prima lettu
di a moglia di Nabulionu, Ghjasippina); u principatu di Lucca è Piumbinu (da
1805 à 1814) fù assignatu à Felici Baciocchi, ma in rialità guvirnatu da a so
moglia è à tempu suredda di l'Imperatori Elisa. Da u 1809 a stessa Elisa fù ancu
missa à capu di i trè dipartimenti tuscani annessi à l'Imperu incù u titulu di
Granduchessa di Tuscana, chì si aghjunsi à quiddu di Principessa di Lucca è
Piumbinu, rimanendu frà altru i dui tarritorii disghjunti; à a suredda Paulina,
spusata cù u principi Camillo Burghesu, andò u ducatu di Guastalla, cidutu dopu
à u regnu d'Italia; u frateddu maiò Ghjaseppu ricivia u tronu di Spagna; u
frateddu Luigi ricivia u tronu di Olanda, dopu à avè spusatu Ortensia di
Beauharnais, figliola di a moglia di Nabulionu, Ghjasippina; u frateddu
Ghjirolmu ebbi u regnu di Vestfalia; u generali Gioacchino Murat, dopu
mariscialu di l'Imperu, ebbi u regnu di Napuli, dopu à avè spusatu a suredda di
Nabulionu, Carulina; u mariscialu Bernadotte ebbi u tronu di Svezia, ma beddu
prestu tradì u so exi capu intrendu in a cualizioni chì l'avaria ditrunizatu. A
Cunfederazioni di u Renu era di fattu sottu u cuntrollu di Nabulionu.

Dopu a paci di Schönbrunn, Nabulionu è l'austriacu Metternich s'erani accurdati
par un matrimoniu di Statu. U 14 dicembri 1809, Nabulionu divurziò da
Ghjasippina di Beauharnais, a moglia certu infideli ma mori amata. U 1º aprili
1810 Nabulionu spusò a figliola di l'imperatori d'Austria, Maria Luisa, nipoti
di Maria Antunietta, a righjina scapata duranti a Rivuluzioni (ciò chì ùn
pruvucò micca pochi pulemichi in Francia). Incù stu matrimoniu l'Austria s'era
liata à Nabulionu, ciò chì purtava à a criazioni d'un'allianza guasgi
indissulubili. Nabulionu ebbi un eredi lighjittimu da Maria Luisa, natu dopu un
partu difficiuli u 20 marzu 1811. Eppuri l'eredi di l'Imperu, Nabulionu
Francescu, dittu u rè di Roma (Nabulionu II), ùn cuddò micca in rialità mai à u
tronu: Nabulionu fù ditrunizatu pochi anni dopu è Nabulionu II murì
successivamenti à soli 21 anni.

Nonustanti l'accordi stabiliti à Tilsit, u zaru Lisandru I di Russia timia
l'egemunia nabulionica è ricusò di cullaburà incun eddu riguardu à u Bloccu
Cuntinintali, par ùn dannighjà micca l'ecunumia russia è parchì sicritamenti
spirava di furmà una nova cualizioni antifrancesa. Nabulionu dicisi di principià
una campagna dicisiva contru à a Russia par sottumetta u zaru à u so sistemu di
puteri in Auropa, custringhja lu à aderiscia à u Bloccu, privà lu di a so
influenza in Pulonia, Balcani, Finlandia è Persia. L'imperatori dispunia di
circa 700.000 omini, di i quali circa 300.000 francesi è u restu cuntingenti
stranieri pruvinenti da tutti i stati vassalli è alliati di u Grandi Imperu. I
russii, cummandati prima da u generali Michael Barclay de Tolly è dopu da u
generali Mikhail Kutuzov, timurosi d'affruntà a pripundiranti armata numica è
intimichiti da a riputazioni militara di Nabulionu, dicisini à l'iniziu di
ritirà si in u cori di a Russia.

Una seria di vasti manovri strategichi, cuncipiti da Nabulionu par scunfighja
l'armata numica è cunchjuda rapidamenti a guerra, faddini par via di l'arrori di
i so tinenti, di i difficultà di u tarrenu è di i tattichi prudenti di i so
avvirsarii; à Vilna, à Vitebsk è soprattuttu in a battaglia di Smolensk è in a
battaglia di Valutino i russii, battuti ma micca distrutti, riiscini à evità un
scontru dicisivu è à tena si in daretu versu u livanti.

Finalmenti u 7 sittembri, dopu à a dicisioni di u generali Kutuzov di cumbatta
par difenda Mosca, ebbi locu a grandi battaglia di Borodino, à punenti di a
cità: dopu una battaglia sanguinosa è accanita, i russii, scunfitti, vultetini à
daretu è Nabulionu intrì in Mosca una sittimana dopu, in u dopu meziornu di u 14
sittembri, dopu à avè postu u so quartieri generali annantu à a cuddina
Poklonnaja, cunvintu ch'è Lisandru avaria niguziatu a paci. Stabilitu si in u
Cremlinu, Nabulionu ùn pudia micca imaginà ch'è a cità cumplittamenti biota
nascundessi in rialità un'insidia: in a notti Mosca cuminciò à brusgià, essendu
stati appiccati i fiammi da parechji russii nascosti in i casi. Nabulionu, chì
avia pruvatu parechji volti di fà un accordu incù Lisandru I, si resi contu di a
nicissità di ritirà si vistu chì l'inguernu s'avvicinava. Deti par quissa ordini
di principià a ritirata: era fermu à Mosca micca più di trenta cinqui ghjorna.

A Grandi Armata francesa suffrì gravi perditi in u corsu di a disastrosa
ritirata; a spidizioni era principiata incù circa 700.000 omini (frà i quali
pocu menu di a mità erani francesi) è 200.000 cavaddi, à a fini di a campagna
pocu più di 18.000 omini righjunsini Vilna firmendu in i ranghi; à quisti si
aghjunsini dopu quaranta mila isulati in i ghjorna dopu. In tutali più di
400.000 funi i morti è 100.000 i prighjuneri. Sopravvissini inoltri solu 10.000
cavaddi. Trà u 25 è u 29 nuvembri, infatti, i resti di l'armata, distrutta prima
da u caldu è dopu da u fretu (u cusiddittu "generali Inguernu") funi in
gran'parti anniintati da i russii duranti u passaghju di a Beresina. Intantu,
Nabulionu era statu infurmatu di a nutizia ch'è in Parighji u generali Malet
avia diffusu a nutizia di a morti di l'imperatori è pruvatu un colpu di Statu.

A prima à uniscia si à a vitturiosa Russia fù a Prussia chì, abbandunendu
l'allianza incù Nabulionu, si dichjarò à fiancu di u zaru è di a Gran'Britagna.
Era a sesta cualizioni. Nabulionu dopu à essa riintratu à Parighji urganizò in
freccia, incù l'afflussu di ghjovani ricluti, una nova armata è scunfissi i
prussiani prima in à Lützen è dopu in à Bautzen di maghju 1813. Ma l'insidia più
grandi era l'Austria, a quali - micca rispittosa di i patti - era pronta à
scavalcà ancu un matrimoniu di statu com'è quiddu di Nabulionu incù Maria Luisa
à u fini di scunfighja l'udiatu numicu. In u corsu d'un mimurabili è timpistosu
incontru bilatirali à Dresda, Nabulionu è Metternich ùn riiscini micca à
ghjunghja à un accordu, è u 12 aostu l'Austria s'uniscia à a cualizioni
antifrancesa. Dopu un'ultima impurtanti vittoria francesa in a battaglia di
Dresda, i forzi nabulionichi funi custretti pianamenti à vultà à daretu sottu a
prissioni cunghjunta di l'armati d'Austria, Russia, Prussia è Svezia; l'armata
svidesa era cummandata da l'exi mariscialu francesu Jean-Baptiste Jules
Bernadotte. In a dicisiva battaglia di Lipsia, ditta Battaglia di i Nazioni
parchì ci participàni armati di tutta l'Auropa, l'inespirienza di l'armata
francesa, a difizzioni di i cuntingenti tedeschi è a supiriurità numerica di i
forzi numichi funi i fattori chì ditarminàni a scunfitta di Nabulionu. L'armata
francesa fù custretta à ritirà si à traversu a Germania in piena insurrizioni
contru à l'accupazioni nabulionica, mentri ancu l'Olanda si rivultava è a Spagna
era oramai persa.

Riintratu à freccia à freccia in Parighji, Nabulionu divia subiscia tandu
l'insuburdinazioni di tutti i corpi pulitichi: i Camari dinunciàni solu tandu a
so tirannia, a nova nubiltà da eddu criata li vultò i spaddi, u populu oramai
stancu di a guerra firmeti fretu, i marisciali di l'Imperu cumincetini à
difiziunà: trà i principali, Gioacchino Murat chì passò à u numicu par cunsirvà
u regnu di Napuli.

U ghjornu di Natali di 1813 a Francia fù invasa da l'armati di a cualizioni. Un
mesi dopu, u 25 ghjinnaghju 1814, cunsignatu à u frateddu Ghjaseppu u cuntrollu
di Parighji è à a moglia Maria Luisa a righjenza, salutatu u picculu figliu
ch'ùn avaria mai più rivistu, Nabulionu si mettia à u cummandu d'un armata di
60.000 veterani di a Vechja Vardia. Par dui mesa, Nabulionu tinì testa à u
numicu in ciò chì sarà difinita da parechji com'è a so campagna più brillanti,
vincendu à Brienne (probbiu ind'eddu avia studiatu l'arti militara), à
Champaubert, Montmirail, Château-Thierry, Vauchamps, Mormant, Montereau,
Craonne, Laon. Scunfittu infini da i forzi prussiani di u feldmariscialu von
Blücher, da quiddi austriachi è da quiddi russii di Wintzingerode, cuscenti di
ùn pudè micca anticipà i truppi numichi in marchja annantu à Parighji, Nabulionu
vultò in daretu à Fontainebleau induva, saputa a nutizia di u tradimentu di u
generali Marmont chì s'era arresu incù i so truppi à l'alliati, è scuraghjitu da
l'attitudina di rinunciamentu di u mariscialu Michel Ney, u 4 aprili annunciò
ufficialamenti a so intinzioni di chera a paci.

Intantu u frateddu Ghjaseppu avia capitulatu è u numicu era intrutu vitturiosu
in Parighji u 31 marzu incù à a testa u zaru Lisandru I, chì u ghjornu dopu avia
dighjà fattu ustintà annantu à i mura di Parighji a so pruclama indirizzata à u
populu francesu.

À Fontainebleau Nabulionu passò ghjorna duri è difficiuli. Li ghjunsi nutizia
ch'è u numicu avia riittatu a so pruposta di paci chì stabiliscìa u ritornu à i
"cunfini naturali" di a Francia. U zaru Lisandru I l'imposi l'abdicazioni. Eddu,
dopu à avè parechji volti esitatu, dicisi d'abdicà in favori di u figliolu è di
a righjenza di Maria Luisa. Ma u numicu scelsi un'abdicazioni tutali, postu ch'è
Talleyrand avia dighjà presu accordi par ristaurà nantu à u tronu i Borboni.
Nabulionu, indignatu, minacciò di rimetta si à a testa di i so armati è di
marchjà annantu à Parighji, ma i marisciali u custrinsini à ceda. L'abdicazioni
divintò effittiva u 6 aprili.

Imbarcatu si à freccia à freccia in Marseglia nantu à a fregata inglesa HMS
Undaunted cummandata da Thomas Ussher, u 4 maghju 1814 sbarcò à l'isula d'Elba,
induva u numicu avia dicisu d'esilià lu, puri ricunniscendu li a suvranità nantu
à l'isula incù u rangu di principi è a cunsirvazioni di u titulu d'imperatori.

Ancu s'eddu era impignatu in i travagli à l'Elba, Nabulionu cuntinuava à riceva
sicritamenti nutizii di a situazioni francesa par via di parechji telegrafi
ottichi dislucati nantu à l'alturi di l'isula. U novu suvranu, Luigi XVIII
Borbone, era mal'vistu da a pupulazioni: in u solcu di a Ristaurazioni, Luigi
smantiddava pianu pianu tutti i cunquisti di a Rivuluzioni lighjittimati da
Nabulionu. Sti nutizii, aghjunti à a boci oramai certa ch'è i numichi erani
prossimi à trasfiriscia lu luntanu da l'Auropa, purtàni Nabulionu à agiscia.
Prufitendu di l'assenza di u cummissariu inglesu sir Neil Campbell, chì s'era
ricatu à Livornu, Nabulionu lasciò l'Elba u 26 frivaghju 1815, salutatu da a
pupulazioni di Portufarraiu, incù una flotta di setti bastimenti è circa milla
omini chì suvitavani.

L'imperatori elusi a surviglianza di a flotta inglesa è u 1a marzu 1815 sbarcò
in Francia in u golfu di Cannes, à Antibes: principiavani i lighjindarii "Centu
ghjorna". A pupulazioni l'accolsi incù un entusiasmu stunanti è l'armati chì
l'erani stati inviati contru da Luigi, inveci d'arristà lu, si unitini ad eddu.
U prima fù u 5° di linia di Grenoble: Nabulionu mossi incontru à i suldati di
l'armata burbonica è gridò "Chì voli sparà à u so Imperatori hè libaru di fà
lu". Dopu si cunsignàni l'armati vidati da Charles de a Bédoyère è da u
mariscialu Ney, chì prima di renda si à Napuli avia ghjuratu in i mani di Luigi
XVIII ch'eddu avaria cunduttu Nabulionu in Parighji "in una cabbia di farru".
Tremindù i generali avariani pagatu incù a fucilazioni u voltafaccia. U 20 marzu
Nabulionu intrì triunfalamenti in Parighji, mentri Luigi era fughjitu in freccia
versu Gand annantu à u sughjirimentu di Talleyrand, u quali à u Cungressu di
Vienna spinsi i testi curunati à ripiglià a spada contru u dispotu.

Avendu riurganizatu prestu l'armata, Nabulionu chersi à i numichi chì s'erani di
novu cualizati a paci à a sola cundizioni di mantena u tronu di Francia: ùn fù
micca ascultatu. Intantu, in campu puliticu, l'imperatori avia beddu capitu i
limiti di u so guvernu pricidenti è avia prumulgatu una custituzioni
maghjuramenti liberali, l'Attu addiziunali, chì cuncidia un puteri maiò à i
camari è a libartà di stampa. Par evità una nova invasioni di a terra di a
patria, Nabulionu feci a prima mossa intrendu à l'impruvisu in Belgica, induva
erani posti l'armata britannica è l'armata prussiana. U so pianu prividia una
manovra annantu à dui ali chì avariani divisu è scunfittu siparatamenti i
prussiani è i britannichi prima ch'eddi possini, supiriori di numaru,
cunghjunghja si. L'ala dritta cummandata da eddu impignò è scunfissi i prussiani
di u generali Blücher in a battaglia di Ligny, mentri u mariscialu Ney attaccò i
britannichi di u duca di Wellington à Quatre-Bras, ma nissunu di i dui
cumbattimenti ebbi un esitu ditarminanti. Cusì si ghjunsi à u 18 ghjugnu 1815, a
ghjurnata di a battaglia di Waterloo, discritta ancu da Victor Hugo. U pianu
strategicu generali di Nabulionu fù anniintatu da parechji arrori di i so
marisciali, principalamenti Emmanuel de Grouchy, u quali, inviatu à intarcittà a
culonna prussiana sfughjita à Ligny, in pratica si limitò solu à prusegua a
vardia da daretu di i forzi prussiani chì s'erani intantu riurganizati è chì,
grazia à a so ditarminazioni, riiscini à ricunghjunghja si incù Wellington
probbiu in a fasa dicisiva di a battaglia. I forzi britannichi di u duca di
Wellington è quiddi prussiani di Blücher riiscini à scunfighja i francesi.

Nabulionu feci parechji sbagli tattichi in a so ultima campagna è inoltri si
sbagliò in a scelta di i tinenti, rinuncendu à u mariscialu Louis Nicolas
Davout, lasciatu à Parighji, è affidendu si à Grouchy, inespertu d'incarichi di
cummandu, è à Ney, famosu par u so curaghju ma micca par a so intellighjenza
tattica, chì u so cumpurtamentu inutulamenti avvintatu fù frà i fattori
ditarminanti di a disfatta. L'ultimu à renda si fù u ghjovanu generali di a
Vardia imperiali Pierre Cambronne chì incù a Vechja Vardia cuprì a ritirata di
l'armata scunfitta à a volta di Parighji.

Nabulionu s'era dimustratu ottimistu duranti a battaglia: "Wellington hè un
pessimu generali. Stasera faremu cena à Bruxelles", avia dichjaratu a matina. In
a sirata inveci, l'imperatori era nantu à a strada di ritornu par Parighji
cuscenti di a cirtezza di a fini d'ogni sognu di soiu.

Quandu li fù imposta da a Camara a nova abdicazioni, sottu i prissioni di u
putenti Fouché ("L'aviariu duvutu fà impiccà prima", sbuttò Nabulionu), dichjarò
ch'eddu s'aia da immulà "in olucaustu par a Francia" è chersi in vanu ch'edda
fussi rispittata a so vulintà di pona annantu à u tronu à l'ità ghjusta u so
figliolu Nabulionu II. I forzi numichi, viciversa, intritini in Parighji è
rimissini annantu à u tronu Luigi XVIII. Nabulionu si rifughjò à u casteddu di
Malmaison, a vechja casa ind'eddu era statu incù a moglia Ghjasippina, morta da
pocu. A so intinzioni era di fughja in i Stati Uniti, ma ricusò di travistì si
com'è ci saria vulsutu par isfughja à a cattura, parchì quissa avaria infamatu u
so onori. Inveci, incù un gestu storicu, u 15 lugliu 1815 Nabulionu si arresi à
l'inglesi cuddendu à bordu di a navi HMS Bellerophon.

U 16 uttrovi 1815 a navi di battaglia inglesa HMS Northumberland ghjunsi in
Sant'Elena, un'isula in l'Uceanu Atlanticu, cù un priziosu caricu. Induva, incù
un picculu suvitatu di fidelissimi, fù trasfiritu in u paesi internu di
Longwood, ind'eddu firmeti finu à a so morti.

Nabulionu dittò i so mimorii è sprimò u so disprezzu par l'inglesi,
parsunificati in l'udiosa figura di u "carciarieri" di Nabulionu sir Hudson Lowe
(chì da u trattamentu duru risirvatu à Nabulionu ùn ottensi alcunu avantaghju
par a so carriera, ma fù piuttostu accusatu d'essa statu troppu siveru in i
cunfronti di l'imperatori francesu). Nantu à a basa di i so ricordi, espressi in
longhi cunvarsazioni guasi cutidiani, u conti de Las Cases scrissi U Mimuriali
di Sant'Elena è in a siconda mità di l'aprili 1821 ridighjiti eddu stessu i so
ultimi vulintà, è molti noti di margina (par un tutali di 40 pagini).

I dulori à u stomacu chì ni suffria dighjà dipoi un certu tempu, diventati più
acuti in u clima inuspitalieri di l'isula è incù u duru rigimu chì l'era statu
impostu, u condussini à a morti u 5 maghju 1821 à 17:49 ori. L'ultimi paroli di
Nabulionu funi Francia è testa di l'armata. Scelsi d'essa sippidditu nantu à i
spondi di a Senna, ma fù inveci sippidditu in Sant'Elena com'è ghjà privistu
l'annu prima da u guvernu inglesu. U guvarnadori Lowe è i so omini li dessini
l'anori risirvati à un generali.

U 19 lugliu 1821, pocu dopu à avè amparatu a nutizia di a morti di Nabulionu,
Lisandru Manzoni scrissi a famosa puisia U cinqui maghju, chì ebbi una forti
risunanza in tutta l'Auropa è chì fù tradutta in tedescu da Johann Wolfgang von
Goethe.

Principiàni subitu à diffonda si iputesi altirnativi annantu à a morti di
Nabulionu, fruttu, in generali, di tiurii di u cumplottu: quiddi, puri
accriditati, ùn smintiscini micca a viridicità di a causa di a morti par via di
un tumori à u stomacu.

U 2 aostu 1830, novi anni dopu a morti di Nabulionu, u rè Borbone Carlu X fù
custrettu à abdicà è a curona fù cuncessa à Luigi Filippo di Orléans d'idei più
liberali. A statua di l'imperatori fù ristaurata nantu à a culonna di a Piazza
Vendôme è ci funi richiesti par fà rientra in patria i spogli murtali. U
figliolu minori di u rè, u Principi di Joinville, fù incaricatu di ripurtà i
spogli di l'imperatori in Francia è dopu à avè ottinutu u parmissu di i
britannichi, dirighjiti una spidizioni in Sant'Elena par tramutà a salma in
Parighji. U 15 uttrovi 1840, par via di una cummissioni - chì i so membri erani
u conti Philippe de Rohan-Chabot, Charles Alexander, u culuneddu Hamelin
Trelawny, u capitanu William Wylde, u culuneddu Charles Hodson, u sigritariu
culuniali William Henry Seale, u cummandanti Edward Littlehales, u mariscialu
Henri Gatien Bertrand, u generali Gaspard Gourgaud, u conti Emmanuel de Las
Cases, u generali Jean Gabriel Marchand, Arthur Bertrand, i capitani Léonard
Charner, Guyet è Doret, l'abati Félix Coquereau, dui curisti, u medicu Remi
Guillard è parechji exi dumestichi di Nabulionu - fù riesumata a salma chì si
svilò intatta, vistuta in l'uniformu di culuneddu di i Cacciadori di a Vardia.
Quand'eddu fù ricompostu u corpu in una bara d'ebanu, l'imperatori iniziò u so
viaghju di ritornu in Francia, ind'eddu ghjunghjì à Cherbourg u 2 dicembri,
salutatu da i salvi di cannonu di u forti è di i navi militari prisenti.

U 15 dicembri 1840 ebbi locu l'intarramentu sulennu in Parighji cilibratu incù
tutti l'anori di u rangu imperiali. A cascia fù disposta annantu à un carru
trainatu da 16 cavaddi, scurtatu da i Marisciali di Francia Oudinot è Molitor,
l'ammiragliu Roussin è u generali Bertrand, à cavaddu, annantu à i quattru lati,
u curteghju funebru passò sottu l'arcu di trionfu, trà dui fili di insegni incù
l'acula imperiali, salutatu da i salvi di cannonu è accoltu da a famiglia
rignanti in nomu di a Francia. U fideli generali Bertrand, chì avia accumpagnatu
Nabulionu à Elba è à Sant'Elena, fù incaricatu da u Rè di pona a spada è u
copricapu di l'imperatori annantu à a bara, ma ùn ci riiscì micca par via di
l'emuzioni è fù rimpiazzatu da u generali Gourgaud. Più tardi, in [1843]]
Ghjaseppu Bonaparte inviò u gran'cuddari, u nastru, è l'insegni di a Legioni
d'onori ch'è so frateddu t'avia.

I resti di Nabulionu riposani in un munimentu postu in una cripta à celi apartu
ricavata in u pavimentu di a ghjesgia di Saint-Louis des Invalides in Parighji,
asattamenti sottu a cupola durata. U munimentu, cuncipitu da l'architettu Louis
Visconti, fù tarminatu in u 1861 è cunsisti in un grandi sarcofagu di quarzita
rossa di a Finlandia, chì cunteni i 6 bari prima di i quali hè statu chjusu u
corpu di Nabulionu: da a più interna à a più esterna avemu una bara di lamiera è
dopu unu di moganu, dui bari di piombu, una d'ebanu è l'ultima di legnu di
quarciu. Intornu à u sarcofagu ci hè una loghja circulari dicuratu incù enormi
statui raffiguranti dodici Vittorii.

U trasfirimentu da a cappedda di Saint-Jérôme induva era stata diposta a salma
in u 1840, in a cripta cintrali di a cattidrali di Saint-Louis des Invalides fù
effittuatu in una cirimonia micca pubblica u 2 aprili 1861, incù a prisenza di
l'imperatori Nabulionu III. A mascara funiraria hè cunsirvata inveci vicinu à
l'Accademia di l'Euteleti à San Miniato in a pruvincia di Pisa, cità induva
calchì antinati di l'imperatori aviani risidutu. À l'internu di a cripta hè
prisenti ancu a tomba di u figliolu di Nabulionu, Nabulionu Francescu, chì fù
quì trasfiritu u so corpu da a Cripta di i Cappuccini di Vienna, ind'eddu era
sipoltu com'è tutti i membri di a casa d'Austria, da Adolf Hitler in 1940, com'è
donu à u populu di Francia dopu l'accupazioni à l'iniziu di a siconda guerra
mundiali.

Nabulionu, ufficiali d'artigliaria, ghjovanu generali liatu à l'iniziu à a
fazzioni giacobina è dunqua à u Dirittoriu, prima consulu è dopu imperatori di i
francesi, cunduttieri di a più grandi macchina militara di l'ebbica è
cunquistadori di gran'parti di u cuntinenti, ferma à i ghjorna d'oghji
l'archetipu di l'omu di guerra vitturiosu, prutagonistu di una vicenda storica
narrata è analizata da una vastissima bibliugrafia.

Nabulionu ebbi un solu figliu lighjittimu, u ghjà citatu Nabulionu Francescu
(1811 - 1832), avutu da a siconda moglia Maria Luisa d'Asburgu-Lorena (1791 -
1847). Eppuri sò noti par certu almenu dui figlioli illighjittimi:

Inoltri hè statu scrittu ch'è u filosofu, ghjurnalistu è omu di statu francesu,
Jules Barthélemy-Saint-Hilaire (1805 - 1895), fussi un figliolu illighjittimu di
Nabulionu Bonaparte, ma ùn ci hè alcuna cirtezza storica.



https://co.wikipedia.org/wiki/Museu_dipartimentale_d%27archeologia_Ghjilormu_Carcopino

U Museu dipartimentale d'archeologia Ghjilormu Carcopino hè situatu annantu à a
cumuna d'Aleria. Ci sò drentu e cullezzione d'archeologia, d'arte riligiosu è
d'etnugrafia. U rispunsevule di u museu hè Ghjuvan'Claudiu Ottaviani. U museu si
trova in u Forte Matra d'Aleria, à circa 70 kilomitri da Bastia è 120 kilomitri
d'Aiacciu.

E cullezzione prisente in u museu d'Aleria cuncernanu dece seculi di a storia di
a Corsica è d'Aleria, da u seculu X nanzi à Cristu sin'à u u seculu V dopu à
Cristu. Parechji ogetti esposti sò d'una grande impurtanza archeologica, ch'ellu
fussi per a cunniscenza di a Corsica, ma dinù per quelle di u mondu
mediterraneu. 'Ss'impurtanza vene da u situ archeologicu d'Aleria, chì fù una
capitala antica di a Corsica, ma hè stata dinù, durante a so storia, una culonia
fuceana, cartaghjinesa è rumana chì hè stata dopu abbuttata da i Vindali è
arruvinata. Frà l'ogetti rimarchevuli prisenti in u museu, si ponu mintuvà una
cuppa pé u vinu (rython) à testa di cane è una à testa di cavallu. Ci sò dinù e
ceramiche greche, rumane è etrusche, arme, anfure, munete è assai ogetti di a
vita cutidiana.

U Museu d'Aleria hè situatu in u Forte Matra, un munimentu classatu cum'è
munimentu storicu dipoi u 1962. U Forte Matra fù custruitu da i genuvesi à u
seculu XIV. Ci si truvava un squatrone di cavalleria, chì a missione era di
surviglià a piaghja di u circondu, a costa urientale è i stagni. Difatti,
l'impurtanza militare di u forte vene da a so posizione strategica, essendu
situatu in cima di u poghju. Ma u forte era diventatu un dispositu d'arme di u
genuvesi è fù abbuttatu in u 1729 da i corsi chì s'eranu rivultati. U forte hà
accoltu dopu u rè di Corsica Tiadoru di Neuhoff. Dopu hè stata a famiglia Matra,
chì hà avutu u cuntrollu di u forte. U più cunnisciutu di i Matra fù Mariu
Emmanuele Matra, chì fù in lotta contr'à Pasquale Paoli per u putere in Corsica.
Morse u 28 di marzu di u 1757, ma u forte firmò à pruprietà di a so famiglia.
L'annu dopu u so classamentu cum'è munimentu storicu, in u 1963, un dipositu
archiulogicu fù stallatu in u forte. U forte Matra fù acquistatu in u 1979 da u
Dipartimentu di Corsica Suprana.



https://co.wikipedia.org/wiki/Muntagne

Una muntagna hè un rilievu di a superficia terrestra chì si stende sopra à u
terrenu circustante in un'aria limitata. Sicondu e cunvinzione europee a so
altezza deve esse d'almenu 600 metri sopra à u livellu di u mare (s.a/u.m.) è u
so aspettu deve esse almenu in parte d'accessu difficiule. Di manera analoga si
parle di muntagna ancu quand'omu si rifererisce à i rilievi chì si scontrani
annantu à l'altre pianete o annantu à i so satelliti.

A muntagna hè furmata da un agglumeratu di terra è di roccia chì s'alza da a
superficia di a Terra, righjunghjendu à volta ancu altitudine altimetriche assai
elevate, è incù caratteristiche geomorfologiche diverse per ogni muntagna.

Un inseme di muntagne vicine è culligate trà elle prende u nome di gruppu
muntosu, massicciu muntosu o catena muntosa. Infine s'hè solitu à distingue trà
bassa muntagna è alta muntagna, pigliendu in generale cum'è quota di
suddivisione i 1.500 m s.a/u.m.

U studiu di e muntagne, à tempu à quellu di l'altri rilievi terrestri, entre in
a branca di a geugrafia fisica cunnisciuta cum'è orugrafia.

Una muntagna hè di solitu produtta da u muvimentu di e placche litosferiche,
tantu per muvimentu orugeneticu ch'è per muvimentu epirogeneticu. E forze
cumpressive, u sullivamentu isustaticu è l'intrusione di materiale igneu,
forzanu e rocce superficiale à l'insù, criendu una massa più alta ch'è in u
territoriu circustante. Sicondu l'altezza s'ottene una cullina o, s'ella hè più
alta è ripida, una muntagna. L'altezza assuluta di muntagne è culline varieghja
sicondu a tupugrafia di l'aria.

E muntagne più alte tendenu à prisentà si in longhi archi liniari, indichendu
attività è cunfine di e placche tettuniche. A criazione di e muntagne tende à
avvene in periodi di tempu definiti, detti orogenie. Duie tipi di muntagne sò
furmati sicondu cum'è e rocce riagiscenu à e forze tettoniche - per sullivamentu
o per ripiigamentu.

Parechje muntagne isulate sò produtte da vulcani, cumprese parechji isule,
apparintamente chjuche, chì righjunghjenu una nutevule altezza rispettu à u
fundale oceanicu.

E muntagne sò criate per sullivamentu quandu larghe zone sò strade di faglie chì
creanu grandi dislucamenti verticale. I blocchi alzati custituiscenu e muntagne.
I blocchi chì cadenu da quesse ponu esse chjuchi o furmà stesi sistemi di fosse
tettoniche. Stu tipu di paisaghju si pò vede in Africa orientale, annantu à i
Vosgi, in a valle di u Renu è in a zona di u Basin and Range in l'America nordu
occidentale.

U sviluppu o menu d'una muntagna in altezza dipende unicamente da u bilanciu trà
e forze d'orogenese è quelle d'erusione da parte di l'agenti atmusferichi
(precipitazione, ventu, cutrura): s'è e prime prevalenu annantu à e seconde a
muntagna cresce assai pianu in altezza. S'è invece sò e seconde à prevale tandu
a muntagna pianu pianu diminuisce altrettantu a so altezza. E muntagne vechje
tendenu inoltre à apparisce più dolce per effettu di l'erusione stessa, è
viciversa muntagne più ghjovane tendenu à esse più aspre.

L'altezza o quota altimetrica d'una muntagna hè definita cum'è a distanza
verticale da a vetta di quella muntagna finu à righjunghje u livellu mediu di u
mare. A più alta muntagna di a Terra hè u Monte Everest, di 8.850 m s.a/u.m.
sicondu a misurazione fatta da satellitu in u 2002. Si trova in a più impurtante
catena muntosa di a pianeta, l'Himalaya chì sipara India, Nepal è Bhutan da a
China.

In altirnativa à a definizione data si puderia imprudà altre definizione:
partendu da u centru di a terra oppuru da a basa di a muntagna stessa. Infatti
per via di u rigunfiamentu equaturiale e muntagne chì si trovanu più vicine à
l'equatore anu una grande distanza da u centru di a terra. Inoltre una muntagna
pò alzà si da un fundale oceanicu postu sottu u livellu di u mare.

In stu modu u Monte Chimborazo, in Ecuador, hè 2.150 m più luntanu ch'è
l'Everest rispettu à u centru di a Terra ma incù 6.272 m ùn hè micca nemmenu u
piccu più altu ch'è l'Ande. Inoltre u Mauna Loa hè più altu ch'è l'Everest
s'èellu si misura à parte da a so basa annantu à u fundale oceanicu ma micca
s'ellu si misura a so vetta à parte da u livellu di u mare.

Infine parlendu di e muntagne straterrestre a più alta muntagna di u sistemu
sulariu hè l'Olympus Mons, chì si trova annantu à Marte, chì supereghja i 27 km
d'altezza.

Per sottulinià l' impurtanza d'una muntagna hè imprudatu u cuncettu di
pruminenza tupugrafica. Sta definizione permette di dì quantu una muntagna hè
isulata oppuru quant'ella prevale annantu à quelle ch'ella hà in i so cuntorri.

Ancu l'isulamentu topugraficu hè un elementu chì cuncorre à diterminà l'
impurtanza d'una muntagna. Si tratta in stu casu di a minima distanza orizuntale
trà a muntagna stessa è u più vicinu puntu d'altezza maiore.

Parechji muntagne sò moltu difficiule da scalare è offrinu viste spittaculare.
Per stu parechje persone apprizzieghjanu l'attività di l'alpinismu,
l'arrampicata spurtiva è u trekking.

E muntagne sò ancu u locu induve si praticheghjanu parechji sport invirnali
(schì alpinu, schì alpinismu, schì nordicu è cetera.) è destinazione di vacanze
estive è invirnale, rivestendu dunque un'impurtanza micca sicundaria in u
turismu è in l'attività ecunomiche cunnesse.



https://co.wikipedia.org/wiki/Milvus_milvus

U Milvu (o Filanciu) (Milvus milvus) hè un aceddu chì faci parti di a famiglia
di l' Accipitridae. Hè un tipu d'aceddu chì hè cumunu in Auropa.

U dimurfismu sissuali hè guasi inesistenti ind'è u milvu, ma a femina hè appena
più chjara cà u masciu. Par taglia (masciu 60 cm, femina 66 cm) è apartura alari
(masciu 150 cm, femina 160 cm), supareghja u milvu brunu, incù u quali à spessu
si cunfondi. U so piumaghju hè moltu più chjaru cà quiddu di u milvu brunu, da u
quali si distingui par a coda russiccia caratteristica è assà furcata. S'eddu hè
ussirvatu in bulu, si distingui par via di u so culori russicciu è di a tacca
bianchiccia annantu à u latu infiriori di i penni remiganti primarii. Hè un
animali chì a so coda mori larga li parmetti d'arià più faciuli.

U capu di u milvu hè grisgiu. U milvu pò campà sin'à 25 anni. Hè longu 60 à 70
cm. U pesu di u milvu masciu varieghja trà 700 è 1000 grammi, è quiddu di a
femina varieghja trà 900 è 1300 grammi. U milvu mangna topa, aciartuli, ruspa,
ranochji, è mignoculi. S'accoppia à a fini di marzu o à u principiu d'aprili.

U milvu si cunnosci da u buzaiu chì u milvu hè codisfurcatu, inveci u buzaiu
t'hà a coda ronda.

In Corsica ci si trova a più impurtanta pupulazioni di milvi d'Auropa. Ma hè più
piaghjincu cà muntagnolu ed hè raru d'ussirvà lu sopra à 1400 metri. U milvu hè
più cumunu in Pumonti ca in Cismonti. Fraquenta piuttostu i rigioni piaghjinchi
è a machja bassa. Par quissa, ùn si scontra micca in i furesti di l'interiori di
l'isula nè menu in i machjona. A più impurtanta pupulazioni di milvi in Corsica
stà in Balagna, par via di a prisenza di u cunigliulu. A pupulazioni di milvi in
Corsica pò essa stimata à 300 coppii arrighjunati.

U milvu hè calatu mori in Italia dipoi u principiu di u XXimu seculu. Hè ancu
sparitu da certi rigioni d'italia. In 1980, ùn ci firmava più ca circa 150
coppii. In Tuscana in particulari ind'eddu era cumunu, hè sparitu in u sittanta.
Furtunatamenti, ci hè statu un programmu di riintruduzzioni di u milvu in
Tuscana, elaburatu da l'Associu di l'Amichi di u Parcu Naturali di Corsica. Hè
privistu cusì di prilivà uni pochi di puilacona in Corsica è in Svizzara è di
purtà li in Tuscana. Cinqui piulacona di Corsica sò stati turrati à introducia
in Tuscana in 2007.



https://co.wikipedia.org/wiki/Mediu_Oriente

L'esprissioni Mediu Urienti (o Mediu Oriente) indicheghja in l'usu cumunu a
rigioni accupata da i Nazioni, da i Paesi è da i Stati di l'Asia
sudu-uccidintali, partendu da punenti versu livanti: da a Turchia à u Pakistan,
cumprindenti ancu i paesi arabi di a penisula araba, par mutivi giugrafichi,
currispundenti a listessa rigioni idantificata com'è Vicinu Urienti. I sei
principali gruppi linguistichi di l'aria sò u persianu, l'arabu, l'ebraicu,
l'assiru, u curdu è u turcu.

I Nazioni, i Paesi è i Stati, in ordini alfabeticu, chì facini parti di l'aria
sò 19: Afghanistan, Arabia Saudita, Bahrein, Cipru, Egittu, Emirati Arabi Uniti,
Giurdania, Iraccu, Iranu, Israeli, Kuwait, Libanu, Oman, Pakistan, Palestina,
Qatar, Siria, Turchia, Yemen.

Sturicamenti, l'esprissioni Mediu Urienti diriveghja da a suddivisioni
amministrativa ch'è a Gran' Britagna avia uparatu par u mondu asiaticu chì
dipindia da edda in periodu culuniali, ma si rifiriscia in urighjina à una
rigioni diffarenti da quidda attuali: u cambiamentu di significatu hè duvutu à
l'influenza americana. L'esprissioni Near East indicava infatti par u Foreign
Office è u Ministeru di i Culonii u mondu arabu sottupostu à u duminiu ottumanu,
da u Maroccu à a Turchia cumpresa, includendu ci a stessa Grecia chì di l'Imperu
Ottumanu "vicinu-uriintali" facia tandu parti è chì divintò indipindenti solu in
u 1820-21. L'esprissioni Middle East idantificava inveci l'aria (micca
esclusivamenti islamica) ch da a Persia ghjunghjia finu à tuttu u sub-cuntinenti
Indianu chì facia parti à l'ebbica di u so duminiu. L'esprissioni Far East si
rifiriscia infini à l'aria chì si stindia ancu di più à l'Urienti. Un
equivalenti di quissa, incù calchì diffarinziazioni minori, fù usatu ancu da a
Francia chì imprudava (è sempri improda) currintamenti i tarmini Proche Orient,
Moyen Orient è Extreme Orient. In Italia inveci una discreta cunfusioni incita à
accumunà Vicinu Urienti à Mediu Urienti, incù una pridilizioni par st'ultima
difinizioni, incù soprappusizioni chì sò duvuti essinzialamenti à una inadiquata
catigurisazioni giu-pulitica di l'aria intreia par i carattaristichi di a storia
culuniali Taliana. Firmeti infatti limitata à l'aria africana è ùn sintì alcuna
nicissità d'individuà incù pricisioni burucratica parechji è disumugenii rigioni
di u mondu, limitendu si par via di cunsiquenza à crià par Eritrea, Sumalia è,
par brevi periodu, Abissinia, l'esprissioni "Africa Uriintali Taliana" chì, par
rifiriscia si à u cumplessu di i duminii taliani d'oltrimari, includendu ci a
Libia, si ricurria à a più simplici difinizioni di "Africa Taliana". A
sprissioni "Mediu Urienti" hè quantunqua stata ricivuta è usata in u mondu arabu
(à u-Sharq à u-awsat) chì frà altru ricorri assà più vulinteri à i tarmini
"Màghreb" è "Màshreq" (rispittivamenti "Uccidenti" è "Urienti") par idantificà i
paesi arabi nordafricani, incù l'esclusioni di l'Egittu da u quali, versu l'arii
arabufoni più uriintali, s'usa par appuntu u tarmini Màshreq. A cunfusioni ùn si
scontra micca inveci par l'arii "vicinu-uriintali" d'ità antica (pricidenti à a
cunquista araba) par i quali hè stata aduttata oramai l'esprissioni
accadimicamenti attistata di "Vicinu Urienti anticu".

In u Mediu Urienti viviani molti populi, in maiuranza musulmani. I principali sò
l'Arabi, i Turchi, l'Iraniani è i Curdi. L'Arabi sò urighjinarii di a penisula
arabica, induva formani a maiò parti di a pupulazioni cusì com'è in Libanu è in
Giurdania, in Iraccu è in Siria; molti Arabi viviani ancu in Israeli. Nonustanti
l'Arabi fussini cunsidarati un unicu populu, trà eddi ci sò diffarenzi prufondi,
chì à volti sò à l'urighjina di cunflitti. I Turchi, stabiliti si in sta rigioni
in u Bassu Medievu, viviani in Turchia è in minuranza in l'isula di Cipru. Sò
Turchi ancu l'Azeri (Iran è Azerbaigian). L'Iraniani sò i discindenti di i
Persiani è sò u populu più numarosu in Iran; sò musulmani sciiti è micca
sunniti. I Curdi viviani da tempi antichissimi in una vasta rigioni cumprindenti
a Turchia sudu-uriintali, l'Iraccu sittintriunali, una parti di l'Iran
uccidintali è parechji lembi in Siria. Sò oltri 30 milioni, ancu s'è i guverni
di l'Iraccu, di a Turchia è di l'Iran ani à longu nigatu a so esistenza,
difiniscendu li com'hè "Turchi di i muntagni". Sti guverni ani fattu una
riprissioni feroci incù unu starminiu sistematicu di i civili, soprattuttu da
parti di l'Iraccu. Vicinu à sti pupulazioni più numarosi ci ni sò altri
ugualamenti impurtanti: l'Abrei, abitanti di a Palestina in l'ità antica, si
sparguglietini in altri rigioni in u periodu di u duminiu rumanu (diaspora
ebraica). Molti Ebrei vultetini in Palestina o sottu u duminiu inglesu o dopu a
siconda guerra mundiali. Oghji l'immigrazioni d'Abrei in Israeli cuntinueghja,
incuraghjita da u guvernu chì punta à rinfurzà a prisenza ebraica in a rigioni:
l'Abrei israiliani pruvenini dunqua da i Paesi auropei, asiatichi è africani è
formani un gruppu moltu eterugeneu, ancu s'è accumunatu da a riligioni
israilitica. In sta rigioni viviani ancu da tempi antichi parechji populi
cristiani: Armeni è Grechi. L'Armeni fundetini un regnu probbiu è funi dopu
sottumissi da i Turchi ottumani. Erani numarosi in a Turchia uriintali finu à
l'iniziu di u XX seculu, ma l'Ottumani, in u duminiu di a prima guerra mundiali,
fecini un massacru sistematicu di l'Armeni. I Grechi si trovani solu in l'isula
di Cipru, induva formani a maiuranza di a pupulazioni. Un tempu erani numarosi
ancu in l'oghjinca Turchia, ma funi custretti à andà si ni dopu a prima guerra
mundiali. In i zoni disertichi di a penisula arabica ci sò populi nomadi, ma in
a maiò parti di a rigioni a pupulazioni vivi in paesi è in cità. Di solitu a
pupulazioni urbana hè più numarosa di quidda rurali è tendi à aumintà par
l'immigrazioni da i campagni. Parechji cità ani un'urighjina antichissima
(Ghjerusalemma, Damasco è Baghdad, mentri altri sò moltu ricenti. Parechji cità
subraneghjani u milionu d'abitanti è frà i cità principali ci sò Istanbul, in
Turchia, Teheran, capitali di l'Iran, è u Cairu, in Egittu. A rigioni hè
intarissata da varii finomini migratori: spustamenti da i paesi più povari versu
i paesi pruduttori di pitroliu; emigrazioni versu l'Auropa (soprattuttu in
Germania); spustamenti interni incausati da guerra è parsicuzioni; migrazioni
d'Abrei versu Israeli.



https://co.wikipedia.org/wiki/Marignanesi

Marignana hè una cummuna di u dipartimentu di a Corsica suttana. Hè appesu u
paese à a muntagna à un'altura media di 730 metri. Hè postu à circa 65
chilometri da Aiacciu, ind'un cantone chjamatu ufficialmente "Dui Sevi", ma u
rughjone vene suvente chjamatu "Pumonte" da i so propii abitanti, puru chì u
nome "Pumonte" possa insignà a Corsica suttana sana. Si trovanu dui paisoli
annant'à i listessi tarreni cumunali : Chidazzu à 1,5 chilometri da Marignana, è
Revinda luntanu circa 15 chilometri è chì suprania à Carghjese. Ci hè circa 70
abitanti d'invernu, chjamati i Marignanesi. A pupulazione cresce di solitu in
fin'di sittimana, ma masimu durante e vacanze. Durante i mesi istatini, sì pò
alzà a pupulazione à 500 parsone mentre uni pochi di ghjorni ma si mantene
piuttostu intorn'à 300 abitanti di regula. U santu patrone di u paese hè San
Ghjacumu, è a festa patrunale accade a prima duminicata dopu u 25 di lugliu,
ghjornu di a San Ghjacumu. Ci hè dui caffè, un ustaria è una buttighella
induv'ellu si pò truvà calchì roba da manghjà è a stampa più sparta.

Hè u paese di Versini Dumenicantone (Marignana 1872- Aiacciu 1950) dettu
Maistrale, ch'hà cullaburatu à u ghjurnale A Muvra di Petru Rocca. Hè dinò
quellu di u scrittore è pueta Ghjacumu Santu Versini (Marignana 1867 - Aiacciu
1922), fundadore incù Saveriu Paoli di a rivista A Cispra, è stututore di
prufissione. Ci hè ancu natu Coppolani Savieru (Marignana 1866 - Mauritania
1905), cunquistadore pacificu di a Mauritania, è dopu u so amministratore.



https://co.wikipedia.org/wiki/Mariana

In l'antichità, a cità rumana di Mariana era un' impurtante culonia rumana
fundata in Corsica da Marius in u 93 a.C.

Dipendia di a capitale rumana d'Aleria (fundata cum'è Alalia da i Grechi di
Focea).

L'anziana diocese di Mariana, criata à u seculu V, rilivava dirittamente di a
Santa Sedia di u Vaticanu. Hè stata culligata à Pisa in u 1092 è dopu à Genuva
in u 1130. Da u 1269 à u 1570, u vescu di Mariana ci si cullucò. Dapoi u 1570
dipende di a diocese di Bastia.

Prete Galletti in u 1863 evucava in i so scritti a scuperta di parechje vistighe
ch'ellu attribuia à l'Etruschi è à i Rumani. Mintuveghja a prisenza di caldane
anziani vicinu à u paese chì sò state per appuntu, ritruvate à u mumentu di
l'apertura di a strada attuale.

A cattidrale Santa Maria Assunta annantu à u situ detta di "A Canonica" ci hè
fundata à u seculu XI. Lampata à baccu da i Sarracini, l'arcivescu Petru di Pisa
a ferà ricustruisce è a cunsacrerà in u 1119. Fù classificata cum'è Munimentu
storicu da Prosper Mérimée dopu à u so viaghju in Corsica in u 1886. Ci si pò
ammirà a Santa Divota offerta da u Principe Rainier III di Monacu in u 2003 è
unu grande Cristu in bronzu di Maria-Claudia Sei-Dominici, pittore è scultore
cuntempuranea originaria di Lucciana.

Sicondu una ligenda u paese duveria a so criazione à a rivalità trà Marius è
Lucius Sylla, custruttore d'Aleria. Quest'ultimu, invidiosu di u sviluppu di
Mariana, averia criatu una nuvella agglumerazione antagunista battizata Lucciana
(u nome significheghja forse: cità di Lucius).



https://co.wikipedia.org/wiki/Mari_Mediterraniu

U Mari Tarraniu (o Mare Terraniu) hè un mari intercuntinintali situatu trà
Auropa, Africa è Asia. A so superficia apprussimativa hè di 2,51 milioni di km²
ed hà un sviluppu massimu longu i paralleli di circa 3 700 km. A lunghezza
tutali di i so costi hè di 46 000 km, a prufundità media essendu di circa 1 500
m, mentri quidda massima hè di 5 270 m vicinu à i costi di u Pelupunnesu. A
salinità media ammonta da 36,2 à 39 ‰.

A pupulazioni prisenti in i Stati bagnati da i so acqui ammonta à circa 450
milioni di parsoni. Sicondu a sturiugrafia hè tradiziunalamenti cunsidaratu, à
tempu cù u Prossimu Urienti è à u Mediu Urienti, com'è a culla di a civiltà
uccidintali à parta da u mondu anticu. Ci sfocia u fiumu più longu di u mondu: u
Nilu.

U Mari tarraniu hè culligatu à punenti à l'uceanu Atlanticu, à traversu u
strettu di Gibilterra. À livanti à traversu u mari di Marmara, par via di i
Dardaneddi è u Bosforu, hè culligatu à u Mari Neru. U mari di Marmara hè à
spessu cunsidaratu parti di u Mari tarraniu, mentri u Mari Neru hè in generali
cunsidaratu un mari distintu. U canali di Suez à sudu-livanti cullega u Mari
tarraniu à u Mari Rossu.

I marei sò assà limitati par via di u schersu culligamentu incù l'uceanu, chì
limiteghja a massa d'acqua tutali cuncirnata da u finominu.

À l'azzioni di u mari Meditarraniu com'è cistarra termica hè in bona parti
divutu u clima meditarraniu, carattarizatu generalamenti da inguerni umiti è
istati caldi è secchi. I culturi carattaristichi di a rigioni sò: alivu, uva,
agrumi, è lecci suvarini.

U terminu Meditarraniu diriveghja da a parola latina Mediterraneus, chì
significheghja à mezu à i terri. U mari Meditarraniu à traversu a storia di
l'umanità hè statu cunnisciutu incù parechji noma. L'antichi Rumani u
chjamavani, par asempiu, "Mari nostrum", veni à dì u nosciu mari (è infatti a
cunquista rumana tuccò tutti i rigioni affacciati annantu à u Meditarraniu).

A dinuminazioni البحر الأبيض المتوسط in arabu, à u-Biiḥr à u-Abyaḍ à
u-Mutawassiṭ, veni à dì "Mari Biancu di Mezu", hà inspiratu a dizioni turca di
Akdeniz, "Mari Biancu". In l'altri lingui di u mondu, di solitu si hà sia un
prestitu da u latinu o da lingui niulatini (par asempiu inglesa Mediterranean
Sea), sia, più spessu, un calcu da u sensu di "mari mediu, à mezu (à i terri)"
(par asempiu tedescu Mittelmeer, ebraicu Hayam Hatikhon (הַיָּם הַתִּיכוֹן), "u
mari di mezu", berberu ilel Agrakal, "mari trà-terri", giappunesa Chichūkai
(地中海), "mari à mezu à i terri", albanesa deti mesdhe, U mari à mezu à i terri).

Vera è probbiu ponti trà tarritorii, a rigioni di u Mari tarraniu hè cunsidarata
com'è a culla di parechji trà i più antichi civiltà di a Pianeta, è ancu u
tiatru principali di a storia è di a cultura di a civiltà uccidintali.
L'agricultura à tempu cù l'addivamentu si diffusi annantu à i so costi intornu à
u 6000 a.C. Più dopu, in a so parti uriintali, una più accintuata dinamicità
culturali purtò à a nascita d'arii urbani carattarizati da floridi attività
artisgianali è da un certu dinamisimu in i cummerci. Grazia à l'azzioni
mediatrici di i Critesi, da l'isula di Creta, centru di a civiltà minoica -
micenia - trà u III è u II millenniu a.C. - si svilupponi intensi flussi
cummirciali chì cuncirnàni i costi anatolichi, a Grecia, l'Egittu, i costi di u
Libanu, di l'Italia Miridiunali, di a Sicilia è di a Sardegna, cuntribuendu à
intinsificà i rapporti culturali trà i numarosi populi custieri. Dopu à a crisa
di u 1200 a.C., quandu u sistemu intreiu di i cummerci fù sconvoltu da
l'invasioni distruttivi di i Populi di u mari caghjunendu l'affundamentu di
l'Imperu ittitu è di a Civiltà micenia, i mutamenti pulitichi successivi criàni
in a zona siru-palistinesa i cundizioni par u sviluppu di i centri fenici è a
nascita di a statu ebraicu.

Abili navigatori è altrettantu abili in i cummerci i Fenici (nomu grecu par
riferiscia si à i Cananei) navigàni in longu è in largu par tuttu u Meditarraniu
spurtendu i prudutti di u so floridu artisgianatu in i centri è porti
cummirciali, dendu impulsu à a criazioni di cità custieri com'è Cartaghjina. In
u VII seculu longu i stradi cummirciali trà urienti è uccidenti, à i Fenici
s'affiancàni i Grechi chì impiantàni culonii in u bacinu ionicu, in u Mari
Tirrenu, in u Mari Egeiu finu à u Mari Neru. A custanti crescita di novi
insidiamenti criàni forti tinsioni frà i populi custieri par via di a
cuncurrenza in i marcati è l'espansioni greca in Uccidenti fù bluccata in u 541
a.C. da l'allianza trà Etruschi è Cartaghjinesi in a Battaglia di u Mari sardu.
In u seculu dopu i Grechi funi prutagunisti in l'epicu scontru chì in u 480 a.C.
l'opposi à i miri di Sersi in a Battaglia di Salamina, salvendu i so terri da
l'accupazioni pirsiana. I nascenti putenzi di Roma è Cartaghjina svaccaghjàni di
novu u Meditarraniu è longhi guerri si cunclusini incù a cunsacrazioni di a
putenza rumana è a distruzzioni di i Punichi. Da tandu u Meditarraniu divintò
par i Rumani u Mari nostrum è annantu à tuttu u so bacinu si irradiò a civiltà è
a putenza di a Roma ripublicana è imperiali. Dopu à a caduta di l'Imperu rumanu
d'Uccidenti è a stagnazioni di i cummerci in u bacinu uccidintali, in l'Imperu
rumanu d'Urienti i Bizantini mantensini intensi i traffichi marittimi finch'è in
u VII è in u VIII seculu l'espansioni islamica scambiò di novu l'intreiu bacinu,
oltripassendu u Strettu di Gibilterra è ghjunghjendu finu à a Spagna incù a so
civiltà.

I Ripublichi marinari d'Amalfi, Vinezia, Pisa è Ghjenuva l'intaressi cummirciali
in Urienti erani minacciati da i pirati saraceni, s'opposini efficaciamenti à
st'espansioni, ma sii i cuntrasti incù i marinarii aragunesi, in aspra
cuncurrenza annantu à i stradi versu Livanti, sii a caduta di Bisanziu in u
1453, purtàni à u diclinu di i traffichi meditarranii, diclinu chì s'accintuò
sempri di più dopu à u 1492 incù a scuparta di l'America è chì mancu a vittoria
in a Battaglia di Lepanto in u 1571 riiscì à firmà, ghjunghjendu in u seculu
XVII à a drastica riduzioni di a putenza navali viniziana. In u Setticentu i
dibulezzi di l'Imperu ottumanu favuritini i scopi espansiunisti di l'Inglesi in
u bacinu uccidintali, di l'Austriachi versu l'Adriaticu è di i Russii in u
bacinu uriintali. In u seculu XIX, duranti i guerri nabulionichi Francia è
Gran'Britagna si scuntràni viulintamenti in u Meditarraniu cumbattendu una
guerra chì vidi l'inglesi privalè è assicurà si cusì u duminiu incuntrastatu di
i mari. Sempri in l'Ottucentu, a custruzzioni di u canali di Suez resi pussibuli
u culligamentu di u Mari tarraniu à l'Uceanu Indianu è custituì un avvinimentu
di grandi impurtanza par i cummerci marittimi chì s'evitava in 'ssa menra a
circunnavigazioni di l'Africa par righjunghja via mari i ricchi marcati
asiatichi.

U mari tarraniu uccidintali cumprendi dui bacini principali, quiddu
algerianu-pruvinzali è u bacinu tirrenicu. U prima accupa un'aria più o menu
triangulari chì cumprendi u mari d'Alborán, u mari di i Baliari, u canali di
Sardegna, u mari di Sardegna, u mari di Corsica è u mari Liguru. Hà una
superficia di circa 240 000 km² è una prufundezza massima di circa 2 800 m. In
parechji zoni custieri, tipicamenti à i foci di l'Ebru è di u Rodanu a
piattaforma cuntinintali righjunghji ancu i 60 km di larghezza, incù un massimu
di 72 km vicinu à u Golfu di u Lionu. A larghezza minima occorri inveci trà
Ghjenuva è Tulonu, induva u fundali hè carattarizatu da ampii è prufondi canyon.
L'isuli di Maiorca è Minorca ani una piattaforma cumunu mentri Ibiza hè siparata
da un bracciu di mari prufondu 800 m. À u centru di u bacinu si trova a piana
abissali di i Baliari, prufonda da i 2600 à i 2800 metri. U bacinu tirrenicu hè
a parti più prufonda di u mari tarraniu uccidintali, è righjunghji infatti i
3800 m di prufundità (Fossa di u Tirrenu). U fundali hè carattarizatu da a
prisenza di numarosi dursali è di rilievi di tipu vulcanicu. Ci sò muntagni
sottumarini chì in parechji casi coddani insin'à -500 m com'è u Monti Marsili è
u Monti Vavilov.

Pochi è di mudesti diminsioni sò i piani abissali frà li quali si trovani a
piana di Corsica, a piana d'Orosei, a piana d'Olbia, a piana abissali tirrenica
è u rialzu plinianu. U bacinu hè praticamenti chjusu, hè missu in cumunicazioni
incù i bacini aghjacenti da pochi stretti passaghji. À u nordu un canali
prufondu circa 3/400 m u metti in cumunicazioni incù u Mari Liguru, u strettu di
Bonifaziu, micca prufondu più di i 50 m, u metti in cumunicazioni incù u bacinu
algerianu à tempu cù u prufondu canali di Sardegna, carattarizatu da a prisenza
di a fossa algerianu-tirrenica, metti in cumunicazioni i dui bacini à sudu di a
Sardegna.

U canali di Sicilia, incù un fundali bassu è carattarizatu da a prisenza di
banchi chì poni riducia a prufundezza à pochi dicini di metri, u metti in
cumunicazioni incù u Meditarraniu Uriintali.

Facini parti di u Meditarraniu uriintali u bacinu di u mari Adriaticu, u mari
Ioniu, u mari Egeiu, u mari Libicu è u bacinu di u mari di Livanti. L'Adriaticu
hà una superficia di circa 135 000 km² è una prufundezza massima di 1 230 m.

Da un puntu di vista murfulogicu pò essa divisu in trè arii: a parti
sittintriunali cumplittamenti duminata da u delta di u Pocu hè un lentu declivu
in u quali a prufundezza ùn supareghja micca i 75 m. A parti cintrali, trà
Ancona è u Gargano, hè carattarizata da a prisenza d'una diprissioni ditta
"fossa di u mediu Adriaticu" (266 m). A zona miridiunali hà una piattaforma
cuntinintali chì si ristringhji in currispundenza di a Puglia finu à circa 20
km. Frà a Puglia è l'Albania si trova a piana adriatica incù una prufundezza
media di circa 1 000 m è a massima di 1 200 m. Da quì a prufundezza ricodda à
circa 800 m in currispundenza di u canali d'Otranto chì sipara u Mari Adriaticu
da u Mari Ioniu.

U mari Ioniu si stendi annantu à una superficia di circa 616 000 km² da i costi
di a Libia è di a Tunisia fina à l'Albania, Grecia è à l'Italia miridiunali.
Righjunghji una massima prufundità (5 270 m) in a fossa Calypso (ditta ancu
fossa ellenica), à u largu di a costa miridiunali di u Peluponnesu. In u Mari
Ioniu si trova a più stesa piana abissali di u mari tarraniu.

U mari Egeiu hà una superficia di circa 80 000 km² è conta più di 200 isuli. U
cullega à u Mari Ioniu u Golfu di Corintu (56 m) è numarosi canali prufondi frà
i 300 m è i 800 m frà l'isuli di Rodi è Creta. Righjunghji a so massima
prufundità (2 500 m) in currispundenza di a fossa di Creta chì si stendi da u
Golfu di Argolide à Rodi.

U Mari di Livanti hè a parti più uriintali d u mari tarraniu, ed hà una
superficia di circa 320 000 km2. Hè dilimitatu à punenti da a linia chì
cunghjunghji Capu Ra's à u-Hilal, in Libia incù l'isula di Gavdos vicinu à
Creta. A piattaforma cuntinintali hè assà stesa sii vicinu à u delta di u Nilu
sii in u golfu di Iskenderun. A massima prufundezza hè di 4 384 m in
currispundenza di a fossa di Pliniu.

U clima di gran'parti di i paesa chì s'affacciani annantu à u bacinu di u
Meditarraniu hè carattarizatu da istati caldi è asciutti incù piuviusità
cuncintrata in u periodu vaghjimali è inguirnali. Sti carattaristichi climatichi
sò riscuntrati ancu in altri parti di a pianeta è pricisamenti in a California
centru-miridiunali, in Australia uccidintali, in Sudafrica è in a parti centru
sittintriunali di u Cili. L'influenza di i currenti marini ni custituisci unu di
i fattori fundamintali chì quiddi carrieghjani acqui incu una tampiratura più
alta rispettu à a latitudina. Inoltri a vicinanza di u tropicu parmetti in i
periodi estivi a pirmanenza di massi d'aria calda è asciutta, com'è in i climi
sub-trupicali.



https://co.wikipedia.org/wiki/Mari_Meditarraniu

U Mari Tarraniu (o Mare Terraniu) hè un mari intercuntinintali situatu trà
Auropa, Africa è Asia. A so superficia apprussimativa hè di 2,51 milioni di km²
ed hà un sviluppu massimu longu i paralleli di circa 3 700 km. A lunghezza
tutali di i so costi hè di 46 000 km, a prufundità media essendu di circa 1 500
m, mentri quidda massima hè di 5 270 m vicinu à i costi di u Pelupunnesu. A
salinità media ammonta da 36,2 à 39 ‰.

A pupulazioni prisenti in i Stati bagnati da i so acqui ammonta à circa 450
milioni di parsoni. Sicondu a sturiugrafia hè tradiziunalamenti cunsidaratu, à
tempu cù u Prossimu Urienti è à u Mediu Urienti, com'è a culla di a civiltà
uccidintali à parta da u mondu anticu. Ci sfocia u fiumu più longu di u mondu: u
Nilu.

U Mari tarraniu hè culligatu à punenti à l'uceanu Atlanticu, à traversu u
strettu di Gibilterra. À livanti à traversu u mari di Marmara, par via di i
Dardaneddi è u Bosforu, hè culligatu à u Mari Neru. U mari di Marmara hè à
spessu cunsidaratu parti di u Mari tarraniu, mentri u Mari Neru hè in generali
cunsidaratu un mari distintu. U canali di Suez à sudu-livanti cullega u Mari
tarraniu à u Mari Rossu.

I marei sò assà limitati par via di u schersu culligamentu incù l'uceanu, chì
limiteghja a massa d'acqua tutali cuncirnata da u finominu.

À l'azzioni di u mari Meditarraniu com'è cistarra termica hè in bona parti
divutu u clima meditarraniu, carattarizatu generalamenti da inguerni umiti è
istati caldi è secchi. I culturi carattaristichi di a rigioni sò: alivu, uva,
agrumi, è lecci suvarini.

U terminu Meditarraniu diriveghja da a parola latina Mediterraneus, chì
significheghja à mezu à i terri. U mari Meditarraniu à traversu a storia di
l'umanità hè statu cunnisciutu incù parechji noma. L'antichi Rumani u
chjamavani, par asempiu, "Mari nostrum", veni à dì u nosciu mari (è infatti a
cunquista rumana tuccò tutti i rigioni affacciati annantu à u Meditarraniu).

A dinuminazioni البحر الأبيض المتوسط in arabu, à u-Biiḥr à u-Abyaḍ à
u-Mutawassiṭ, veni à dì "Mari Biancu di Mezu", hà inspiratu a dizioni turca di
Akdeniz, "Mari Biancu". In l'altri lingui di u mondu, di solitu si hà sia un
prestitu da u latinu o da lingui niulatini (par asempiu inglesa Mediterranean
Sea), sia, più spessu, un calcu da u sensu di "mari mediu, à mezu (à i terri)"
(par asempiu tedescu Mittelmeer, ebraicu Hayam Hatikhon (הַיָּם הַתִּיכוֹן), "u
mari di mezu", berberu ilel Agrakal, "mari trà-terri", giappunesa Chichūkai
(地中海), "mari à mezu à i terri", albanesa deti mesdhe, U mari à mezu à i terri).

Vera è probbiu ponti trà tarritorii, a rigioni di u Mari tarraniu hè cunsidarata
com'è a culla di parechji trà i più antichi civiltà di a Pianeta, è ancu u
tiatru principali di a storia è di a cultura di a civiltà uccidintali.
L'agricultura à tempu cù l'addivamentu si diffusi annantu à i so costi intornu à
u 6000 a.C. Più dopu, in a so parti uriintali, una più accintuata dinamicità
culturali purtò à a nascita d'arii urbani carattarizati da floridi attività
artisgianali è da un certu dinamisimu in i cummerci. Grazia à l'azzioni
mediatrici di i Critesi, da l'isula di Creta, centru di a civiltà minoica -
micenia - trà u III è u II millenniu a.C. - si svilupponi intensi flussi
cummirciali chì cuncirnàni i costi anatolichi, a Grecia, l'Egittu, i costi di u
Libanu, di l'Italia Miridiunali, di a Sicilia è di a Sardegna, cuntribuendu à
intinsificà i rapporti culturali trà i numarosi populi custieri. Dopu à a crisa
di u 1200 a.C., quandu u sistemu intreiu di i cummerci fù sconvoltu da
l'invasioni distruttivi di i Populi di u mari caghjunendu l'affundamentu di
l'Imperu ittitu è di a Civiltà micenia, i mutamenti pulitichi successivi criàni
in a zona siru-palistinesa i cundizioni par u sviluppu di i centri fenici è a
nascita di a statu ebraicu.

Abili navigatori è altrettantu abili in i cummerci i Fenici (nomu grecu par
riferiscia si à i Cananei) navigàni in longu è in largu par tuttu u Meditarraniu
spurtendu i prudutti di u so floridu artisgianatu in i centri è porti
cummirciali, dendu impulsu à a criazioni di cità custieri com'è Cartaghjina. In
u VII seculu longu i stradi cummirciali trà urienti è uccidenti, à i Fenici
s'affiancàni i Grechi chì impiantàni culonii in u bacinu ionicu, in u Mari
Tirrenu, in u Mari Egeiu finu à u Mari Neru. A custanti crescita di novi
insidiamenti criàni forti tinsioni frà i populi custieri par via di a
cuncurrenza in i marcati è l'espansioni greca in Uccidenti fù bluccata in u 541
a.C. da l'allianza trà Etruschi è Cartaghjinesi in a Battaglia di u Mari sardu.
In u seculu dopu i Grechi funi prutagunisti in l'epicu scontru chì in u 480 a.C.
l'opposi à i miri di Sersi in a Battaglia di Salamina, salvendu i so terri da
l'accupazioni pirsiana. I nascenti putenzi di Roma è Cartaghjina svaccaghjàni di
novu u Meditarraniu è longhi guerri si cunclusini incù a cunsacrazioni di a
putenza rumana è a distruzzioni di i Punichi. Da tandu u Meditarraniu divintò
par i Rumani u Mari nostrum è annantu à tuttu u so bacinu si irradiò a civiltà è
a putenza di a Roma ripublicana è imperiali. Dopu à a caduta di l'Imperu rumanu
d'Uccidenti è a stagnazioni di i cummerci in u bacinu uccidintali, in l'Imperu
rumanu d'Urienti i Bizantini mantensini intensi i traffichi marittimi finch'è in
u VII è in u VIII seculu l'espansioni islamica scambiò di novu l'intreiu bacinu,
oltripassendu u Strettu di Gibilterra è ghjunghjendu finu à a Spagna incù a so
civiltà.

I Ripublichi marinari d'Amalfi, Vinezia, Pisa è Ghjenuva l'intaressi cummirciali
in Urienti erani minacciati da i pirati saraceni, s'opposini efficaciamenti à
st'espansioni, ma sii i cuntrasti incù i marinarii aragunesi, in aspra
cuncurrenza annantu à i stradi versu Livanti, sii a caduta di Bisanziu in u
1453, purtàni à u diclinu di i traffichi meditarranii, diclinu chì s'accintuò
sempri di più dopu à u 1492 incù a scuparta di l'America è chì mancu a vittoria
in a Battaglia di Lepanto in u 1571 riiscì à firmà, ghjunghjendu in u seculu
XVII à a drastica riduzioni di a putenza navali viniziana. In u Setticentu i
dibulezzi di l'Imperu ottumanu favuritini i scopi espansiunisti di l'Inglesi in
u bacinu uccidintali, di l'Austriachi versu l'Adriaticu è di i Russii in u
bacinu uriintali. In u seculu XIX, duranti i guerri nabulionichi Francia è
Gran'Britagna si scuntràni viulintamenti in u Meditarraniu cumbattendu una
guerra chì vidi l'inglesi privalè è assicurà si cusì u duminiu incuntrastatu di
i mari. Sempri in l'Ottucentu, a custruzzioni di u canali di Suez resi pussibuli
u culligamentu di u Mari tarraniu à l'Uceanu Indianu è custituì un avvinimentu
di grandi impurtanza par i cummerci marittimi chì s'evitava in 'ssa menra a
circunnavigazioni di l'Africa par righjunghja via mari i ricchi marcati
asiatichi.

U mari tarraniu uccidintali cumprendi dui bacini principali, quiddu
algerianu-pruvinzali è u bacinu tirrenicu. U prima accupa un'aria più o menu
triangulari chì cumprendi u mari d'Alborán, u mari di i Baliari, u canali di
Sardegna, u mari di Sardegna, u mari di Corsica è u mari Liguru. Hà una
superficia di circa 240 000 km² è una prufundezza massima di circa 2 800 m. In
parechji zoni custieri, tipicamenti à i foci di l'Ebru è di u Rodanu a
piattaforma cuntinintali righjunghji ancu i 60 km di larghezza, incù un massimu
di 72 km vicinu à u Golfu di u Lionu. A larghezza minima occorri inveci trà
Ghjenuva è Tulonu, induva u fundali hè carattarizatu da ampii è prufondi canyon.
L'isuli di Maiorca è Minorca ani una piattaforma cumunu mentri Ibiza hè siparata
da un bracciu di mari prufondu 800 m. À u centru di u bacinu si trova a piana
abissali di i Baliari, prufonda da i 2600 à i 2800 metri. U bacinu tirrenicu hè
a parti più prufonda di u mari tarraniu uccidintali, è righjunghji infatti i
3800 m di prufundità (Fossa di u Tirrenu). U fundali hè carattarizatu da a
prisenza di numarosi dursali è di rilievi di tipu vulcanicu. Ci sò muntagni
sottumarini chì in parechji casi coddani insin'à -500 m com'è u Monti Marsili è
u Monti Vavilov.

Pochi è di mudesti diminsioni sò i piani abissali frà li quali si trovani a
piana di Corsica, a piana d'Orosei, a piana d'Olbia, a piana abissali tirrenica
è u rialzu plinianu. U bacinu hè praticamenti chjusu, hè missu in cumunicazioni
incù i bacini aghjacenti da pochi stretti passaghji. À u nordu un canali
prufondu circa 3/400 m u metti in cumunicazioni incù u Mari Liguru, u strettu di
Bonifaziu, micca prufondu più di i 50 m, u metti in cumunicazioni incù u bacinu
algerianu à tempu cù u prufondu canali di Sardegna, carattarizatu da a prisenza
di a fossa algerianu-tirrenica, metti in cumunicazioni i dui bacini à sudu di a
Sardegna.

U canali di Sicilia, incù un fundali bassu è carattarizatu da a prisenza di
banchi chì poni riducia a prufundezza à pochi dicini di metri, u metti in
cumunicazioni incù u Meditarraniu Uriintali.

Facini parti di u Meditarraniu uriintali u bacinu di u mari Adriaticu, u mari
Ioniu, u mari Egeiu, u mari Libicu è u bacinu di u mari di Livanti. L'Adriaticu
hà una superficia di circa 135 000 km² è una prufundezza massima di 1 230 m.

Da un puntu di vista murfulogicu pò essa divisu in trè arii: a parti
sittintriunali cumplittamenti duminata da u delta di u Pocu hè un lentu declivu
in u quali a prufundezza ùn supareghja micca i 75 m. A parti cintrali, trà
Ancona è u Gargano, hè carattarizata da a prisenza d'una diprissioni ditta
"fossa di u mediu Adriaticu" (266 m). A zona miridiunali hà una piattaforma
cuntinintali chì si ristringhji in currispundenza di a Puglia finu à circa 20
km. Frà a Puglia è l'Albania si trova a piana adriatica incù una prufundezza
media di circa 1 000 m è a massima di 1 200 m. Da quì a prufundezza ricodda à
circa 800 m in currispundenza di u canali d'Otranto chì sipara u Mari Adriaticu
da u Mari Ioniu.

U mari Ioniu si stendi annantu à una superficia di circa 616 000 km² da i costi
di a Libia è di a Tunisia fina à l'Albania, Grecia è à l'Italia miridiunali.
Righjunghji una massima prufundità (5 270 m) in a fossa Calypso (ditta ancu
fossa ellenica), à u largu di a costa miridiunali di u Peluponnesu. In u Mari
Ioniu si trova a più stesa piana abissali di u mari tarraniu.

U mari Egeiu hà una superficia di circa 80 000 km² è conta più di 200 isuli. U
cullega à u Mari Ioniu u Golfu di Corintu (56 m) è numarosi canali prufondi frà
i 300 m è i 800 m frà l'isuli di Rodi è Creta. Righjunghji a so massima
prufundità (2 500 m) in currispundenza di a fossa di Creta chì si stendi da u
Golfu di Argolide à Rodi.

U Mari di Livanti hè a parti più uriintali d u mari tarraniu, ed hà una
superficia di circa 320 000 km2. Hè dilimitatu à punenti da a linia chì
cunghjunghji Capu Ra's à u-Hilal, in Libia incù l'isula di Gavdos vicinu à
Creta. A piattaforma cuntinintali hè assà stesa sii vicinu à u delta di u Nilu
sii in u golfu di Iskenderun. A massima prufundezza hè di 4 384 m in
currispundenza di a fossa di Pliniu.

U clima di gran'parti di i paesa chì s'affacciani annantu à u bacinu di u
Meditarraniu hè carattarizatu da istati caldi è asciutti incù piuviusità
cuncintrata in u periodu vaghjimali è inguirnali. Sti carattaristichi climatichi
sò riscuntrati ancu in altri parti di a pianeta è pricisamenti in a California
centru-miridiunali, in Australia uccidintali, in Sudafrica è in a parti centru
sittintriunali di u Cili. L'influenza di i currenti marini ni custituisci unu di
i fattori fundamintali chì quiddi carrieghjani acqui incu una tampiratura più
alta rispettu à a latitudina. Inoltri a vicinanza di u tropicu parmetti in i
periodi estivi a pirmanenza di massi d'aria calda è asciutta, com'è in i climi
sub-trupicali.



https://co.wikipedia.org/wiki/Mari_Caraibicu

U Mari Caraibicu (o Mare Caraibicu) (dinuminazioni altirnativi: "Mari di i
Caraibi", "Mari Caribicu") hè un mari trupicali in l'emisferu uccidintali, parti
di l'uceanu Atlanticu, à sudu estu di u Golfu di u Messicu. Mari di tipu Mari
Tarraniu, copri gran' parti di a placca caraibica. Hè dilimitatu à sudu da
l'America Miridiunali, à punenti è à sudu punenti da l'America Cintrali, à nordu
è livanti da l'Antigli (Cuba, Hispaniola, Giamaica è Portu Ricu di i Grandi
Antigli à nordu, i Picculi Antigli à livanti). L'intreia aria di u Mari
Caraibicu incù i numarosi isuli è i costi adiacenti hè cunnisciuta com'è i
Caraibi.

U Mari di i Caraibi hè unu di i più grandi mari di a Terra incù una superficia
di circa 2.754.000 km². U puntu più prufondu hè à u largu di l'isula di Cayman,
trà Cuba è a Giamaica, incù 7.686 metri sottu u liveddu di u mari. A costa
caraibica prisenta unu svariatu numaru di baii è golfi trà i quali u Golfu di
Gonâve, u Golfu di u Venezuela, u Golfu di Darien, u Golfu de los Mosquitos è u
Golfu di l'Honduras.

U nomu "Caraibi" diriveghja da i Caribi, unu di i gruppi indianu-americani
duminanti in a rigioni à u mumentu di u cuntattu auropeu in u corsu di u tardu
XVu seculu. Dopu à a scuparta di l'America in u 1492, à opara di Cristofaru
Colombu, u tarmini spagnolu Antigli hè statu cumunamenti assignatu à i terri chì
si affacciavani annantu à sti mari, par via di cunsiquenza à i ghjorna d'oghji
"Mari di l'Antigli" hè l'altirnativa più cumunamenti imprudata par riferiscia si
à u Mari di i Caraibi in parechji lingui auropei, sopratuttu in u corsu di u
prima seculu da i scuparti giugrafichi, u predominiu spagnolu fù indiscutitu.

I primi abitanti di l'isuli di l'Antigli funi i Taino, tribù sidintarii incù
fedi riligiosa puliteista chì si distinguiani par essa boni agricultori,
piscadori è lavuradori di a ceramica. A so lingua dirivava da quidda di l'
arawak, famiglia chì i preciditi essendu migrata versu u Sudu America da circa
3000 anni. à l'ebbica di i scuparti, i Caribi, abili com'è guerrieri è
navigatori, pruvinenti pà a maiò parti da a rigioni di u fiumu Orinoco,
accupavani intigralamenti i tarritorii di i Taino.

U mari di i Caraibi fù un corpu d'acqua scunnisciutu par i pupulazioni
Eurasiatichi finu à u 1492, quandu Cristofaru Colombu divintò u prima auropeu à
sulcà st'acqui in u tentativu di truvà una strada versu l'India. À quiddi tempi
l'emisferu uccidintali, era scunnisciutu da l'auropei. Dopu à a scuparta di
l'isuli da parti di Colombu, l'aria hè stata rapidamenti culunizata da parechji
civilisazioni uccidintali. In seguitu à a culunisazioni di l'isuli di i Caraibi,
u mari aghjacenti hè divintatu una zona animata par a marina aurupea, in quantu
basa cummirciali, locu di scambiu è strada par u trasportu di i più svariati
prudutti, è stu cummerciu attirò ancu a pirataria.

I munarchii cattolichi parmissini in u 1495 à tutti i so sudditi di imbarcà si
in i navi diretti versu l'Indii uccidintali appena scuparti, ma à spessu
l'equipaghji, privi di un'adequata priparazioni, divintarani faciuli preda par i
"lubba di mari". Longu i costi di i Caraibi, in u corsu di u tempu, si
svilupponi impurtanti punti cummirciali è impurtanti fieri (com'è quidda di
Portobello). L'attaccu di i pirati cuntribuì à a custruzzioni di furtificazioni
longu i porti, com'è a Cartagena de Indias è a L'Avana.

Pocu dopu a so scuparta, stu mari attirò l'intaressu di i curoni inglesi è
francesi, i quali successivamenti invietini a so marina par cunquistà novi
tarritorii. I francesi si impatrunitini di parechji isuli com'è a Martinica è a
Guadalupa, l'inglesi incù u tempu di Antigua, Montserrat, Barbados è Giamaica,
tutti tarritorii suttratti à i pussidimenti di l'Imperu spagnolu in i Caraibi.
In u 1625 presi forma annantu à l'isula di Tortuga una basa induva cursari è
bucanieri si assuccioni par attaccà l'imbarcazioni da i culonii spagnoli. Da
Tortuga partiani i spidizioni par l'assedii contru i cità custieri chì duroni
finu à tuttu u seculu XVII. Un'altra famosa citatedda pirata fù istituita in u
portu giamaicanu di Port Royal in u 1656, è firmeti tali finu à a so parziali
distruzzioni par via di un terramutu successu u 7 ghjugnu 1692. Parechji di i
pirati più temuti funi Henry Morgan, Francesco Nau dittu l'Olonese, è Barbanera.

Da u seculu XIX bona parti di i culonii è di i rialità pulitichi affacciati
annantu à u mari di i Caraibi principioni à divintà paesi indipindenti, ancu s'è
attualmenti parechji pussidimenti francesi, britannichi è ulandesi fermani sottu
l'amministrazioni aurupea. In i so acqui sò prisenti 22 tarritorii insulari è 12
paesi. Cuba fù l'ultimu paesi à ottena l'indipindenza da a Spagna in u 1898.

In u 1903 Panama si siparò da a Culombia. U 15 aostu 1914 fù inauguratu u canali
artificiali di Panamá chì colligò u mari di i Caraibi incù l'uceanu Pacificu, è
chì fù amministratu da i Stati Uniti finu à u 31 dicembri 1999.

U 12 dicembri 2001, i capi di Statu è di guvernu di i paesi membri di l'Associu
di i Stati caraibichi, si riunitini annantu à l'isula di Margarita (Venezuela),
è aduttoni a Dichjarazioni di Margarita, "ricunniscendu u mari di i Caraibi
com'è un patrimoniu cumunu in a rigioni, è un bè inestimabili u quali dà
priurità à a cunsirvazioni, incù l'obiettivu di a "custruzzioni di una idantità
stessa di i Caraibi." Si impegnetini "a stabiliscia una più ampia zona di
cuupirazioni di i Caraibi".

U Mari di i Caraibi hè un mari situatu nantu à a Placca caraibica. Si stima
ch'eddu hà un'ità cumpresa trà i 160 è i 180 milioni di anni è si saria furmatu
da una frattura orizuntali chì hà divisu u supercuntinenti chjamatu Pangea in u
corsu di l'era Mesozoica. A superficia di u Mari di i Caraibi hè suddivisa in 5
bacini siparati da parechji cateni muntosi sottumarini. A prissioni asercitata
da a placca sudamericana in a rigioni uriintali di i Caraibi, rendi l'arcipelagu
di i Picculi Antigli carattarizatu da forti attività vulcanica (l'eruzioni
vulcanica di u A Pelée in u 1902, fù a causa di u grandi numaru di vittimi in u
corsu di u vintesimu seculu, incù guasi 30.000 morti).

L'Uceanu Atlanticu si cullega incù u Mari di i Caraibi à traversu l'Anegada
Passage trà i Picculi Antigli è l'Isuli Verghjini è u Canali Sopraventu situatu
trà Cuba è Haiti. U canali di u Yucatán cullega u Mari di i Caraibi incù u Golfu
di u Messicu trà a Penisula di u Yucatán in Messicu è Cuba.

U puntu più prufondu hè a diprissioni di l'Isuli Cayman chì ghjunghjini à tuccà
i 7.686 metri sottu u liveddu di u mari.

Sò lucalizati dui fossi uceanichi: a fossa di i Cayman è a fossa di Portu Ricu.
L'aria hè à forti risicu sismicu. Dati storichi mostrani ch'è in u corsu di
l'ultimi 500 anni sò stati custattati in a zona dodici terramuti incù una
magnitudina supiriori à 7,5.

In media a salinità di u mari di i Caraibi hè di 35 - 36 parti par milla, a
tampiratura supirficiali hè in l'ordini di 28 °C., mentri in u fondu marinu,
l'acqua righjunghji una tampiratura di 4 °C.

I currenti caraibichi trasportani nutevuli quantità di acqua da l'Uceanu
Atlanticu uriintali à traversu i Picculi Antigli par cuddà versu nordu-punenti
iscendu in u Golfu di u Messicu à traversu u canali di u Yucatán. Mediamenti trà
u 15 è u 20% di l'acqui dolci chì entrini in u Mari di i Caraibi pruveni da
l'estuariu di u Orinoco è di i fiuma amazonichi, traspurtata versu nordu-punenti
da i currenti caraibichi.

In a zona chì si stendi da u nordu di a Culumbia versu u Nicaragua hè prisenti
duranti guasi tuttu l'annu un currenti circulari chì/ch'è voglii in sensu
antiurariu. Stu currenti hè generatu da i pricipitazioni abbundanti in a
rigioni, chì pò ancu riducia a tampiratura è a dinsità di l'acqui, furniscendu
parechji nutrienti com'è azotu, fosfuru utuli à a vita vegitali..

U bacinu idrugraficu di u Mari di i Caraibi hè unu di i più grandi di u mondu. U
fiumu più longu chì sfocia in stu mari hè u Magdalena chì, surghjendu annantu à
u Massicciu Culumbianu, traversa a Culumbia par una lunghezza di circa 1.540 km.
U Maddalena, à so volta, ricevi l'acqui di altri impurtanti fiuma com'è u Cauca
è u Cesar.

Altri fiuma chì si ghjettani in i Caraibi sò: Unare, Tocuyo, Catatumbo è Chama
in Venezuela; Ranchería, Sinú è Atrato in Culumbia; San San, Chagres (Canali di
Panamá) è Changuinola a Panamá; Grandi, Prinzapolca è Huahua in Nicaragua; San
Juan à u cunfini trà Nicaragua è Costa Rica, chì cullega u Lavu Nicaragua à i
Caraibi; Segovia à u cunfini trà Honduras è Nicaragua; Patuca, Sico, Ulua è
Aguán in Honduras; Motagua in Guatemala, Belize in Belize; Rio Hondo in Messicu;
Cauto a Cuba; Yaque di u Sur, Ozama è Macoris in a Ripubblica Dominicana; Negro
in Giamaica è Grandi de Patillas a Portu Rico.

U lavu di Maracaibo hè culligatu à i Caraibi à traversu u Golfu di u Venezuela,
è ripprisenta u più grandi lavu di u Sudu America incù una superficia di
13.820 km², oltri à essa unu di i più antichi di a Terra.

U clima di i Caraibi hè influinzatu da i currenti uceanichi di u Golfu è
Humboldt. A pusizioni di u mari trupicali aiuta à cunsirvà l'acqua à una
tampiratura mudaratamenti alta, variendu duranti l'annu trà i 21° è 32,2 °C.

I Caraibi sò locu di furmazioni di uragani. A staghjoni di l'uragani và da
ghjugnu à dicembri, è incù maiò prisenza trà aostu è sittembri. In media ogni
annu si formani circa 9 timpesti trupicali è frà eddi 5 righjunghjini a forza di
uraganu. Sicondu u Centru Nacional de Huracanes in i Caraibi sò stati custattati
385 uragani trà u 1494 è u 1900. I currenti d'aria chì si sviloppani nantu à a
costa uccidintali di l'Africa, in u so parcorsu à traversu l'Uceanu Atlanticu,
poni divintà timpesti trupicali è uragani, in particulari in i zoni di bassa
prissioni di a rigioni uriintali di i Caraibi.

Fra i più divastanti uragani arrighjistrati si ricordani: u uraganu San Calixto
II trà u 10 è u 16 uttrovi 1780, abbattutu si trà i Picculi Antigli, Portu Ricu,
a Ripubblica Duminicana è Florida, pruvuchendu trà i 22.000 è i 24.000 morti; è
l'uraganu Mitch, chì originatu si trà i costi di a Culumbia è l'America Cintrali
si dirissi versu a penisula di u Yucatán è successivamenti a Florida trà u 22
uttrovi è u 5 nuvembri 1998, pruvuchendu trà i 11.000 è i 18.000 morti.

L'uragani sò un prublemu chì succedi ogni annu nantu à l'isuli di i Caraibi. A
so natura distruttiva si abbatti ancu nantu à i barrieri curaddini à causa di u
dipusitatu di grandi quantità di rena, fanga, rocci è sidimenti.



https://co.wikipedia.org/wiki/Mare_Mortu

U Mari Mortu (o Mare Mortu) (in ebraicu: ים המלח‎[?], Yam HaMelah,
littiralamenti mari di u sali è in arabu: البحر الميت‎) hè - prubbiamenti - un
lavu situatu in u vicinu Urienti trà Israeli, a Cisgiurdania è a Giurdania.
Chjamatu anticamenti Asfaltidi, u mari Mortu si trova in a diprissioni più
prufonda di a Terra.

A so salinità aumenta incù a prufundità. A superficia hè a parti menu salata,
diluita da l'acqui di u Giurdanu chì trovani difficultà à falà in i strati più
bassi chì sò più densi: scindendu a 40 m di prufundità, a salinità diventa di
300 g par ogni chilugrammu di acqua, circa 8 volti quidda di l'uceani (a quali
salinità media hè para a circa 38 g par chilugrammu d'acqua). Versu i 100 m di
prufundità a salinità aumenta a 332 g par ogni chilugrammu di acqua, saturendu
si: u sali precipiteghja è si accumuleghja annantu à u fondu di u mari. L'acqua
di u Mari Mortu, incù dinsità di 1,24 kg/L sempri à causa di l'elevata salinità,
parmetti à chiunqua di gallighjà senza alcunu sforzu, mentri rendi moltu
difficiuli a pratica di u notu, in quantu si emerghji troppu da l'acqua. L'acqui
di u Mari Mortu sò usati par a pruduzzioni di clururu di putassiu sii da sucità
israiliani ch'è giurdani: sò ancu estratti bromu è magnesiu, di i quali u mari
hè riccu. L'estrazioni hè fatta partendu da i salini, visibili da u spaziu in
l'estremità sudu di u mari Mortu. I so acqui erani cunnisciuti finu da i tempi
di i Rumani è sò sfruttati sempri oghji, par i so qualità curativi, soprattuttu
par i malatii di a peddi: u bassu liveddu di raghji UV è l'altu tassu di
ossigenu sò ottimi par a saluta, l'alta cuncintrazioni di minirali, trà i quali
u calciu è u magnesiu, chì sò utuli rimedii contru l'allirgii è l'infizzioni di
i vii rispiratorii, u bromu chì faciliteghja u rilassamentu, l'iodu chì hà
effetti benifichi nantu à i disfunzioni ghjandulari è a fanga par a cura di a
peddi.



https://co.wikipedia.org/wiki/Mar%27_Tirrenu

U Mari Tirrenu (o Mare Tirrenu) hè a parti di u Mari Tarraniu chì si stendi à
punenti di a pinisula taliana.

Hè cumpresu trà a Corsica, a Sardegna, a Sicilia, a Calabria, a Basilicata, a
Campania, u Laziu è a Tuscana. Hè culligatu à u Mari Ioniu da u Strittu di
Messina è divisu da u Mari Licuru da l'isula d'Elba, cù u Canali di Corsica à
punenti è u Canali di Piumbinu à livanti di l'umonima isula chì cullicheghjanu
trà eddi i dui mari. Giugraficamenti parlendu u Mari Licuru ùn hè micca a parti
sittentriunali di u Mar'Tirrenu, comu mori ghjenti pensa, ma un mari à contu
soiu, parchì hà un fundali è una custera diffarenti. A so prufundità massima hè
3.785 metri.

U nomu Tirrenu pruveni da u nomu grecu chì disignava l'Etruschi, chì si dicia
tandu ch'eddi viniani da Lidia, un regnu dirittu da un principi chì si chjamava
"Tirrenu". L'Etruschi si culluchetini annantu à i costi da a Tuscana muderna,
chì funi chjamati dopu u "mari di l'Etruschi".

U mari Tirrenu si trova vicina à a faglia chì dividi l'Africa da l'Auropa. Par
via di cunsiquenza i cateni muntosi sottumarini è i vulcani attivi ci abbondani.

U mari Tirrenu hè pocu pischevuli, è i so porti sò in generali imprudati par u
trasportu di i passaghjeri è di a ropa. I principali sò Piumbinu, Civitavechja,
Cagliari, Olbia, Napuli, Milazzo, Palermu, Ghjenuva, Trapani è u portu di Gioia
Tauro chì hè u più grandi tarminali par u trasbordu di u mari tarraniu.

U Mar' Tirrenu piglia u nomu da l'anticu populu di i Tirreni (Tyrsenoi o
Tyrrhenoi), megliu cunnisciuti com'è Etruschi. I so tarritorii in u VIII seculu
a.C. à u nordu si stindiani finu à a foci di l'Arno in i circonda di Pisa, è chì
in i dui seculi dopu amplifichetini u so raghju d'azzioni fina à a foci di u
fiumu Magru in Liguria, mentri à u sudu si stindiani finu à a Campania, ditta
par quissa ancu Etruria Campana.

Narra infatti u storicu grecu Erodutu in i so Storii comu u rè di a Lidia
(attuali Turchia uccidintali) dopu à parechji anni di caristia avia dicisu di fà
emigrà una mità di u so populu à a ricerca d'una patria nova. Vidati da u
principi Tirrenu, i Lidi sbarcàni tandu annantu à i costi uccidintali di a
penisula taliana è, à quandu pigliatu pussessu di a nova terra, mutàni u so nomu
in Tirreni in u nomu di l'aroi eponimu chì l'avia vidati. Quiddi, sicondu u
racontu grecu, ùn sariani altri ch'è l'Etruschi. Da u so nomu grecu fù cusì
dittu Tirrenu u mari ch'eddi duminàni dopu mentri parechji seculi.

Sicondu altri fonti, Tyrrhenoi saria l'epitetu incù u quali i grechi chjamavani
i pirati chì in u meditarraniu uccidintali abburdavani incù picculi è viloci
imbarcazioni chiunqua ci si avvinturava.

Accadi chì u Mar'Tirrenu fussi citatu in a litteratura in lingua corsa, par
esempiu in L’angunia di un paisolu corsu d'Antone Bonifaziu:



https://co.wikipedia.org/wiki/Mar%27_Liguru

U mari Liguru (o mare Liguru) hè a parti più sittintriunali di u mari Tarraniu
uccidintali.

U cunfini suduccidintali hè dilimitatu da una linia imaginaria chì cullega Punta
di Rivillata, à punenti di Calvi, in a Corsica sittintriunali, incù Capu Ferratu
à livanti di Nizza, mentri u cunfini suduriintali, chì u dilimiteghja da u mari
Tirrenu, corri trà u Capicorsu è u prumontoriu di Piumbinu, passendu à traversu
u canali di Corsica, l'Isula d'Elba è u canali di Piumbinu. Eppuri,
l'Urganisazioni idrugrafica internaziunali, in un ducumentu di u 1953 sempri in
vigori, stabilisci chì u cunfini suduccidintali hè dilimitatu da una linia
imaginaria chì cunghjunghji u Capicorsu incù u cunfini trà Italia è Francia
(Ponti San Luigi), mentri u cunfini suduriintali hè dilimitatu da una linia chì
và da u Capicorsu à l'isula di u Tinettu, cusì da una linia chì cunghjunghji
l'isula di u Tinu è a Palmaria finu a Punta San Petru, in i circonda di u golfu
di a Spezia. Quistu cunfini hè in via di ridifinizioni: infatti a stessa
Urganisazioni hà pubblicatu una abbozzu di u ducumentu difinitivu annantu à i
limiti di i mari chì faci cuincida u cunfini suduccidintali di u mari Liguru
incù una linia chì unisci a costa tuscana longu u 43º parallelu à u Capicorsu è
cusì finu à Capu Grossu. A difinizioni sempri in vigori sicondu l'Urganisazioni
idrugrafica internaziunali currispondi grossu modu a quidda tradiziunali, a
quali attribuisci l'intreia costa tuscana (finu à a foci di a Magra) à u mari
Tirrenu. Sta virsioni tradiziunali di i cunfini hà purtatu à parechji
cunsiquenzi: vicinu à Pisa ind'è l'anni trenta hè stata fundata una lucalità
balneari dinuminata Tirrenia; u quutidianu di Livornu si chjama U Tirrenu è
Viareggio com'è puri Castiglioncello sò pupularamenti difiniti com'è i Peruli di
u Tirrenu. Occorri puri à cunsidarà chì in i carti di l'Ottucentu u mari chì
bagnava a Tuscana era calchì volta chjamatu simpliciamenti Mari Tuscanu.
L'Istituto Idrografico di a Marina Militare Italiana usa par u più "Mar' Liguru"
(ma ancu, in parechji casi, "Mar' Tirrenu") in u purtulanu rilativu à a costa
tuscana sittintriunali.

U mari Liguru bagna i costi di a Liguria (a Riviera ligura), parti di quiddi di
a Tuscana (a Riviera apuana, a Versilia, u litturali pisanu è a costa di l'
Etruschi, vali à dì u litturali trà Livornu è Piumbinu), quiddi di a Corsica è
di l'Alpi Marittimi (Costa Azurra) è quiddi di u principatu di Monacu, è ancu i
rilievi sottumarini di a Meloria, l'isuli di Capraia è Gurgona è a costa
sittintriunali di l'Isula d'Elba, arii rinumati par i biddezzi paisaghijstichi è
u clima dolci. In a parti più sittintriunali si trova u golfu di Genuva chì ni
hè intiriamenti cumpresu. U mari ricevi da livanti l'acqui di l'Arnu è di molti
altri fiuma d'urighjina appinninica com'è u Serchiu è a Magra. Longu i so costi
si/ trovani impurtanti scali purtuali cummirciali di i quali u maghjori hè u
portu di Genuva. Altri porti di rilievu sò quiddi di Mentonu, Savona, di a
Spezia, di Carrara, di Piumbinu è di Livornu. U mari Liguru righjunghji à
nordupunenti di a Corsica una prufundità massima di più di 2 850 m.

In antichità u mari Liguru si chjamava, in latinu, Mari Ligusticum, u mari chì
bagnava i terri abitati da l'antichi Liguri. In u V seculu a.C. u tarritoriu
abitatu da sta pupulazioni si stindia ben' oltri i cunfini di l'attuali Liguria
è a stessa Ripubblica di Genuva, cumprindendu parti di l'attuali costa francesa
è di quidda tuscana finu à l'altezza di Livornu. U mari Tirrenu (Mari Tyrrhenum)
prendi inveci u nomu da u populu di i Tirreni (Tyrsenoi o Tyrrhenoi), megliu
cunnisciuti com'è Etruschi, i quali tarritorii in u VIII seculu a.C. si
stindiani finu à a foci di l'Arnu in i circonda di Pisa, è chì in i dui seculi
successivi amplifichetini u so raghju d'azzioni finu à a foci di u fiumu Magra.

À u scopu di pruteghja i numarosi spezii di cetacei prisenti in u mari Liguru, a
Francia è l'Italia l'ani classificatu in u 1999 com'è SPAMI Specially Protected
Areas of Mediterranean Importance (vali à dì aria di u mari Tarraniu di
particulari impurtanza). U Santuariu di i Cetacei di u mari Liguru copri un'aria
di 84 000 km² in a zona di mari apartu davanti à u cunfini trà Francia è Italia.
Hè una di i zoni di u Mari Tarraniu induva incù più faciulità hè pussibuli
avvistà gruppi di cetacei. In u 1996 l'Italia hà istituitu u Parcu Naziunali di
l'Arcipelagu Tuscanu grazia à u quali sò salvavardati i setti isuli maghjori di
l'arcipelagu è i fundali incù tutta l'impurtanti fauna sii di u mari Tirrenu sii
di u Liguru. Hè attualmenti u più grandi parcu marinu d'Auropa. In u 1999 hè
statu istituitu u Parcu naziunali di i Cinqui Terri, in Liguria, intiriamenti in
a Pruvincia di a Spezia, chì par i biddezzi naturalistichi di u so tarritoriu hè
un'impurtanti distinazioni turistica par chi hè intarissatu non esclusivamenti à
u turisimu balneari.



https://co.wikipedia.org/wiki/Maccaone_corsu

U maccaone corsu (o Maccaonu corsu) (Papilio hospiton) hè un tipu di farfalla
chì face parte di a famiglia di e Papilionidae.

Hè una farfalla maiò, incù una apertura alare massima di 8 o 10 centimi. Per via
di quessa l'adulti si vedenu è si scontranu à spessu in a natura, da maghju à
ghjugnu. L'ale da daretu di u maccaone corsu hanu spezia di coda. Ci hè pocu
dimurfisimu sessuale è u masciu è a femina sò guasi listessi. U maccaone corsu
bula lestru è ùn hè micca cusì faciule d'ussirvà la annantu à un fiore.

Per u più, si trova annantu à a ferula, da u livellu di u mare, insin'à 2000
metri.

U maccaone corsu s'assumiglia assai à u maccaone cumunu. E dui farfalle si ponu
cunfonde. Ma esistenu qualchì differenze. Ci hè una grande tacca rossa in a coda
ind'è u maccaone cumunu. Invece, ind'è a maccaone corsu, 'ssa tacca hè più
chjuga è chjirchjata nera. È a coda di u maccaone corsu hè più corta ch'è quella
di u maccaone cumunu.

U maccaone corsu hè cumunu in Corsica. Si scontra in l'isula sana. Per u più, si
trova ind'ellu ci hè a ferula, da u livellu di u mare sin'à 700 metri. Più in
sù, si pò truvà annantu à a Ruta corsa o à parte da 800 metri, annatu à
Peucedanum paniculatum. Hè à un'altezza media di 400-500 metri ch'ellu hè u più
abundante. Esiste dinù in Corsica u maccaone cumunu. Parechji siti impurtanti
per u maccaone corsu in Corsica sò: l'Agriate, u Cuscione è l'Alcudine.

In Sardegna si scontra per u più annantu à a ferula. Si trova in tutta l'isula è
hè abundate in particulare in l'areale di Montimannu. Si trova dinù annantu à
Ruta lamarmorae, ma raramente è solu à altezze superiore à i 1400 m in i Monti
di u Gennargentu.



https://co.wikipedia.org/wiki/Lustincu

U listincu (o lustincu) (Pistacia lentiscus) hè un arburettu chì faci parti di a
famiglia di l'Anacardiaceae.

U listincu, com'è a scopa, l'arbitru o a ghjinestra, hè una pianta cumuna è
tipica di a machja corsa.

L'oliu hè sempri statu ottinutu in i rigioni di u Mediterraniu, à parta da
l'ugliastru, eppo dopu, à parta da a variità cultivata: l'alivu. Ma in i tempi,
si facia dinò, in Corsica com'è in Sardegna, un oliu di listincu. Si cugliia i
picculi bachi di u listincu è si mittiani in una sporta. Dopu à a racolta, 'ssi
bacareddi sò missi, beddi sparti, in un locu apartu duranti trè o quattru
ghjorna. À u capu di qualchì ghjornu, i baghi perdini un pocu di a so acqua è
diventani vizzi. Dopu si cacciani i vetti è i casci. Si caccia dinò a pula chì
hè attaccata à i bachi. Dopu i bachi chì fermani si mettini in acqua è si facini
bodda in una paghjola duranti una meza ora. Tandu si pò veda un dipositu
niricciu annantu à i lati di a paghjola. È i graneddi diventani giaddi chjari.
Si caccia dopu a sciuma da i graneddi chì sò diventati gonfii. Eppo i graneddi
sò sfracicati.À la fini, s'otteni un oliu di culori verdi. 'Ssu oliu si pò
cunsirvà duranti parechji anni, è ancu sin'à un dicenniu.

In u Maroccu, 'ssu oliu di listincu s'usava contra i brusgiaturi o par calmà u
mal' di spinu. In casa, 'ssu oliu ghjuvava dinò par fà si u lumu. In parechji
paesi di l'Africa di u Nordu è di l'urienti, l'oliu di listincu era mischiatu
incù a pasta d'amanduli è a farina, par fabbricà speziu di buttirulu. In
Sardegna, l'oliu di listincu si manghjava annantu à u pani biscottu.

U lignamu di u listincu hè apprizziatu par travagli d'intarsiatura grazia à u
beddu culori rossu vinatu. In i tempi era imprudatu par pruducia carbonu
vigitali è ancu oghji hè apprizziatu par alimintà i forra à legna di i pizzarii
chì a so cumbustioni parmetti di righjunghja in tempi rapiti alti tampiraturi.

U listincu era usatu à spessu in Corsica par fà i sporti, com'è a murta o a
vetriccia. Si taglia à luna nova.

A resina di u listincu hè ditta masticu di Chio è in parechji lingui hè
disignata incù u terminu di masticu. Di culori giaddu, era usata in i tempi
com'è chewing gum ancu par a so azzioni benefica annantu à u cavu urali
(purificanti di l'alitu).

In Chio, chì hè u locu di pruduzzioni di a resina d'ottima qualità, hè pruduttu
un licori arumaticu dirivatu da a resina, incù funzioni dighjistivi, moltu
apprizziatu: u "Mastika".



https://co.wikipedia.org/wiki/Lingue_rumanze

Cù lu termine lingue rumanze (ancu scrittu romanze) ò lingue rumaniche/romaniche
o neolatine/neulatine ci si riferighja à quelle lingue chì sò derivate da lu
latinu volgare à seguitu di l’espansione di l’imperu rumanu. Tali varietà
linguistiche venneru dunque cumencialmente definite comu volgare, ossia populare
in lu sensu etimolughjcu di lu termine (da vulgus, "populu" in latinu). La
parola volgare ùn va dunque intesa comu dispreghjativa, ma semplicemente comu
riferimentu à la lingua vernacolare, quella cioè impiegata - in la so´ forma
prevalentemente orale - in la vita qotidiana, in distinzione à quella di la
tradizione letteraria è officiale di lu statu rumanu. Lu termine “rumanzu”
deriveghja da l’avverbiu latinu rumanICE riferitu à lu parlà vernacolu (rumanice
loqui) rispettu à lu parlà in latinu (latine loqui). Da rumanICE deriveghja la
forma francese rumanz, da cui l’italianu rumanzu. Ste parlate formanu quellu chì
in dialettolughja vene chjamatu cuntinuum rumanzu (vedi cuntinuum dialettale).

L’area in cui si sò sviluppate - è sò ancora parlate in le so versioni
cuntemporanee - tali lingue vene chjamata Romània è currisponde in linea di
massima à la parte europeana uccidentale di l’imperu rumanu, esclusa la
Britannia, cù l’aghjiunta di lu territoriu currispondente à la Dacia è di altre
isole linguistiche neolatine minori diffuse in li Balcani (lingue rumanze
balcaniche). In lu Nordafrica l'invasione araba (VIII secolu) ha cancellatu ogni
vulgare latinu chì vi si era sviluppatu, mentre la persistenza di l'imperu in la
so´ porzione urientale, cù l'impiegu prevalente di la lingua greca à livellu
ufficiale, ha impeditu la diffusione populà di lu latinu, prevenendu sviluppi
linguistichi analoghi à quelli occorsi in la porzione uccidentale.

Li latini vulgari, comu di lu restu lu latinu classicu è le lingue rumanze,
venenu classificati in le ramificazioni di le lingue italiche, in l'alberu di le
lingue indoeuropeane.

Lu sardu hè una di le varianti più isulate e, comu tale, ha cunservatu una
maghjiore somiglianza cù lu latinu. ancu lu toscanu (da cui deriveghja
l'italianu modernu) hè una varietà monda cunservativa. lu francese hè la lingua
più innovativa è la più discosta da lu latinu (essendu notevolmente influenzata
da le lingue ghjermaniche parlate da l´antichi Franchi), mentre lu rumenu hè una
sintesi chì affianca á una forte cunservazione di la base latina elementi
innovativi d'orighjne slava, albanese, greca è turca.

A rigore lu numeru di le lingue rumanze dovria currisponde à quellu di tutte le
varietà neolatine (dette dialetti rumanzi) parlati all’internu di la rumania.
Solu certe di ste lingue però hanu subitu in lu corsu di lu tempu di le
normalizzazioni (per lu longu usu, l'opera di le Accademie è di li grammatichi
nonché lu pesu di la tradizione letteraria) è godenu di unu status di
ufficialità: lu portoghese, lu spagnolu, lu francese, l’italianu, lu rumenu. A
ste possiamu aghjiunghje le lingue à le quali hè statu ricunnosciutu unu status
di ufficialità in ambitu locale, sebbene ùn aghjinuricevutu una normalizzazione
ò l’abbianu ricevuta incumpleta ò ùn unanimemente accettata da li locutori: lu
catalanu, lu galizianu, l’occitanu, l’arpitanu, lu sardu, lu friulanu, lu ladinu
dolomiticu, lu rumanciu. Vi sò poi lingue chì sò state ricunnosciute comu tali
da l’UNESCu ma chì spessu ùn godenu di alcuna forma effettiva di tutela ò ùn
hanu ancora subitu alcuna normalizzazione: l’asturianu, l’aragonese, lu leonese,
lu mirandese, lu provenzale, l'alverniate, lu limosinu, lu piccardu, lu vallone,
lu normannu, lu gallu, lu corsu, lu ligure, lu piemuntese, lu lombardu, lu
venetu, l'emilianu-romagnolu, lu napuletanu, lu sicilianu, l'istriutu,
l'arumenu, lu morlaccu, l'istrorumenu é lu meglenorumenu. Lu ricunnoscimentu (u
la volontà di ricunnoscimentu) di le parlate minori, prive di una norma
unitaria, ha resu possibile l’interventu di singoli, ò di picculi gruppi più ò
menu privati, chì si sò proposti di sopperisce à la bisogna.

Tabella 1 - Analoghije tra certe parole in diverse lingue rumanze Tavulone di
cumparazione di e lingue neulatine:

Sebbene tra li linguisti sia cumunque prevalente la tendenza à non distingue tra
dialettu è lingua da un puntu di vista sustanziale, l’attribuzione di lu status
di lingua piuttostu chì di dialettu à Sta ò quella parlata risulta sempre esse
problematica è gravida di pulemiche, in quantu le lingue sò guasi sempre sentite
comu intimamente legate à lu cuncettu di nazione e, per questu, la loru
categorizzazione risente notevolmente di spinte sociu-pulitiche chì qualchì
volta tenenu in pocu ò nessun cuntu criteri filolughjchi ò sociolughjchi di
classificazione.

Un esempiu esplicativu pò esse lu seguente: istrorumenu, meglenorumenu è
macedorumenu ùn hanu status ufficiale di lingua (da un puntu di vista puliticu)
pur essendu più discoste da lu romenu di lu moldavu (lingua ufficiale di la
Repubblica moldava).

Un altru esempiu hè quellu di la lingua corsa, ricunnosciuta comu lingua da la
leghjè francese (che la cunsidera una lingua reghjonale sin da lu 1974) è da la
classificazione ISu 639 sebbene (in quantu parte di lu gruppu toscanu) sia ben
più vicina all’italianu letterariu di quantu ùn sia, á esempiu, lu marchighjanu
chì invece ùn gode di alcun ricunnoscimentu.

Va inoltre segnalatu chì le varietà rumanze formanu un cuntinuum dialettale;
questu implica chì à livellu dialettale la transizione da una parlata all’altra
sia guasi sempre appena avvertibile, senza distinzioni nette. È dunque
impussibile dà un esaurente è definitivu elencu di le parlate rumanze, in quantu
li caratteri identificativi di una parlata sfumerianu inevitabilmente in quelli
di le parlate vicine; dunque à formà un’identità locale cuncorrunu fattori di
coscenza è di storia cumune più chì di effettiva differenza linguistica.

L’unità linguistica, intesa comu cunformità di usi linguistichi all’internu di
ampie cumunità di parlanti, ùn hè la condizione naturale di la lingua. La
variazione hè di lu tuttu normale è ùn solu tra le diverse cumunità, ma
all’internu di ciascuna di esse é hè limitata soltantu da la cuntinghjente
necessità di cumunicare. ghjà Dante aveva osservatu chì in una stessa cità ùn si
parla á lu stessa manera in tutti li rioni. Esistonu quattru tipi di variazione:
la variazione diatopica, chì si realizza in lu spaziu, é hè la variazione più
evidente; la variazione diastratica, chì si realizza in una cumunità tre le
condizioni sociali chì cuncorrunu à formà la cumunità; la variazione diafasica,
chì si reghjstra in rapportu à li reghjstri spressivi (solenne, formale,
familiare…); infine la variazione diacronica, chì hè quella chì avvene in lu
tempu, chì hè ritenuta la più importante. Naturale dunque chì lu mondu rumanzu
si sia frazionatu in la molteplicità di varietà chì chjamiamu dialetti rumanzi.

La classificazione di le lingue è, in ghjenerale, problematica. In particulà le
lingue rumanze (così comu altre famiglie diffusesi nant'à aree ùn monda
frazionate) formanu un vastu cuntunuum dialettale attraversatu da numerosi è
diverghjenti fenumeni lessicali, strutturali è fonetichi. Sta cuntinuità
linguistica tra le varie parlate implica necessariamente, oltre à la succitata
difficultà in l'identificà una precisa realtà linguistica locale distinta da le
circostanti, chì sia sempre difficile (se ùn in ce ti casi impussibile) dà una
precisa classificazione di tutte le parlate rumanze. Infatti, ancu raggruppendu
ste parlate per analoghije basandoci nant'à criteri unicamente glottolughjci, ùn
si possonu traccià cunfini netti è dunque trovà un criteriu linguisticu chì
possa distingue senza sfumature ò transizioni di le sottu famiglie di la
famiglia rumanza. Per ste raghjoni ghjà H. Schuchardt (Über die Klassification
der rumanischen Mundarten, 1900) mostrò l’impussibilità di dà una
classificazione di lu tuttu scentifica di li dialetti rumanzi. Nelle zone di
transizione tra una famiglia all’altra si ricurre dunque à criteri di tipu
culturale ò sociolinguisticu (come li cuncetti di “orbita culturale” ò “lingua
tetto”), chì però possonu varià à seconda di li autori.

Ad esempiu, certi tendenu à voler cunsiderà occitanu è catalanu comu varianti
prossime di una stessa lingua, osservendu chì lu guascone, cunsideratu afferente
à l'occitanu, pare esse più discostu da quest'ultimu di quantu ùn lu sia lu
catalanu; mentre altri classificanu l'occitanu comu gallorumanzu è lu catalanu
comu iberorumanzu. Le lingue taliane settentriunali pressu parechji linguisti sò
incluse in lu gruppu italorumanzu mentre altre classificazioni (ad esempiu
quelle di Ethnologue ò di l'UNESCu) le includenu in lu gallorumanzu in virtù di
li fenumeni di transizione cù le parlate occitane. In questu quadru, nessun
linguista, oghje , si avventura - nant'à basi scentifiche - in l'affermà chì lu
gallurese (alquantu affine à la variante meridionale principale di la lingua
còrsa) sia afferente à le lingue sarde, da la quali (variante logudorese) pure
ha subitu qualchì cuntaminazione. Esempi notevoli di dialetti (u lingue) di
transizione sò lu sassarese, l'istriutu, lu nizzardu.

Poiché due varietà linguistiche ghjeograficamente vicine hanu in cumune una gran
parte di lu lessicu, chì hè lu settore di ogni lingua più soghjèttu à la
variazione, per la classificazione di le lingue hè opportunu fondà si nant'à
altri criteri. Si tene in particulà cuntu di la tipulughja linguistica: le
lingue rumanze sonu, entru un certu gradu, tipulughjcamente diverse tra loru;
vale à dire, bisogna tener cuntu di una loru diversa base tipulughjca. A tal
fine venenu messi à cunfrontu fenumeni (fonetici, morfolughjci, sintattici,
lessicali) di cunservazione cù li rispettivi fenumeni di innovazione. Questi
fenumeni si presentanu perloppiù indipendemente l´uni da l´altri, dunque le loru
distribuzioni spessu ùn coincidonu. Di cunseguenza, in lu redighje una
classificazione, l´autori devonu stabilisce una ghjerarchja tra li fenumeni
linguistichi. La maghjior parte di li autori (ad esempiu C. Tagliavini, W. von
Wartburg, A. Varvaru, M. Dardanu) dannu maghjiore importanza à li livelli
morfolughjcu è sintatticu, chì rappresentanu le strutture fondamentali di una
lingua in quantu strutture interne, in le quali dunque li fenumeni di
cunservazione è innovazione assumu maghjior rilievu. Altri autori invece (ad
esempiu P. Bec) prediligonu la fonetica; intesa, in quantu settore più
cunservativu di una lingua, comu strumentu di indaghjne nant'à lu sustratu è
sullu statu più anticu di lu sviluppu di la lingua.

Lu latinu, stendendusi in lu vastu territoriu di la rumania, venne à cuntattu cù
lingue diverse. Questu statu linguisticu preesistente hè dettu sustratu (dal
latinu SUBSTRATUM), cuncettu introdottu da lu dialettologu Graziadiu Isaia
Ascoli chì studiò approfonditamente questu fattore. La lingua di li rumani si
impuse nant'à le lingue di li populi vinti, sustituendusi á esse. Tuttavia
risentì variamente di lu loru influssu, soprattuttu in la fonetica. La nozione
di sustratu ci aiuta à spiegà quei fenumi (soprattuttu fonetichi ma anche, in
misura minore, morfosintattichi è lessicali), chì ùn possonu ricondursi à li
caratteri strutturali di lu latinu. E' stata attribuita à lu sustratu etruscu la
cosiddetta gorghja toscana. lu sustratu celticu invece saria responsabile di lu
passaghjiu /u/</y/ è di l'evuluzione -CT- > -it- avvenuti in vari dialetti
settentriunali. Strettamente connessu à lu cuncettu di sustratu hè lu cuncettu
di supranstratu. lu supranstratu hè rappresentatu da una lingua chì ùn s'impune
nant'à la lingua parlata in una determinata area linguistica, ma la influenza
variamente soprattuttu in la fonetica è in lu lessicu. avemu per esempiu un
supranstratu ghjermanicu in Francia è arabu in Spagna. Lu valore esplicativu di
la teoria di lu sustratu hè statu cuntestatu In lì ultimi decenni sia da la
linguistica strutturale (che, comu cause di lu mutamentu linguisticu ha postu in
primu pianu fattori interni è sistematichi) sia da la sociolinguistica, chì ha
approfonditu lu cuncettu di interferenza linguistica.

Le lingue campa sò urganismi in cuntinua evuluzione: quendu una lingua smette di
evolve si è resta fissata in lu su' lessicu è in la so´ struttura,
ghjeneralmente si ha chì fà cù una lingua morta, comu hè oghje lu latinu.

Attraversu un prucessu duratu secoli è avviatosi, à seconda di le reghjoni, in
epoche diverse (soprattuttu à partisce da lu IV secolu è poi proseguitu, comu
vedremu, almenu sinu à lu X secolu), da l'incuntru tra lu latinu spartu da
l'autorità rumana à livellu puliticu, culturale è etnu-sociale (portatu cioè da
la migrazione di li coloni di lingua latina ò latinizzati) cù le diverse lingue
impiegate da le populazioni incluse in li cunfini di l'imperu rumanu,
soprattuttu in la so´ porzione uccidentale, hanu presu à svilupparsi, in
ghjerme, quelle chì poi diventeeranu le lingue più propriamente definite comu
rumanze.

cumencialmente vi fu una cuntaminazione di lu latinu parlatu da li funzionari,
da li soldati è da li mercanti rumani chì risiedevanu in una certa provincia, da
parte di li idiomi (quasi tutti celtichi) parlati in quella reghjone da le
populazioni autoctone. Lu latinu parlatu da questi rumani, à propria volta,
risentiva di le loru orighjni, sia da lu puntu di vista reghjonale (ossia da la
provincia di provenenza, cù inevitabili differenze di accenti è lessicu,
derivate à propria volta da la latinizzazione più ò menu intensa di quelle
province; la stessa lingua etrusca impiegò certi secoli à scumparisce é era
ancora viva sebbene in grave declinu á li cumenci di l'Imperu), sia da lu puntu
di vista culturale (i soldati solitamente ùn parlavanu una lingua altrettantu
ricca è normalizzata quantu quella di li funzionari statali). Tali
cuntaminazioni ùn furunu mai decisive sinu à chì l'imperu restò unitu comu
entità pulitica, per l'enorme influenza culturale chì ellu recava cù lu propriu
duminiu: ne hè prova sufficentemente valida la relativamente scarsa
sopravvivenza di termini di sicura è schjetta orighjne celtica in le lingue
rumanze.

Alcuni, tuttavia, iputizzendu - più in base à ricerche di caratte speculativu
chì à dati ce ti - una notevole affinità tra latinu è lingue celtiche
(nell'ambitu di la cumune eredità indoeuropeana), avanzanu l'iputesi chì lu
sviluppu di le lingue poi dette cunvenziunalmente rumanze, sia partitu
soprattuttu da le lingue indoeuropeane parlate da le populazioni presenti in
l'imperu, nant'à le quali lu latinu (che ne condivideva cumuni orighjni) avria
avutu un'influenza più limitata di quantu ghjeneralmente accettatu. Tali
ricerche tendenu à valorizzà lu più possibili determinati caratteri linguistichi
chì custituirianu li sustrati ùn prettamente latini (soprattuttu celtici, ma
ancu affini seppur ùn coincidenti cù lu latinu) di le lingue rumanze, in
opposizione à li supranstrati intervenuti in la formazione di le nove lingue
successivamente à la caduta di l'Imperu rumanu, á opera di l'influssu di le
lingue (soprattuttu ghjermaniche, anch'esse di ceppu indoeuropeanu) parlate da
li populi invasori cumunemente individuati comu Barbari.

Va però osservatu chì tali iputesi, per quantu qualchì volta affascinanti,
mancanu à tutt'oghji di lu sustegnu di un corpus di testimonianze linguistiche è
letterarie abbastanza vastu chì cunsenta loru di uscisce da l'ambitu di le
speculazioni.

Lu meccanismu di ghjenesi di le nove lingue si mise in ogni casu in motu cù una
brusca accelerazione cù lu crollu di l'imperu è la migrazione massiccia è monda
cuncentrata in lu tempu di populazioni ghjeneralmente ghjermanofone (Invasioni
barbariche). A seguitu di le invasioni in parechje reghjoni di l'exi-imperu
venne persinu scunvoltu l'equilibriu etnicu è linguisticu esistente, mentre le
populazioni più schjettamente latine è latinizzate furunu à volte guasi di lu
tuttu spazzate via da la scena senza mai più esse sustituite, comu avvenne in
Britannia, totalmente evacuata à l'cumenciu di lu V secolu da militari è
funzionari per tentà di far fronte, cù lu loru cuntributu, à le minacce
frattantu subite da Gallia è Italia.

La nascita di le diverse lingue rumanze hè variamente individuabile è
documentata, é avvene - in la maghjior parte di li casi - in li secoli
immediatamente successivi à la caduta di l'imperu rumanu d' uccidente, chì causò
la perdita di l'unità linguistica, oltre chì pulitica, garantita da le sue
istituzioni.

La prima attestazione di lu termine rumana (rumana lingua, da cui lu termine
rumanza in lu sensu di lingua derivata da lu latinu), risale à lu cunciliu di
Tours (813), durante lu quale così ci si riferisce à la lingua cumunemente
parlata à l'epoca in Gallia, in opposizione à la lingua ghjermanica parlata da
li Franchi invasori.

Lu Serment de Strasbourg ò ghjuramentu di Strasburgu (842) hè indicatu comu lu
primu documentu ufficiale in cui si impieghi un antenatu di lu francese (e di lu
tedescu, essendu statu redattu in due copie da Cà lu lu Calvu è Ludovicu lu
ghjermanicu, una latinizzante è l'altra ghjermanizzante).

Lu primu documentu ufficiale ghjuntu sinu à li nostri tempi chì attesta l'usu di
lu vulgare in Italia hè lu celebre placitu capuanu, databile à lu 960 (anche se
esistonu attestazioni precedenti che, pur senza valore di ufficialità,
testimoneghjanu lu distaccu da lu latinu in corsu almenu da l'VIII secolu, comu
á esempiu l'indovinellu veronese).

Sonu di lu X secolu le Glosse Silensi è Emilianensi, più antiche testimonianze
esplicite di l'esistenza di l'anticu castiglianu: si tratta di annotazioni
aghjiunte à testi latini da monachi Benedettini di li monasteri di San Millán de
la Cogolla ò di Susu. Tali note custituisconu ve è proprie traduzioni di lu
scrittu orighjnale. Tra esse, á esempiu, si pò leghjè "qod: por ke" oppure
"ignorante: ùn sapendu".

Risale invece à pocu prima di lu 1175 lu più anticu documentu di lu vulgare
portoghese pervenutoci: si tratta di una sorta di pattu di ùn aggressione tra
due fratelli, Gomes Pais è Ramiru Pais, recentemente scopertu da lu ricercatore
José Antóniu Soutu. Prima di tale scoperta si reputavanu più antichi certi testi
cù datazione oscillante tra lu 1192 è lu XIII secolu, comu l'Autu de Partilhas è
la Notícia de Tortu.

La scarsità di repe ti antichi rende difficile ùn solu stabilisce la "data di
nascita" di lu rumenu (una di le lingue rumanze balcaniche), ma persinu incerta
la so´ evuluzione, à dispettu di le teorie, tuttura largamente condivise, chì lu
voglionu discendente più ò menu direttu di la cumunità latinofona di l'antica
Dacia rumana. Lu più anticu documentu chì fa certamente capu á un antenatu di
l'ughjincu rumenu hè una lettera scritta in lu 1521 à lu ghjudice di Kronstadt,
Hans Benkner.

Attualmente hè cuntroversa la datazione (e persinu l'autenticità, almenu per
quellu chì riguarda la so´ iputetica prima stesura) di quellu chì hè cumunemente
ritenutu lu più anticu documentu di lu vulgare sardu, la Donazione di lu
ghjudice Torchitoriu all’arcivescovu di Cagliari di li villaghji di Sant’Agata
di Sulcis è di Sant’Agata di Rutilas, risalente, pare, á li anni attornu à lu
1080.

Lu primu documentu teoricu dedicatu à le lingue rumanze, scrittu in latinu, hè
lu "De Vulgari Eloquentia" (l'eloquenza di lu volgare) di Dante (XIII secolu),
induve appà la differenziazione in lingua d' oïl (gallorumanzu settentriunale),
lingua d' oc (gallorumanzu meridionale) è lingua di lu si (Italorumanzu)
riferendusi à la forma rispettiva di la parola assunta in le diverse aree da le
varie lingue rumanze.

Al di là di ste date, chì in ogni casu attestanu le date a partisce da le quali
hè certa l'affermazione di dive si volgari comu lingue, va sottulineata
l'espansione straordinaria chì diverse di esse hanu avutu in lu mondu à seguitu
di le vicende coloniali.

La lingua rumanza più parlata in lu mondu hè oghje lu spagnolu (o megliu lu
castiglianu in le sue varianti orighjnate in ambitu latinoamericanu rispettu à
la varietà sviluppatasi in la Penisula iberica) seguitu da francese è portoghese
(anch'essi cù le loru varianti sorte in ambitu coloniale) è dunque da talianu è
rumenu.

Lu latinu ha notevolmente influenzatu ancu l'Inglese, lu cui lessicu hè in
grande parte (circa lu 60%) orighjnatu da la lingua di li rumani e, inseme à le
lingue rumanze, ha cuntribuitu ancu à la nascita di parechje lingue artificiali,
sia universali (quali l'interlingua, lu latinu modernu è lu latinu sine
flexiione), sia usate per finzione comu lu brithenig ò lu wenedyk.



https://co.wikipedia.org/wiki/Lingua_purtughesa

A lingua portughese (ancu lingua portoghese, purtughese o purtughesa; in
portughese: português) hè una lingua rumanica chì si parla in u Brasile, u
Portugallu è qualchi paese è locu di l'Africa è di l'Asia. Hà circa 215 milioni
di locutori. Accantu u francese, hè a seconda più grande rispettivamente a
seconda più impurtante lingua rumanica (u portughese hè parlatu di più ghjente
cum'è lingua materna ch'è u francese, u francese hà più locutori secondi).

A lingua portughese hè risultata da a lingua galiziana - o detta più
precisamente - da u galizianu-portughese.

In 'ssi paesi, u portughese hè lingua ufficiale è guasi una seconda lingua
materna:

In 'ssu paesu rispettivamente 'ssa regione, u portughese hè lingua ufficiale è
lingua materna pè a magiurità di a pupulazione:

In 'ssi paesi è regioni, u portughese hè lingua ufficiale, ma micca (o solu
raramente) lingua materna:

In 'sse regioni, u portughese hè lingua materna pè a magiurità di a pupulazione,
ma micca lingua ufficiale:

In 'sse regioni, u portughese hè una lingua parlata di una moltu piccula
minurità:



https://co.wikipedia.org/wiki/Lighjenda_di_u_Scuntumatu

A Lighjenda di u Scuntumatu (o Legenda di u Scuntumatu) hè una lighjenda di
Corsica. Issa lighjenda hè urighjinaria di u paesi di Tassu. Ci era in Tassu, in
un locu chì si chjama u Scuntumatu, un chjapponu ind'eddu ci era dui croci
tracciati. Issu chjapponu di u Scuntumatu hè statu distruttu quand'eddu hè statu
custruitu u stradonu da Ghjuvicaccia à Vutera. Una lighjenda ci dici l'urighjina
di issu chjapponu. Issa lighjenda s'assumiglia mori à quidda di a Spusata.

Si dici cusì chì una figliola di Vutera chì avia sempri campatu incù a so mamma
s'aia da marità incù un ghjuvanottu di Sampolu. A mamma era vediva è povara ma
par u so matrimoniu, a figliola s'aia pigliatu guasi tuttu ciò chì ci era in
casa. A mamma era ferma incù guasi nudda in a so casa. Quandu a figliola era
partita incù u so spusatu, a mamma era tristissima. Ma subitamenti, vedi affaccà
a figliola chì si ni volta in casa. Tandu pensa a mamma : "A me figliola t'avarà
avutu u rimorsu, è veni à basgià mi". Ma ùn era micca quissa a spiigazioni. Chì
a figliola dissi tandu à a mamma: "Voltu, chì mi so sminticata di piglià a
consula di a meda. L'aghju da piglià la". È a figliola riparti tandu incù a
consula di a meda par raghjugna u so spusatu. È i dui spusati fecini strada, à
cavaddu, annantu à a strada da Vutera à Sampolu. Ma à quandu ghjunti i spusati
in u Scunsumatu, a mamma dissi, in colara: "Ch'è tù ti tronchi u coddu in u
Scunsumatu !". Ci fù tandu un rimori trimenti è di i dui spusati un firmò più ca
un chjapponu incù dui croci annantu.



https://co.wikipedia.org/wiki/Isule_Lavezze

L'isuli Lavezzi sò un arcipelagu di Corsica, fattu d'isulotti è di scoddi
granitichi. Hè situatu à 10 chilomitri à u sudestu di Bonifaziu.

L'arcipelagu di i Lavezzi, d'una superficia emersa di circa 200 ettari è
d'un'altitudina massima di 39 metri, hè situatu in i bucchi di Bonifaziu. Hè unu
di i posti i più priculosu di u Mari Tarraniu par a navigazioni, par via di i
scoddi chì sò numarosi in un strittonu di poca larghezza parcorsa da forti
currenti, venti putenti è friquenti marighjati.

Sò stati scuparti in l'isuli Lavezzi i tracci umani datendu di l'ebbica
preistorica, in particulari parichji sapari ricuddendu à u Niuliticu. I vistighi
d'un portu rumanu è d'una cappedda di u seculu VII sò stati dinò ritruvati.

L'isuli Lavezzi funi in u 1855 u tiatru di u naufraghju di a fregata A
Sémillante. Quiddu fù unu di i più grevi in perditi umani in a storia di a
marina francesa. Quandu a fregata chittò u portu di Tulò, u 14 frivaghju di u
1855, ci era à bordu 380 marinari è 393 suldati in partenza par a guerra di
Crimea. Hè in i circondi di i bucchi di Bonifaziu ch'è a navi di guerra fù
piddata in una timpesta trimenti. Sciappata annantu à unu scoddu, affundò in a
notti di u 15 à u 16 frivaghju. Tuttu l'equipaghju, ma dinò tutti i fantaccini,
perìni in 'ssa tragedia.

U 18 austu di u 1978, à trè ori di mattina, in u trattu di mari chì sipara
l'Isula di Cavaddu da l'isula Lavezzu, Vittoriu Emanuele di Savoia si rendi
prutagunistu d'una tragedia: u principi, suttu l'effettu di l'alcollu, hè
annantu à u yacht di u miliardariu Nicky Pende.

Hà in manu una carabina Winchester M1 par a caccia à l'elefanti incù 31 baddi in
u carcadori. Par spavintà à Pende, Vittoriu Emanuele spara dui colpi in a
dirizzioni di u miliardariu. Daretu, à poca distanza, in a cabina d'una barca
ancurata, stà durmindu Dirk Geerd Hamer, studianti tedescu di 19 anni, fiddolu
di Ryke Geerd Hamer (medicu è tiolugu tedescu, fundatori di a "nova medicina
germanica").

Unu di i colpa sparati tocca u ghjovanu à una coscia dopu à avè trapassatu a
fiancata di a barca, è u ghjuvanottu si ni murarà dopu à una agunia di 111
ghjorna mentri u mesi di dicembri succissivu. A battaglia legali trà i dui
famiddi finisci in u 1991. A curti francesa assolvi Vittoriu Emanuele da
l'accusi d'umicidiu è d'omissione di succorsu, ma u cundanna à sei mesa
attimpati par portu abusivu d'arma da focu.

L'isuli Lavezzi sò stati istituiti in Riserva naturali à parta di u 1982. Dapoi
1999, facini parti di a Riserva naturali di i Bucchi di Bonifaziu è sarani
intigrati in u futuru Parcu Marinu Internaziunali Corsu-Sardu.



https://co.wikipedia.org/wiki/Isula_di_Gargali

L' Isulottu di Gargalu hè un isulottu di Corsica. Hè situatu in a Riserva di
Scandula. Hè u più locu à punente di a riserva, ma dinù di a Corsica. In cima di
l'isulottu, ci hè una torra ghjenuvese antica: a Torra di Gargalu. Hè stata
custruita in u 1610, sottu a dirizzione di Anton' Ghjuvanni di Sarrula.

U culore russiciu di l'isulottu vene da a prisenza di a riolita, mischiata incù
l'ignimbrita.

Si stima ch ì a superficia di l'isulottu hè circa 17 ettari. L'altezza massima
di l'isulottu hè 127 metri. Difatti, l'isulottu di Gargalu hè u più isulottu
altu di Corsica.

In generale, ci hè poca flora annantu à l'isulotti situati annantu à a costa
uccidentale di a Corsica, chì sò à spessu esposti à u ventu è à e timpeste, è
male abritati da u punente è da u libecciu. 'Ssa situazione incauseghja una
mancanza di piante è di fiori. Ma l'isulottu di Gargalu, per via di a so altezza
abbastanza impurtante, hè menu espostu è abritatu megliu. Per via di quessa, ci
hè una flora più abbundente ch'è in altrò.

Frà e spezie di fauna prisente annantu à l'isulottu, si pò mintuvà : u topu
cumunu (rattus rattus), l'acertulone (archaeolacerta bedriagae).



https://co.wikipedia.org/wiki/Islam

L'Islamu hè una religione monoteista fundata da Magumetu in Arabia ind'u seculu
7.

In 2009, u Pew Research Center stima chi a populiazone musulmana sana cuntava
1,57 milliardi fideli. Quessa ne face a secunda religione di lu mondu, dopu lu
cristianisimu. D'un puntu di vistu cronologicu, hè a terza religione abrahamica
dopu u ghjudaisimu è u cristianisimu.

L'islamu si basa nantu e scritture di un libru sacru : u Curanu, chi cuntene una
revelazione divina trasmetta da u sò prufettu Magumetu. Oltre u Curanu, assai
musulmani seguitenu i precetti di i hadith (raconti di l'atti di u Prufettu) è
di a sharia (a leghje religiosa).

U Curanu afferma l'esistanza d'anghjuli. Sò i messageri d'Allah è sò
identificati tra nomi divini, massimamente i 99 Nomi di Allah. L'anghjulu
Gabriele ghjuca un rollu assai impurtanta in Islamu. L'anghjuli eseguiscenu
l'ordini d'Allah, o li trasmittenu à l'umani.

Seguente a doctrina musulmana, ci sò 144 scritture revelate. Tra elle, e più
famose sò u Curanu (qour'ân), rivilatu à Magumetu, a Torah (tawrât), rivilata à
Mosè, e Psalme (zaboûr), rivilate à u rè David, è u u Vangelu (injîl) rivilatu à
Gesù Cristu. Seguente i musulmani, u Curanu hè l'ultimu libru rivilatu, postu
chi Magumetu hè per elli l'ultimu prufetu. U Curanu saria ancu u solu testu
dimuratu intattu, è quellu di l'astri libri rivilati sarianu stati falsificati
nantu Terra è priservati ind'u firmamentu.

U Curanu (القرآن al qourān, « lettura ») hè u libru u più sacru di a fede
musulmana. Hè cunsideratu cume a parolla di Diu, trasmetta à Magumetu, chi
l'averia dittata à i sò compagni alliteratu, cume Zaid ibn Thabit.

Magumetu (Mahomet in francese, محمد in arabu) era un capimachja religiosu,
politicu è militare arabu, è sopra tuttu, fù lu fundatore di l'Islamu è di a
cummunità musulmana (ummà). Hè cunsideratu cume l'ultimu prufetu di lu
monoteisimu da i musulmani, ma ùn hè riconosciutu che da 'ssa cummunità cumu
prufettu, chi ùn lu cunsideranu cume lu fundatore d'una nova religione, ma cume
l'ultimu di una ceppa di prufetti monoteisti. A sò missione era : restaurà a
fede originale d'Adam, Abraham è l'astri prufetti, perchè 'ssa fede avìa stata
curruptita da l'omu à lu filu di lu tempu.

Credenza in u "Ghjornu di a Resurezione" (yawm al-Qiyāmah, ancu cunnisciutu cumu
yawm ad-dīn, o "Ghjornu di Ghjudiziu", è cumu as-sā`a, l'"ultima ora") hè
cruciale pè i musulmani. Credenu chi u tempu di Qiyāmah hè cunnisciutu da Diu ma
micca da l'Omu. E prove precendendu u Qiyāmah sò descritti in u Curanu è in i
hadith. U Curanu sottulinea l'importanza di a resurezione di u corpu, cio chi hè
una ruttura cù e credenze pre-musulmane in Arabia.

U Curanu face a lista di i peccati chi pudemu cundannà qualunu à l'infernu :
miscredenza, usura, disonestà, ecc... Musulmani vedenu u paradisu (jannah) cume
un locu alegre. Ci sò passagii di u Curanu chi facenu una descrizzione di i
piaceri da vene. A tradizione mistica in l'Islamu piazzanu 'ssa alegria ind'un
cuntestu di cunscienza estatica di Diu.

Oghje, in Corsica, ci sarianu circ'à 24 000 musulmani . A maiò partita di elli
sò vinuti durante l'ultime trè o quatru decennie, è provenenu di l'immigrazione
(di manera diretta, o essendu natu in Corsica da genitori immigrati).

I musulmani corsi si pientanu ancu di qualchi prublemi cuncretti. Un esempiu hè
chi lu cemetariu di Bastia ùn offre servizii ne spaziu à i musulmani.

A Mecca, in Arabia Saudita, hè induve si trova a Kaaba. Hè un gran'locu di
piligrinagiu.



https://co.wikipedia.org/wiki/Iputesa

Un'ipotesi (o iputesa) (da u grecu anticu ὑπόϑεσις hypothesis, cumpostu da hypo,
"sottu" è thesis, "pusizione", o ancu suppusizione) hè a premessa suttesa à un
raghjunamentu o à una dimustrazione.

U significatu di a parola à l'urighjine era un'idea intellighjente o un metudu
matematicu capace di semplificà i calculi, ma chì ùn era micca necessariamente
reale. Incù questu significatu u Cardinal Bellarmine usò a parola quandu avvertì
Galileo Galilei di ùn trattà u muvimentu di a Terra cum'è reale.

In l'usu cumunu, un'ipotesi hè un'idea pruvisoria di a quale u valore deve esse
accertatu. L'ipotesi richede quindi unu sforzu da parte di i ricercatori per
cunfermà la o nigà la. In u metudu iputeticu-deduttivu, un'ipotesi duveria esse
falsificabile, o ancu duveria esse pussibile di pruvà la falsa.

A parola "ipotesi" hè stata usata in un modu micca currettu per l'ipotesi di
Riemann, chì duveria esse più prupriamente chjamata cunghjettura.

A tesi hè a prupusizione di a quale si vole accertà a verità. U raghjunamentu
chì ci vole à suvità per ghjugne à una tale verità si chjama dimustrazione.



https://co.wikipedia.org/wiki/Ippolitu

Ippolitu hè un parsunaghju di a mitulugia greca, figliu di Teseiu; u nomu di so
matri varieghja sicondu l' autori: a più cumuna hè Antiopi, ma altri mitugrafi
numineghjani ancu l'Amazona Ippolita oppuri Melanippa. A virsioni più nota di a
so lighjenda hè quidda tramandata da l'opara di Euripidi: Ippolitu. Sicondu sta
virsioni di a storia, Afrudita fù a causa di a so morti. Eddu stessu disprizzò a
vinerazioni d'Afrudita in favori di quidda d'Artemidi]] è, par vindetta,
Afrudita feci chì a so matrigna, Fedra, s'innamuressi d'eddu, sapendu chì
Ippolitu l'avaria rispinta. Fedra cerca vindetta in i cunfronti d'Ippolitu
suicidendu si è, in a so lettara d'addiu, dicendu à Teseiu, u so maritu è babbu
di Ippolitu, chì Ippolitu l'avia viulintata. Ippolitu era vinculatu da un
ghjuramentu à ùn minziunà l'amori di Fedra par eddu è nubilamenti si ricusò di
difenda si nonostanti i cunsiquenzi. Teseiu maladissi u figliolu, una
maladizioni chì Puseidonu era custrettu à esaudiscia, è cusì Ippolitu fù
abbattutu da un toru mandatu da u mari chì mandò in u panicu i cavaddi di a so
biga è distrussi u veiculu. Curiusamenti, quistu ùn hè u modu in u quali
Afrudita avia privistu a so morti in a tragedia, in quantu in u prologu dici di
aspittà si chì Ippolitu cidissi à u desideriu incù Fedra è chì Teseiu colga a
coppia duranti l'attu. Ippolitu pardona à u babbu prima di mora è Artemidi
rivela a virità à Teseiu prima di ghjurà d'uccida unu di l'amanti di Afrudita
(Adoni) par vindetta. In una virsioni più dopu, Ippolitu fù ripurtatu in vita da
Asclepiu (annantu à a richiesta di Artemidi), u diu di a medicina ma ancu di a
nicrumanzia, chì s'era innamuratu d'eddu. Ni parla ancu Virghjliu in u VII cantu
di l'Eneidi: dopu a risurrizioni Ippolitu fù traspurtatu da Diana annantu à i
monti Albani; quì edda l'imponi un novu nomu, Virbiu (vali à dì "natu dui
volti"). U ghjovanu istituisci in u Laziu u cultu di a dea, sposa a ghjovana
atinesa Aricia è fonda una cità à a quali dà u nomu d'edda divintendu ni rè.
Inghjinireghja dopu incù Aricia un figliu chì fù chjamatu anch'eddu Virbiu è chì
li succedi in u regnu.



https://co.wikipedia.org/wiki/Indianu

L’India, ufficialmente Republica d’India (Bharat Ganarajya) hè un paese d’Asia
meridiunale. Chjè a settima nazione più maiò geograficamente è a siconda più
populata incù 1,2 milliardu d’abitanti. Hè dinò a dimucrazia a più populata in
lu mondu sanu. E sò limite sò l’Oceanu Indianu à u sudu, u mare arabu à l’ovest
è u golfu di u Bengal à l’este. Tocca u Pachistan à l’ovest, u Bhutan, a
Repubblica populare di China è u Nepal à u nord, u Bangladesh à l’este. In
l’oceanu indianu, l’India hè vicina da u Sri Lanka è di e Maldive. L’isule
Andaman è Nicobar spartenu a fruntiera maritima di a Thailanda è di l’isula
indunesiana di Sumatra in lu mare d'Andaman. L’India ha una costa di 7517
chilòmetri.

U nome India vene da a parola sanscritta Sindhu, nome storicu di u fiume Indus.
I Grechi antichi chjamavanu l’Indiani Indoi, « ghjente di l’Indus ». A
costituzione indiana è l’usu populare accettanu dinò Bharat cum’è nome
ufficiale. U nome Bharat vene da u nome di u legendariu rè Bharata in le
scritture Hindù. Tantu in tantu, a parolla persiana Hindustan hè utilizzata.

Dipoi u 16u seculu, e nazione imperialiste hannu istallatu posti di scambiu è
pocu à pocu, apprufitandu di diversi cunflitti, hannu creatu culunie. In lu
1856, guasgi tutta l’India era sottu à u controlu di a British East India
Company. Un annu dopu, a rivolta di parechje unità militare è diversi regni
sfidò a putenza di a cumpania, ma fallì. Cum’è cunseguenza, l’India passò sottu
à u controlu direttu di a curona britannica. Tra u 1860 è u 1900, u
subcuntinente indianu ha sufertu e peghje caristie di a sò storia, causendu a
morte di 14,5 millioni di parsone.

In u 20u seculu, una lotta naziunale pè l’indipendenza fù iniziata da u
Cungressu Naziunale Indianu (INC) è altre organisazioni pulitiche. Certi
revoluzionari radicali hannu cundottu ribellioni armate contru à u regnu
britannicu. Ma u caratteru principale di u muvimentu indianu pè l’indipendenza
fù a resistenza passiva. Sottu à a direzione di Mahatma Gandhi, millioni
d’Indiani hannu partecipatu à u muvimentu di disubidienza civile « Quit India »
(Andatevi da l’India). In sittembre 1939, l’India dichjarò a guerra à l’Alimania
è à u massimu di a Siconda Guerra Mundiale, più di 2,5 millioni di suldati
indiani cumbattavanu contru à e forze di l’Assu.

L’india hè cumposta da 28 stati è 7 territori di l’unione. In 1956, i stati sò
stati formati nantu à base linguistiche. Dipoi, sta struttura hè stata guasgi
incambiata. Cadu statu hè divisu in distritti, cadu distrittu hè divisu in
tehsils.



https://co.wikipedia.org/wiki/Incunabulu

Incù u termine incunabulu si tratta di solitu d'un ducumentu stampatu incù a
tecnulugia di i caratteri mobili è rializatu trà a mità di u seculu XV è l'annu
1500 inclusu. U termine deriveghja da a latinu incunabulum (plurale incunabula),
chì significheghja "in u viculu" o "in a culla".

In u seculu dopu l'opere à stampa sò dette cinquecentine, ancu s'è, sicondu
parechji studii, soprattuttu d'origine anglusassone, a definizione d'incunabulu
pò esse stesa ancu à certe edizione realizate in i primi vinti anni di u
Cinquicentu, chì finu à quella limita cronulogica i libri prisentanu
caratteristiche cumune incù quelle stampate in u seculu XV.

In generale l'incunabuli ùn prisentanu micca un frontispiziu, ma solu
un'indicazione, à spessu apprussimativa, chì riporta u nome di l'autore di
l'opera è un titulu in l'incipit. E note tipugrafiche, vene à dì l'indicazione
annantu à e rispunsabilità di u stampadore, quand'elle sò prisente, sò ripurtate
in u colophon. Quessa perchè i primi libri realizati incù i caratteri mobili
tindianu à imità l'aspettu di i libri manuscritti, induve spessu, viste e so
mudalità di pruduzzione, 'ss'indicazione eranu inutule.

L'incunabuli sò dunque i primi libri muderni, vene à dì realizati in serie incù
mudalità protu-industriale, ma circa 10.000 di i 40.000 testi cunnisciuti sò
custituiti da foglie sciolte, chì a nova tecnulugia permittia di rializà ancu
bande, lettere d'indulgenza, è cetera.

In u mondu ci sò circa 450.000 incunabuli (di molti testi esistenu difatti
parechje copie). Sò cunsiderati prudutti assai priziosi è cunsirvati in musei è
bibbiuteche specializate.

L'incunabulu più anticu hè a Bibbia di Gutenberg, in latinu, cusì chjamata
perchè stampata da Johann Gutenberg trà u 1452 è u 1455.



https://co.wikipedia.org/wiki/Helix_ceratina

A Lumaca d'Aiacciu (o Sammartinu d'Aiacciu) (Tyrrhenaria ceratina) hè una spezia
di lumaca chì faci parti di a famiglia di l'Helicidae. Ùn si trova cà in
Corsica. In particulari, a lumaca d'Aiacciu ùn si trova cà à un solu locu in
Corsica: daretu à a piaghja di Campu di Loru, vicinu à l'aeroportu d'Aiacciu.
Attualmenti, hè un di i più lumachi rari minacciati di sparizioni. Soprapiù, a
lumaca d'Aiacciu hè u solu riprisintanti di u genaru Tyrrhenaria. A lumaca
d'Aiacciu hè prutetta da l'arristatu di u 7 uttrovi 1992. Hè cunsidarata dinò
com'è "in priculu criticu d'estinzioni" annantu à a lista rossa di l'IUCN.

A chjoppula di a lumaca d'Aiacciu s'assumiglia à quidda di a lumaca cumuna
(Helix aspersa). Ma a chjoppula di a spezia corsa hè bedda più chjuca.

À i ghjorna d'oghji, a lumaca d'Aiacciu ùn si trova più cà annantu à una
striscia litturali di circa sei ettari, da quandi à a piaghja di u Ricantu, in
Aiacciu. Dipoi chì eddu hè stata mintuvata in a littaratura scentifica in 1843
(Shuttleworth 1843), a lumaca d'Aiacciu ùn hè più stata ussirvata cà quà, in u
Ricantu. À tempi antichi inveci, vali à dì dipoi a mittà di u seculu XIX, a
lumaca d'Aiacciu si stindia annantu una striscia di terra più impurtanti, di
circa cinquanta ettari (Bouchet è al. 1997). Difatti, à l'ebbica neulitica, a
lumaca d'Aiacciu era arrighjunata in parechji loca in Corsica, in particulari
versu Bunifaziu è Bastia.

A lumaca d'Aiacciu sorti di notti, o di ghjornu quand'è u tempu hè piuviosu.
D'istatina, stà più fondu in a rena, insin'à 60 cm. Si nutrisici, pa u più, di i
casci, i fiori di u curu (a ghjinestra di Salzmann), è dinò di murzu.

A lumaca d'Aiacciu s'accopia da a fini d'aostu à mezu uttrovi. Calchì ghornu
dopu à l'accupiamentu, uni pochi d'ova, sò sposti in a rena, in un ciottulu.
Nascini à u capu di 15 à 16 ghjorna. I ghjovani chettani u nidu sottu terra dopu
quindici o vinti ghjorna, è poni essa dopu ussirvati fora. Diventani adulti à u
capu di dui o quattru anni. A lumaca d'Aiacciu pò campà sin'à deci anni.



https://co.wikipedia.org/wiki/Grandi_Lava_(America)

I Grandi Lava di l'America sittintriunali sò un cumplessu di cinqui lava d'acqua
dolci, tutti frà i più grandi di u mondu, chì custituisci una spezia di mari
internu frà i Stati Uniti è u Canada.

Di u sistemu faci parti ancu u rilativamenti chjucu Lavu St. Clair, chì si trova
nantu à a lingua di terra chì sipara i lava Huron è Erie. I lava Michigan è
Huron sò à listessu liveddu è ùn sò micca culligati da un fiumu ma da i stretti
di Mackinac (tantu ch'è poni essa cunsidarati com'è dui sizioni di un unicu
lavu), mentri l'altri sò culligati da i fiuma St. Marys (da u Supiriori à
l'Huron), St. Clair (da l'Huron à u St. Clair), Detroit (da u St. Clair à
l'Erie) è Niagara (da l'Erie à l'Ontariu), annantu à u quali si trovani i famosi
cascati. U sistemu hè culligatu à u mari da u fiumu San Lorenzo, chì sfocia in
l'Atlanticu.

I Grandi Lava sò sempri stati impurtanti vii di cumunicazioni, è oghji grazia à
parechji canali artificiali (par asempiu u canali Welland, chì parmetti di passà
da u lavu Ontariu à u lavu Erie, fendu l'avvinta di i cascati di u Niagara) navi
di grossu tunniddaghju poni ricuddà da l'Atlanticu finu à l'estremità di i lava
Michigan è Supiriori. A faciulità di i cumunicazioni hà fattu ch'è molti di i
più impurtanti cità di u Canada (Toronto annantu à u lavu Ontariu, Ottawa,
Montréal è Québec annantu à u San Lorenzu) è di i Stati Uniti (Chicago annantu à
u lavu Michigan, Detroit annantu à l'umonimu fiumu, Cleveland è Buffalo annantu
à u lavu Erie) surghjissini annantu à i lava o nantu à i vii d'acqua chì i
cullegani trà eddi è à u mari.

I grandi lava bagnani i costi di a pruvincia canadesa di l'Ontariu (un'altra
pruvincia canadesa, u Québec, hè travirsata da u San Lorenzu) è di i stati
statunitensi di Minnesota, Wisconsin, Illinois, Indiana, Michigan, Ohio,
Pennsylvania è New York.



https://co.wikipedia.org/wiki/Ghjuvanni_di_la_Grossa

Ghjuvanni di la Grossa (in genuvese Giovanni della Grossa), hè unu scrittore
corsu, cronistu, natu l'11 dicembre di u 1388 in A Grossa un picculu paese di
Pumonte. Vulendu cuntà a storia di u so paese dapoi l'origine sin'à l'epica chì
l'hè cuntimpuranea, scrive à u seculu XV u prima grande testu storicu è
litterariu in Corsica. A so cronaca, d'una grande attindibilità per a storia di
u so tempu, si compie in u 1464.

E so cronache, d'una viridicità assuluta per a storia di u so tempu, sò e sole
fonte di storia interna di u Medievu in Corsica chì sò state imprudate sin'à i
nostri ghjorni. Di i dui seculi chì u pricedenu, ne hà fattu unu racontu chì ùn
cumporta ch'è qualchì errore cronulogicu chì certi sò duvuti à i so
cuntinuadori.

Ghjuvanni di la Grossa hè natu u 11 dicembre di u 1388 in A Grossa, unu picculu
paese vicinu à Sartè in Pumonte. 'Ssu locu, situatu in u dilà da i Monti sient'è
a terminulugia di l'epica, facia parte di a signuria di A Rocca. A data di 1464
hè generalmente cunsiderata cum'è quessa di a so morte, sippuru certe fonte
evucheghjanu ancu u 1470.

In Bonifaziu hà studiatu a grammatica, vene à dì hà fattu studii chì
cumpurtavanu l'imparera di u latinu. Eppoi hà cuntinuatu a so struzzione in
Napuli cum'è molti ghjovani Corsi di tandu, desiderosi di struisce si .

Eppuru a so opera hè stata assai criticata per via di i miti è ligende chì ci sò
mintuvati. L'hè statu rimpruveratu cusì d'esse u solu à evucà u mitu di u
cavaliere rumanu Ugu Colonna, chì seria statu mandatu da u papatu per
ricunquistà a Corsica, tandu in manu à i Sarracini. 'Ssu persunaghju, diventatu
u fundatore d'una sterpa regnante in l'isula, i Cinarchesi, ùn averia micca
un'esistenza reale sient'è i storichi. Certi accusanu u racontu di Ghjuvanni di
la Grossa di vulè ligittimà a duminazione di i Cinarchesi; d'altri li
rimpruvareghjanu d'avè dipintu in modu favurevule a duminazione di i Genuvesi è
finalmente 'sse cuntradizione miretanu ch'ellu si face un studiu più
apprufunditu di l'opinione di l'autore.

U manuscrittu originale Cronica corsesca chì n'hè u principale autore ùn hè
micca statu ritruvatu sin'à oghje. U testu hè pervenutu sin'à noi grazia à
qualchì copia. Malgradu l'enormu travagliu di i cupisti, molti errori sò stati
cummessi, certe pagine sò state perse, e pricisione sò state aghjustate, tantu
ch'è u racontu hà certamente subitu numerose trasfurmazione.

Ghjuvanni di la Grossa hà avutu i so cuntinuadori. U racontu di a storia corsa
hè statu ripigliatu da altri cronisti, prima da Pier Antone Monteggiani sin'à u
1524, eppoi da Marcantone Ceccaldi sin'à u 1559 ma tutti 'ssi libri, cum'è
quellu di Ghjuvanni di la Grossa ùn sò micca stati pubblicati. Solu Anton Petru
Filippini ripiglia u racontu di i so pridicissori, è i pubblicheghja in u 1594
incù u soiu chì s'arresta à 'ssa data sottu à u nome d' Istoria di Corsica. In
'ssu libru, i scritti di Ghjuvanni di la Grossa sò riassunti è cummintati.

In u 1888, l'abate Letteron, prufissore di lettere in Bastia, traduce è
pubblicheghja a cronaca di Filippini. In u 1910, pubblicheghja una virsione più
cumpletta di a cronaca di Ghjuvanni di la Grossa, u manuscrittu Y di a
bibbiuteca di Bastia. In u 1998, Mattea Giacomo-Marcellesi è Antone Casanova
pubblicheghjanu una virsione bislingua di 'ss'opera.



https://co.wikipedia.org/wiki/Ghjuvanni_Nicoli

Ghjuvanni Nicoli hè natu in San Gavinu di Carbini in 1899 è mortu in Bastia in
1943.

Dopu stughje à a scola nurmale d'Aiacciu è una mubilisazione corta in 1917-1918,
Ghjuvanni Nicoli diventa prufissore in Corsica prima d'esse mandatu à u Mali in
1925. Pigliatu da u sò mistiere, riccu d'idee respublicane è laiche, inamuratu
di a tarra africana, quellu direttore di scola à da, vìa vìa di i sò cunttati cù
a sucietà nera, s'interugà nant'à culunisazione. Nò pà criticà u principiu, hè
sicuru chi a respublica hà u duvere di civilizà. Ordunque, dipoi 1933, prupone
invanu à a sò ierarchìa un prughjetu di riforma puntendu essenzialmente à
integrà e nutizie suciò-etnològicu di e sfarente sterpe di l'Africa occidentale
francese, è piglia puttualmente a difesa di gruppi di nativi vìttime di u
sistema culuniale. In 1935, volta in Corsica. L'annu seguente, s'affica à a
SFIO. Scrive drentu parechji ghjurnali insulari parlendu di i sfarenti prublemi
culturali cummu l'insegnamentu di u u corsu è di a storia insulare à a scola. In
1938, U respublicanu di manca palisa e smorfie irredentiste di u guvernu
fascistu. Mubilisatu in 1939, resu à a vita civile in 1940. Oppostu a u guvernu
di Vichy dicendu ch'ellu era autoritariu è contrarespublicanu. Ghjuvanni Nicoli
s'affica a u Fronte Naziunale à a fine di l'annu 1942. A direzione cumunista
trova in ellu un quadru cù idee revoluzionarie chi, dopu ch'ellu s'hè afficatu
partitu cumunistu clandestinu, ottene durante 1943 a responzabilità
dipartimentale di l'armamentu di u F.N preparendu una lotta armata. U 27
Ghjungnu 1943, hè arestatu pà l'OVRA in Aiacciu. Hè ghjudicatu è cundanatu à a
morte. Hè esecutatu in Bastia u 30 d'Aostu 1943.



https://co.wikipedia.org/wiki/Ghjuvan_Petru_Lucciardi

Ghjuvan Petru Lucciardi hè natu in Santu Petru di Tenda (Nebbiu) lu 20 di
dicembre di lu 1862. A so mamma si chjamava Laura Maria Querci, è u so babbu
Carlone Lucciardi. Ghjera una vechja famiglia d’agricultori (vigni è alivetti).
Anton Bastianu Lucciardi era u so arcibabbone è ghjera un pueta assai
cunnisciutu « Prete Biasgiu ». Ùn era micca un prete ma vulìa diventà prete
quand’ellu era ghjovanu, ghjè per quessa ch’era chjamatu cusì. Hè mortu in lu
1860. Quandu Ghjuvan Petru Lucciardi nasce, sente parlà di u so arcibabbone, è
li si pare di cunnosce lu. Tene dui fratelli è trè surelle maiò. Ghjuvan Petru
Lucciardi hè u terzu figliolu. Hè andatu in Aiacciu à fà a scola nurmale à 16
anni. Face parte di a prima generazione di i maestri di a terza republica. Ghjè
unu di i primi à circà cù i mezi di nanzu à insegnà u corsu. Ghjè statu maestru
in parechji lochi. S’hè maritatu è hà avutu trè figloli (Carlu, Petru Ghjuvanni
è Bastianu). Perde u so figliolu Carlu u 25 di dicembre di u 1907, à l'età di 20
anni, di a malatia di a tisia. À parte di què un scrive ch'è in corsu, era una
manera di sprime i so sintimi. Hà scrittu in a rivista “A Tramuntana”. Hà
scrittu dinù parechji testi ; unu d'elli “Canti Corsi” pare impurtante chì hà un
interessu socio-linguisticu, literariu ma dinù storicu pè a lingua corsa.
Ghjuvan Petru Lucciardi hè mortu in Parigi u 5 d'aostu di u 1928.



https://co.wikipedia.org/wiki/Ghjuvan%27_Ghjiseppu_Flori

Ghjuvan Ghjiseppu Flori (Galeria, 1 ghjinnaghju di u 1899 - Aiacciu, 28 aostu di
u 1972) hè statu unu scrittore è pueta corsu. Hè statu dinù funziunariu
culoniale francese in Africa.

I nomi di i dui pueti Peppu Flori è Don Ghjiseppu Giansily dettu Pampasgiolu di
l'Acquale sò à spessu assuciati chì sò tremindui cuetanei, pueti di prima trinca
è originarii di listessu paese, quellu di Lozzi.

Ghjuvan Ghjiseppu Flori dettu Peppu Flori, hè di una famiglia di pastori
niulinchi, originaria di u paese di Lozzi. Ci avia una casa ch'ellu tinia da a
so famiglia.

Peppu Flori hà cullaburatu à numerosu ghjurnali, in lingua corsu o francese : U
Muntese, Paese Corsu, Monte Cintu, Le Petit Bastiais, Nice-Matin. Hà ancu
cullaburatu à l'ORTF, è hè statu membru di a SACEM in u 1980.

A casa di u pueta chì daretu ci si trova un'appicciu di a merria di Galeria, hè
appiccicata à a chjesa Santa Lucia. Dumineghja u campusantu ind'ellu ci riposa
dinù dapoi u 1977, Don Ghjaseppu Giansily dettu Pampasgiolu di l'Acquale.



https://co.wikipedia.org/wiki/Ghjuvan%27_Anghjulu_Galletti

Ghjuvan'Anghjulu Galletti dettu Prete Galletti (1804-1866). Hè l'autore di una
Storia Illustrata di a Corsica, documentu storicu di prima trinca sopratuttu per
via di a so ricca icunografia.

Ghjuvan'Anghjulu Galletti nacque in Lucciana u 6 di marzu 1804, chì facia parte
tandu di l'anzianu cantone di Mariana. U babbu era Carlu Francescu Galletti. A
mamma si chjamava Ghjuvanna è avia listessa casata ch'è u babbu.
Ghjuvan'Anghjulu era u maiò frà i so fratelli è surelle. A ci dice prete
Galletti ch'ellu andò prestu à a scola, ma ch'ellu fù custrettu d'interrompe e
so studie chì ci era bisognu d'ellu per i lavori in campagna. Vulia andà in
Tuscana à studià da spiziale, ma i so parenti ricusonu, li prupunendu invece di
fà carriera in chjesa. Ghjuvan' Anghjulu accittò. Vultò prima in scola per
qualchì mese in u so paese di Lucciana, po andò dopu in A Porta, induve ci era
un seminariu, durente sei mesi. Friquentò dopu durente quattru anni u culleghju
di Bastia. Passò dopu in Aiacciu l'esamine da prete, in prisenza di u vescu, è
riescì. Ghjuvan' Anghjulu Galletti fù numinatu prete in Borgu, chì era tandu u
capilocu di u cantone. Qualchì tempu dopu, fù numinatu in u so paese nativu di
Mariana. Fù inviatu dopu in E Ville di Petrrabugnu com'è vicariu. Si stabilì
infine in Bastia induv'ellu stete sin'à a so morte. Ci dice prete Galletti
ch'ellu campò in Bastia incù pochi mezi è assai isulatu. Ma cunsacrò tandu una
parte di u so tempu à fà disegni chì ripprisentavanu persunaghji di a storia di
Corsica. 'Ssi disegni funu apprizzati è prisentati à u Cunsgliu Generale è li fù
offerta a pussibilità d'andà à Roma. Si cullucò à Roma in u 1836, studiendu in e
bibliuteche, è cuminciò à maturà in a so mente l'idea di prusegue e so studie
nantu à a storia di Corsica. Vultò in Corsica in u 1841 induv'ellu si cullucò
torna in Bastia. Andò à spessu in parechji lochi di l'isula, per studià i paesi,
siti, i custumi cuncirnati, è scrisse a so opera storica.

Prete Galletti hè l'autore di una Storia Illustrata di a Corsica. Hè un libru
scrittu in francese di 575 pagine, publicatu in u 1863. U libru di prete
Galletti cumporta molte illustrazione di i lochi, di i custumi, di l'usi, di i
munimenti, di i persunaghji celebri di l'epica.



https://co.wikipedia.org/wiki/Ghjuvan%27Anghjulu_Galletti

Ghjuvan'Anghjulu Galletti dettu Prete Galletti (1804-1866). Hè l'autore di una
Storia Illustrata di a Corsica, documentu storicu di prima trinca sopratuttu per
via di a so ricca icunografia.

Ghjuvan'Anghjulu Galletti nacque in Lucciana u 6 di marzu 1804, chì facia parte
tandu di l'anzianu cantone di Mariana. U babbu era Carlu Francescu Galletti. A
mamma si chjamava Ghjuvanna è avia listessa casata ch'è u babbu.
Ghjuvan'Anghjulu era u maiò frà i so fratelli è surelle. A ci dice prete
Galletti ch'ellu andò prestu à a scola, ma ch'ellu fù custrettu d'interrompe e
so studie chì ci era bisognu d'ellu per i lavori in campagna. Vulia andà in
Tuscana à studià da spiziale, ma i so parenti ricusonu, li prupunendu invece di
fà carriera in chjesa. Ghjuvan' Anghjulu accittò. Vultò prima in scola per
qualchì mese in u so paese di Lucciana, po andò dopu in A Porta, induve ci era
un seminariu, durente sei mesi. Friquentò dopu durente quattru anni u culleghju
di Bastia. Passò dopu in Aiacciu l'esamine da prete, in prisenza di u vescu, è
riescì. Ghjuvan' Anghjulu Galletti fù numinatu prete in Borgu, chì era tandu u
capilocu di u cantone. Qualchì tempu dopu, fù numinatu in u so paese nativu di
Mariana. Fù inviatu dopu in E Ville di Petrrabugnu com'è vicariu. Si stabilì
infine in Bastia induv'ellu stete sin'à a so morte. Ci dice prete Galletti
ch'ellu campò in Bastia incù pochi mezi è assai isulatu. Ma cunsacrò tandu una
parte di u so tempu à fà disegni chì ripprisentavanu persunaghji di a storia di
Corsica. 'Ssi disegni funu apprizzati è prisentati à u Cunsgliu Generale è li fù
offerta a pussibilità d'andà à Roma. Si cullucò à Roma in u 1836, studiendu in e
bibliuteche, è cuminciò à maturà in a so mente l'idea di prusegue e so studie
nantu à a storia di Corsica. Vultò in Corsica in u 1841 induv'ellu si cullucò
torna in Bastia. Andò à spessu in parechji lochi di l'isula, per studià i paesi,
siti, i custumi cuncirnati, è scrisse a so opera storica.

Prete Galletti hè l'autore di una Storia Illustrata di a Corsica. Hè un libru
scrittu in francese di 575 pagine, publicatu in u 1863. U libru di prete
Galletti cumporta molte illustrazione di i lochi, di i custumi, di l'usi, di i
munimenti, di i persunaghji celebri di l'epica.



https://co.wikipedia.org/wiki/Ghjustificazione_di_a_rivoluzione_di_Corsica

A Giustificazione della rivoluzione di Corsica, e della ferma risoluzione presa
da' Corsi, di non sottomettersi mai più al dominio di Genova chjamata
a Ghjustificazione, hè un opera apparsa in tuscanu, in Napuli in u 1758, senza
nome d'autore, scritta da Gregoriu Salvini, un amicu intimu di Pasquale Paoli,
forse in Corti. 'Ss'opera ricensa 160 casi d'inghjustizia di a republica
ghjenuvese riguardu à a Corsica.

Serà ripublicata in u 1764 A Ghjustificazione, in Corti, incù parechje
modifiche, cumpurtendu una dedica à Pasquale Paoli è per appuntu l'argumenti di
u vescu genuvese Pier Maria Giustiniani incù e risposte à quelli argumenti di un
antru cumpagnu di Paoli: Bonfigliu Guelfucci (1721-1813) di Bargudè.

Assai lestru, a Ghjustificazione diventa a basa annantu à a quale si sviloppa a
duttrina naziunalista insulare in i primi anni 1760 per a fasa cunclusiva di a
lotta contru à a Ripublica di Genuva. Pier Maria Giustiniani, Vescu di Savone è
Vintimiglia ci oppone una contradizzione inspirata da u principu ch'è "ùn hè mai
lecitu di rivultà si contru à u so suvranu, qualsiasi a raghjone". Scrive cusì e
Riflessioni intorno ad un libro intitolato Giustificazione della rivoluzione di
Corsica, e della ferma risoluzione presa da’ corsi di mai più sottomettersi al
dominio di Genova. È principia tandu una longa litica annantu à u drittu di i
Corsi di rivultà si, soprattuttu in casu d'inghjustizia palesa. In a so
prisintazione, Salvini scrive: "Di tutti i populi d'Europa l'isulani di Corsica
sò i soli ch'è sianu nati per esse di cuntinuu infelici. Si trascorrenu tutti i
seculi è si viderà u dispotismu è l'anarchia opprime unu appressu à l'altru
quelli populi svinturati". Ùn ci era più spiranza tandu ch'è in u Senatu
Genuvese esistessi "una manu maestra chì avariste l'abilità di rimette in ordine
quella macchina scumposta".

In u 1758, hè stata creata da Pasquale Paoli una stamperia naziunale, a
« Stamperia di a Verità » in u cunventu San Francescu d'Oletta. Ci seranu
stampati parechje tese teulogiche è filusofiche, testi storichi è in particulare
a Ghjustificazione di a Rivoluzione di Corsica di Salvini.

A Ghjustificazione hè diventata à i ghjorni d'oghje un simbulu di a lotta di i
corsi per a so libertà. U ghjuramentu di i membri di l'esecutivu, dopu à
l'elezzione di u 13 di dicembre 2015 à di u Cullettività Territuriale di
Corsica, s'hè fattu annantu à un esimplare autenticu di a Ghjustificazione.

À a so eccellenza u Signore Pasquale De Paoli, Generale di u Regnu è capu di u
supremu magistratu di Corsica A quale hà cusì bè presu à serve si ne, ch'è a
Patria ùn hà mai vistu tanta prossima l'intiera libertà soia quantu sottu à u
vostru Guvernu? A Corsica vi adora, l'Europa vi ammira, tuttu u Mondu vi stima,
è eiu, ch'è à nome di tutti vi auguru lunghissimi anni di vita, vi pregu à
accittà u tributu ch'è ghjustamente vi offru, è sò



https://co.wikipedia.org/wiki/Ghjinestra_di_Salzmann

U Curu (Genista salzmannii) hè una pianta chì faci parti di a famiglia di i
Fabaceae. Si trova in Corsica è in Sardegna. U so nomu scentificu, Genista
salzmannii, faci rifarenza à P. Salzmann (1781-1851), un botanistu tedescu, chì
era medicu in Montpellier.

U curu hè altu 50 à 110 cm. Fiurisci da marzu à ghjugnu. I fiori di u curu sò
giaddi. I casci sò appena pilosi annantu à u sopra. Sò longhi 3 à 8 mm. Hè una
panta ermafrudita.

U curu hè cumunu in Corsica. 'Ssa spezia di ghjinestra hè endemica di a Corsica
è di a Sardegna. Ci sò dui variità di Genista salzmannii in l'isula:

U curu si trova in particulari annantu à una striscia litturali di circa sei
ettari, da quandi à a piaghja di u Ricantu, in Aiacciu, ind'eddu stà u
sammartinu d'Aiacciu, una spezia di sammartinu endemica di Corsica è unica in u
mondu.

U curu hè citatu calchì volta in a litteratura in lingua corsa. Par esempiu in I
buciuleddi d'Anghjulu Canarelli: O beddi si vo aviati vistu i cuscinedda di
Gennartu, i mazzuli di Curu, di Coria, di Lepru Corsu, i brancona di Ghjineparu
chì si scuzzulaiani, e tutti sti buciuleddi lighjeri schieti parfumati chi si
mischiavani in un buciuliddumu ch’un capiu mancu più.



https://co.wikipedia.org/wiki/Galassia_spirale

Una galassia à spirali (o galassia à spirale) hè un tipu di galassia di a
siquenza di Hubble, carattarizatu da i siguenti prubità:

I galassii spirali pigliani u so nomu da i brillanti bracci di furmazioni
stiddari prisenti in u discu, chì si stendini à l'incirca com'è una spirali
lugaritmica da u bulbu. Sti bracci poni essa più o menu evidenti, è à volta sò
difficiuli à veda, ma distinguini quantunqua i galassii spirali da quiddi
linticulari, chì ani ancu iddi un discu ma senza bracci.

U discu di i galassii spirali hè in genaru circundatu da un grandi alonu
sferuidali di steddi di pupulazioni II, a maiò parti di i quali sò cuncintrati
in ammassi glubulari in orbita intornu à u centru galatticu.

A noscia galassia, a Strada di Roma, hè una spirali, incù una classificazioni di
Hubble Sbc (forsi SBb, parchì ricenti ussirvazioni ani parmissu di custattà a
prisenza d'una piccula barra vicinu à u bulbu).

Una galassia à spirali particulari hè a cusidditta Galassia cumeta, membru di
l'ammassu di galassii Abell 2667: si tratta prubabilamenti d'una galassia
ussirvata duranti una rapita fasa di trasfurmazioni da a forma à spirali à
quidda linticulari.



https://co.wikipedia.org/wiki/Gaelicu_scuzzesu

U gaelicu scuzzese (o Gaelicu scuzzesu), ancu chjamatu simpliciamente scuzzese o
anticamente erse (Gàidhlig in a lingua stessa, da paragunà incù u nome Gaeilge
di l'irlandese) hè una lingua appartinendu à u ramu gaelicu di e lingue
celtiche, chì sò cullegate à a famiglia di e lingue indoeuropee. Hè per u più
parlatu in Scozia in i Highlands è l'Ebride. Hè dinù praticatu da une poche di
cumunità di Nova Scozia à u Canada, soprattuttu in l'Isula di u Capu Brittone,
per via di l'emigrazione di campagnoli scuzzesi cacciati fora per forza da i
grandi pruprietarii terrani à u seculu XIX. 'Ssa forma di a lingua hè diventata
u gaelicu canadianu.

U gaelicu scuzzese hè ricunnusciutu da u Regnu Unitu cum'è lingua regiunale di a
Scozia, sient'è a Cartula europea di e lingue regiunale o minuritarie. Dapoi una
leghje di u parlamentu scuzzese vutata u 21 d'aprile di u 2005, hè lingua
officiale di a Scozia (incù l'inglese). Hè usatu in a signaletica stradale
bislingua.

Cum'è lingua tradiziunale di i Gaels, o Scots (i Celti venuti da l' Irlanda chì
pupulonu u nordupunente di l'isule Britanniche versu u seculu V), u gaelicu
occupa una piazza impurtante in a cultura tradiziunale scuzzese : custituisce a
lingua storica di a forza parte di a Scozia attuale.

Però, ùn ci vole micca à cunfonde u gaelicu scuzzese incù u scots, lingua
germanica, furmata à parte si da u vechju inglese parlatu in Nortumbria. U scots
hè dinù ricunnusciutu cum'è lingua regiunale di a Scozia.

U gaelicu scuzzese hè sturicamente ligatu à l'irlandese, da induve u so nome
anzianu di erse, forma scots di a parola inglese Irish. Difatti, i dui idiomi sò
oghje menu differenti chì u francese da u talianu. Puru e duie lingue anu
cuminciatu à diverge da u seculu V. U gaelicu scuzzese hà cunnisciutu mentre u
periodu di e Grande invasione scambii culturali è linguistichi intensi incù
l'altri populi di u nordu di l'isula di Brittania. S'è a prussimità ferma
evidente, l'intellighjibilità mutua di e duie lingue ùn hè micca evidente.

U santacroce gaelicu cumporta 18 lettere : a, b, c, d, e, f, g, h, i, a, m, n,
o, p, r, s, t, u.

Sturicamente, u nome d'ogni lettera era quellu d'un arburu (ailm - olmu, beith -
brith, call - nuciolu, è tira è tocca).

U gaelicu scuzzese improda a flessione per distingue u casu di i nomi, è i
tempu, modu, è diatesi di i verbi.

A pronuncia di u gaelicu hè regita da a regula d'oru "Leathann ri leathann is
caol ri caol" (e forte incù e forte è e debule incù e debule). E vucale forte sò
a, o è u. E vucale debule sò e è i. Quandu una o parechje cunsunante sò piazzate
trà duie vucale, quest'ultime devenu esse di listessu tipu. S'è omu nota e
vucale debule "A", e vucale furzute "B" è e cunsunante "C", omu custata chì e
cumbinazione A-C-B è B-C-A ùn occorrenu guasi mai (omu nuterà eppuru l'esistenza
di une poche di eccezzione cum'è airson, "cum'è" o esan, "ellu").

U corullariu hè chì l'ortugrafia chì ùn ubbidisce micca à 'ssa regula hè sia
culpevule, sia straniera. In a parola " Gàidhlig " per indettu, e cunsunante "
dhl " sò circundate da vucale debule (i). Dinù, in a parola " uhàthhànn ", e
cunsunante " th " sò circundate da vucale forte (a).

Hè di u gaelicu scuzzese ch'elle venenu e parole corse whisky, clanu, tartanu è
stronziu.



https://co.wikipedia.org/wiki/Filosofu

A parolla filosofia vene da u grecu φίλος (filos) = amore è σοφία (sofìa) =
sapienza è significheghja l'amore di a sapienza. Ma a definizione di a filosofia
ferma in sè stessu un prublema filosoficu. Esistenu dunque parechje definizione
di a filosofia.

I filosofi dividenu a longa storia di a filosofia occidentale in filosofia
antica, filosofia medievale, filosofia moderna è filosofia contemporanea.

A Filosofia medievale custituisce un impurtantu ripensamentu di tutta a
tradizione classica, sottu à l'influenza di i trè grandi monoteisimi. I nomi più
importanti d'issu periodu sò: Avicenna è Averroè in u mondu islamicu, Mosè
Maimonide in u mondu ebraicu, Abelardu, Tumasgiu d'Aquinu è Duns Scotus in u
mondu cristianu.

A Filosofia moderna si stende da 1400 sin'à circa 1800; i più importanti
pensatori muderni funu tandu René Descartes, Baruch Spinoza, Thomas Hobbes, John
Locke, David Hume è Immanuel Kant.

A Filosofia di u XIX seculu hè stata dominata da a filosofia post-kantiana di
l'idealisimu tedescu è da filosofi idealisti cum'è Georg Wilhelm Friedrich
Hegel, F. H. Bradley, o da filosofi cum'è Karl Marx. Altri importanti pensatori
d'issa perioda sò stati John Stuart Mill, Ralph Waldo Emerson, Søren Kierkegaard
è Friedrich Nietzsche.

In a Filosofia di u XX seculu i filosofi europei è americani hanu pigliatu
diverse strade . A Filosofia analitica, incù Bertrand Russell, G. E. Moore, è
Ludwig Wittgenstein, si sviluppa soprattuttu à Oxford è Cambridge, induve si
riuniscenu ancu l'empiristi logichi emigrati da a Germania è da l'Austria (per
esempiu Rudolf Carnap) è altri americani (cum'è W. V. O. Quine, Donald Davidson,
è Saul Kripke), o filosofi di lingua inglese (per esempiu A. J. Ayer).

In Europa (specialmente in Germania è in Francia), u fenomenologu tedescu
d'origine ebraica Edmund Husserl è u so discepulu Martin Heidegger aprenu a
strada, prestu suvitati da Jean-Paul Sartre è altri esistenzialisti, à una
varietà di discipline filosofiche.

Cum'è ogni campu di studiu accademicu, a filosofia si sparte in numerose
sottudiscipline. Pare chì a filosofia cimmporti un numeru particularmente
impurtantu di discipline, in maiò parte à causa di u fattu ch'ellu esiste una
tendenza à sviluppà una "filosofia di", per guasi tuttu ciò chì pò esse
studiatu. Frà mezu à e sottudiscipline di a filosofia, si pò mintuvà
particularmente: a logica, a metafisica, a filosofia di a mente, a filosofia di
u linguaghju, l'epistemologia, a filosofia di a scenza, l'etica è a filosofia
pulitica, chì ponu esse cunsiderate cum'è sottudiscipline centrale di a
filosofia.

A filosofia hà dinù applicazione pratiche. Frà quessi, si pò mintuvà: l'etica è
a filosofia politica. E filosofie politiche di John Locke, Jean-Jacques
Rousseau, Karl Marx, John Stuart Mill, è John Rawls hanu datu forma (o sò state
usate per ghjustificà) à i guverni e à e so azzione. A filosofia di l'educazione
merita ancu ella attenzione; l'educazione progressiva prumossa da John Dewey hà
avutu un impattu prufondu annatu à e pratiche educative di u XX seculu.

Altre applicazione importante, ma menu immediate, si ponu truvà in
epistemologia, chì aiuta à definisce e nozione di cunniscenza, di prova è di
credenza ghjustificata. A filosofia di a scenza discute i fundamenti di a
metodologia scientifica. L'estetica pò aiutà à interpretà l'arte. Ancu
l'ontologia, sicuramente a più astratta è prima facie a menu pratica trà e
branche di a filosofia, hà avutu consequenze importante per a logica è
l'informatica. In generale, e varie "filosofie di", come la filosofia di u
drittu, ponu furnisce à i specialisti di i campi rispettivi una cunniscenza più
prufonda di e base teoriche è concettuali di a so propria disciplina.



https://co.wikipedia.org/wiki/Filibertu_Evaristu_Ciattoni

Filibertu Evaristu Ciattoni hè statu incù Don Luiggi Giafferi è Andria
Colonna-Ceccaldi, unu di i trè generali fundatori di a Nazione corsa.

À u principiu di u seculu XVIII, i Corsi custituiscenu unu righjimentu cumplettu
à u sirviziu di Napuli, è à u mezu di 'ssu seculu empienu l'effettivi di u
righjimentu Reale-Farnese. Quandu a guerra di 40 anni scoppia in u 1729, bon
parechji Corsi, frà i quali 'ssi primi capi di a ribellione, chettanu i so
ranghi per vultà in Corsica à cumbatte i Genuvesi.

Organizeghjanu u 22 dicembre di u 1730 à a Cunsulta di San Pancraziu di Biguglia
(o di Furiani) l'insurrezione è ghjuranu ch'elli priferiscenu more ch'è campà
genuvesi. Davanti 4000 omini, seria statu pruclamatu generale di a Nazione
corsa.

U 14 aostu di u 1731, Filibertu Evaristu Ciattoni dirighje unu di i trè corpu di
truppe corse (i "naziunali"), è scala in Balagna.

'Ss'insurrezione cunducerà à a dichjarazione d'indipendenza di a Corsica in u
1735 (cunsulta naziunale d'Orezza u 30 ghjinnaghju di u 1735 ), Ghjacintu Paoli
(babbu di Pasquale Paoli) è Giafferi piglianu tandu a testa di u guvernu. U so
nome ci hè mintuvatu à tempu à i tituli nuvelli attribuiti à i generali chì hanu
guidatu l'insurrezione



https://co.wikipedia.org/wiki/Euproctus_montanus

A tarantedda (Euproctus montanus) (o tarentella) hè un anfibiu chì faci partita
di a famiglia di i Salamandridae. Hè longa 9 à 12 cm. Si scontra da u litturali
insin'à 2000 metri. A tarantedda mangna insetti, varmi. U so culori hè giaddu o
brunu.

A tarantedda hè un animal endemicu di a Corsica. Si trova in i fiumi è in i
fiumiceddi pochi fondi, induva l'acqua hè pura è linda. A tarantedda un pussedi
micca pulmona. Rispira par via di a peddi è di a bocca.

A tarantedda si trova guasi guasi dignalocu in Corsica, fora podarsi di a
rigioni di Bonifaziu. A so prisenza hè stata mintuvata ancu à u liveddu di u
mari, in particulari versu Galeria.

Esistini solamenti dui altri spezii chì facini parti di u genaru Euproctus:
Euproctus platycephalus è Euproctus asper. Issi dui spezii sò ancu eddi
endemichi. Euproctus platycephalus (a tarantedda sarda) hè endemica di a
Sardegna è Euproctus asper (a tarantedda di i Pirenei) hè endemica di i Pirenei.

Altri nomi corsi di a tarantedda sò: u vechju, u vichjottu, u vichjettu, a
buciartula acquaghjola.



https://co.wikipedia.org/wiki/Elicone

L'Aliconu (o Elicone) (in grecu Ἑλικών / Helikồn, littiralamenti "u (monti)
tortuosu", da ἕλιξ / hélix "spirali, zigzag") hè un monti situatu in a rigioni
di Tespie anticamenti in Aonia è oghji in Beozia (Grecia); incù i so 1.748 metri
hè a vetta più alta di a rigioni.

U Monti Aliconu hè resu celebru da a mitulugia greca par via di dui surghjenti
sacri à i Musi chì ci si trovani: Aganippa è Ippucrena, tremindù tuponimi
furmati nantu à a radica hippo- "cavaddu", apposta ch'è a tradizioni vulia
ch'eddu fussi statu Pegasu à scaturiscia li. I fiuma Olmeios è Permessos chì da
eddi discindiani, erani riputati in gradu di furniscia l'inspirazioni à quiddi
chì ci si fussini dissitati.

Annantu à i so penditi si truvava u paesi di Ascra, chì deti nascita à u pueta
Esiodu (VIIu seculu a.C.), u quali conta di avè scuntratu i Musi mentri chì,
ghjuvanottu, era intentu à pasculà i greghji annantu à i fianchi di a muntagna,
induva Eros è i Musi aviani ghjà tandu santuarii è un tarrenu par i baddaturi
vicinu à a cima. Funi eddi - eddu susteni - à inspirà li a Tiugunia, chì si apri
par quissa incù st' invucazioni:

Oltri à i fonti sopra ricurdati (è citati da u stessu Esiodu), a tradizioni voli
chì si truvava annantu à l'Aliconu ancu a fonti in a quali Narcisu si spichjò,
firmendu culpitu da a so probbia biddezza.

In l'innu omericu à Posidonu, u diu fù apustrufatu, in una brevi invucazioni,
com'è "signori di l'Aliconu".

U munasteru di Hosios Lukas (XI seculu), chì si trova annantu à u fiancu
uccidintali di l'Aliconu, hè statu dichjaratu da l'UNESCO "Situ patrimoniu di
l'Umanità".

Numarosi sò i rifirimenti litterarii à l'Aliconu. Un celebru passu hè cuntinutu
in u I cantu (II stanza) di a Ghjerusalemma Libarata di Torquato Tassu:

Più irriverenti l'accennu di Carlo Porta in u so Sonettin cù u covon annantu à u
rumanticisimu, in u quali, attighjendu si com'è "classicistu" in a pulemica incù
i rumantichi, prova st'affirmazioni soia incù a so friquintazioni di l'Aliconu.

L'Aliconu ispirò i danzi ch'è u cumpusitori ungharesu Leó Festetics tinia in u
so casteddu in i circonda di Keszthely. Festetics chjamò ancu Bibbiuteca di
l'Aliconu a bibbiuteca ch'eddu fundò par prumova a litteratura è a cultura in a
so cità nativa.

Sempri da l'Aliconu piglia u nomu l'Helicon Arts Cooperative, un impresa chì
upareghja in u duminiu di l'arti è di a pruduzzioni di filmi à Hollywood.



https://co.wikipedia.org/wiki/Delfini

I delfini sò odontoceti, mammiferi aquatici imparintati incù e balene è e
focene. U nome di delfinu si riferisce in particulare à l'appartenenza à a
famiglia di i Delfinidi (delfini oceanici) o di i Platanistidi (delfini d'aqua
dolce), ma di e volte issu nome hè utilizatu per riferì si di manera specifica à
parechje spezie chì sò più cunnisciute, com'è u tursiope è u delfinu cumunu.

I delfini hanu un corpu affusulatu, particularmente adattatu per nutà di manera
veloce. A testa contene un organu specificu è voluminosu, utilizatu per
l'ecolocazione. In molte spezie e mandibule sò elongate è formanu un beccu
distintivu; per certe specie com'è u tursiope a bocca face una curva cù una
spressione simile à un sorrisu permanente. In molte spezie i denti ponu esse
moltu numerosi (finu à 250). U cerbellu di u delfinu hè largu è possede una
corteccia molta strutturata. A colorazione di basa consiste in gradazione di
grisgiu cù u latu ventrale biancu, spessu combinatu incù linie è tacche incù
tonalità differenti.

I delfini sò predatori è caccigheghjanu e so prede incù velocità. A dentitura hè
adattata à l'animali chì caccigheghjanu: spezie incù molti denti sò associati
incù una dieta prevalentemente di pesci, invece becchi più corti è denti menu
numerosi sò associati incù a caccia di i cefalopodi. Uni pochi di delfini
catturanu ancu i crustacei.



https://co.wikipedia.org/wiki/Danai

Dànai hè un terminu usatu com'è sinonimu di Grechi. Littiralamenti
significheghja "a sterpa di Danao". Sicondu a lighjenda Danao era u rè di Libia,
frateddu coppiu d'Egittu, rè di l'Egittu. Dopu à parechji vicissitudini fughjì u
frateddu versu l'uccidenti, scalendu in Argu in Grecia.

Dànai è un epitetu par u terminu più genericu: Danai pò significà "uccidintali",
oppostu à l'"uriintali" Troiani. In l'Iliadi di Omeru, l'attaccanti grechi sò
discritti incù trè noma diffarenti, à spessu usati com'è sinonimi: Argivi (in
Grecu: Argéioi (Αργείοι), Danai (Δαναοί) è Achei (Αχαιοί).

U terminu Dànai hè à spessu aprudatu da Virghjiliu in l'Eneidi, in a celebra
frasa di Laocoonti "Timeo Danaos et dona ferentes", o par indittu quandu Didonu
cheri à Enea di narrà li l'urighjini di l' insidii di i Danai (...et a prima
dic, hospes, origine nobis / insidias, inquit, Danaum... I 753-754). U pueta
latinu aproda l'epitetu incù rifirimentu à l'arti suturnu di l'Achei,
discindenti di Danao, chì avia urditu u cumplottu par uccida l'Egiziadi, i so
nipoti è ghjennari.



https://co.wikipedia.org/wiki/Corsica_%C3%A8_Sardegna

A Corsica è Sardegna (Corsica et Sardinia in latinu) hè stata una pruvincia
rumana.

I Fenici sò i primi à creà fondachi cummerciali in Corsica è in Sardegna :
Caralis (Cagliari), Tharros (Torre di San Ghjuvanni), ma i Grechi di Focea li
facenu concurrenza incù e so culonie d'Alalia (attuale Aleria) in Corsica
(fundata versu u -560) è di Terranova Pausania (Olbia) in Sardegna. I
Cartaginese aiutati da l' Etruschi vincenu i Focei à Alalia in u -535. A
Sardegna, eppo a Corsica, passanu sottu à u cuntrollu di Cartagine.

À u mumentu di a prima guerra punica, i Rumani attaccanu a Sardegna da u -259,
ma ùn si ne impatruniscenu micca. Dopu à a disfatta di Cartagine in -241, i
mercenarii sardi à u sirviziu di Cartagine si rivoltanu in u -238 è cherenu
l'aiutu di i Rumani. Quelli dichjaranu di novu a guerra à Cartagine è mandanu a
so flotta di guerra. In u -229, Cartagine cede à Roma a Corsica è a Sardegna,
pirdendu cusì duie piazze strategiche in u mar' Tirrenu. À u mumentu di a
siconda guerra punica (218-201), i Cartaginesi tentanu indarnu di ripiglià a
Sardegna.

I Rumani, maestri di e coste è di e piane, mettenu guasi un seculu à sottumette
e pupulazione native di l'internu di l'isule. In u -27, a Sardegna è a Corsica,
più o menu pacificate, diventanu una pruvincia senaturiale, ma l'insicurezza chì
face rignà a predaghjina obbligheghja à trasfurmà la versu u 66 in pruvincia
imperiale per mandà ci e ligione. Ghjudicate pocu attraente per causa di a so
ruzezza, a Corsica è a Sardegna servenu parechje volte di locu di sbandimentu
durente l'Imperu rumanu :

A Sardegna hè una di e pruvince produttrice di granu, ch'ella sporta versu Roma
via Ostie, cum'è ne tistimunieghjanu e ripprisintazione cummerciale di Karalis
(Cagliari) è di Turris (Portu Torres) in a piazza di e Curpurazione.

I Vandali, dopu à avè invaditu l'Africa rumana, s'imparuniscenu di a Corsica è
di a Sardegna, versu u 456. E tenenu sinu in u 533, data di a so ricunquista da
Bélisaire, generale di l'imperatore d'Oriente Ghjustinianu Ia. Ma l'Imperu
bizantinu, ùn avendu più i mezi di cunsirvà a so duminazione, abbandona
'ss'isule à l'invasori arabi.



https://co.wikipedia.org/wiki/Cornu

U corru (o cornu) hè un appendici osseu, o d'altru matiriali, chì ni sò dutati
monda animali, è chì assumi parichji funzioni.

I spezii dutati di corra ni ani guasgi sempri un paghju postu nantu à u capu, in
a parti fruntali. Certi sò di solidu ossu, inveci altri, com'è quiddi di u
rinuciaronti, sò fatti di cheratina, listessa sustanza ch'è i capiddi.
Nonustanti quissa sò rubustissimi.

In guasgi tutti l'animali i corra ani una funzioni cumunicativa intraspecifica.
I corra sò infatti usati in u duminiu di i lotti chì succedini trà individui di
listessa spezia par ditarminà a ierarchia suciali trà i dui cumbattenti. À
spissu soli l'individui di sessu maschili sò pruvvisti di corra è quissa diventa
tandu un carattaru sissuali, chì hè analizatu da i femini in u mumentu in u
quali volini scedda si un cumpagnu. Accadi à spissu ch'è l'incurratura fussi
menu sviluppata ind'ì i femini ch'è ind'ì i masci, com'idda accadi pà a muvra. I
corra poni dinò essa imprudati à scopu difensivu, com'è ind'ì u cervu.

In parichji animali, com'è a capra di muntagna, i corra sò curti è rivolti in
davanti.

In i caprini, è in i stambecchi in particulari, i corra sò spissu ritorti à
daretu è prisentani parichji solca.

In i cervidi i corra poni essa ramificati. I corra di i cervidi sò ditti palchi
è i pussedini solu i masci, incù l'eccezzioni di a renna (Rangifer tarandus).
Frà i Cervidi, i corra più spiciali è impunenti sò quiddi di l'alci, chì sò
monda sviluppati è poni suparà u metru di larghezza.

Frà i buvidi, i gazeddi sò dutati di corra chjuchi è appuntiti, rivolti in altu,
mentri i bufala ani corra maiori è incurvati. I buvini dumestichi sò spissu
dutati di corra, chì i so formi è diminsioni poni varià sicondu a razza. Ancu
parichji insetti, com'è u maldipedi (bufonu rinuceronti), sò dutati di corra.

Frà l'animali preistorichi si pò ricurdà un antinatu di i cervidi, u megaceru,
vicutu in u Pleistoceni, chì aia i corra chì l'apartura suparaia i 3 metri. À
l'ebbica di i dinusauri i più cunnisciuti rettili dutati di corra erani i
ceratopsidi, frà i quali sò famosi u Triceratops, u Torosaurus, u Styracosaurus.



https://co.wikipedia.org/wiki/Conti_di_Corsica

I conti di Corsica fubbenu parechji suvrani ereditarii di a Corsica, da u seculu
IX à u seculu XI.

À u Medievu, i conti Bonifaziu in u 825 è Adalbertu u so figliolu in u 845, sò
stati l'unu appressu à l'altru incaricati da l'imperatore Lothaire Prima di a
difesa di a Corsica contru à i Mori. I so discendenti, marchesi in Italia,
cunsirvonu 'ssa funzione. Eranu difendidori di a Corsica cum'è l'imperatore era
difendidore di Roma. Ci hè statu dinù u conte Ghjuliu Ortoli, di Ancone, chì hè
venutu in Corsica in u 773, mandatu da Carulu Magnu per luttà contru à
l'invasione di i Mori. 'Ssa famiglia hè stata ricunnusciuta nobile da un
arristatu di u Cunsigliu Superiore di a Corsica di u 21 di maghju di u 1772,
stabiliscendu a figliazione dapoi Ghjucante, Ottaviu è Ghjuvanninellu Ortoli,
vivi à u seculu XVI.

In u 951, u capu di i marchesi tuscani hè Oberto-Opizzo, vicariu imperiale per
tutta l'Italia, ma suvranu direttu di e cuntee di Luni, di Genuva, di Milanu è
di l'Isule. A cuntea di l'Isule era sottu à a ghjurisdizione diretta di i
marchesi. I storichi anu riunitu i so discendenti sottu à u nome cunvenziunale
d' "Obertenghi". Esistia dinù un ramu di i marchesi d'Italia più anticamente
arradicatu in l'isula ch'è l'Obertenghi, chì si divide in Bianchi (i
Bianculacci) è in Cinarca (i Cinarchesi).

À u seculu XI, u marchese Albertu Ruffo averia cacciatu fora i Sarracini da Roma
è cuntribuitu à a difesa di a Corsica. I so discendenti, marchesi di Massa o di
Parodi, annantu à u cuntinente, aghjustonu sempre à i so tituli quellu di
marchese di Corsica.

À u seculu XIII, i Bianculacci ùn sò più ch'è i vassalli di i Cinarchesi chì,
diventati i maestri di u " Dilà di i Monti ", ùn cisseranu di pretende à
l'auturità suprema.

À u seculu XIV per rinfurzà u so putere, i signori Cinarchesi averanu bisognu
per esse designati Conte di Corsica d'invintà si un antenatu cumunu incù i Conti
di u Palazzu chì eranu elli i sputichi discendenti di Bonifaciu. E cundizione
essenziale eranu : pussede u Castellu di Cinarca, appartene à a Famiglia Della
Rocca è esse designatu à Biguglia o à Merusaglia da l'assemblea di i
ripprisintanti di e pieve di Corsica. Cusì hè natu u mitu d'Ugu Colonna u
liberatore di i Corsi affucati da i crudeli mori.



https://co.wikipedia.org/wiki/Civilt%C3%A0_etrusca

L' Etruschi funi un populu di l'Italia antica chì accupava un'aria dinuminata
Etruria, currispundenti à l'incirca à a Tuscana, à l'Umbria finu à u fiumu
Tibaru è à u Laziu sittintriunali, incù un' estinsioni in Liguria è versu a zona
padana di l'Emilia-Rumagna è di a Lumbardia, à parta da l'VIII seculu a.C..

In a so lingua si chjamavani Rasenna o Rasna, in grecu Tyrsenoi (in ionicu è in
atticu anticu: Τυρσηνοί, Türsenòi; doricu: Τυρσανοί, Türsanòi, tremindù cù u
significatu di "Tirreni" è dopu "Etruschi" o "Tusci", abitanti di a Τυρσηνίη,
Türsenìe, "Etruria").

A civiltà etrusca, ritinuta da parechji studii com'è discindenti di a cultura
villanuviana, fiurì à parta da u X seculu a.C. è fù difinitivamenti inglubata in
a civiltà rumana, influinzata da l'etruschi, à u terminu di u I seculu a.C. Stu
longu prucessu di cunquista è assimilazioni culturali cuminciò incù a data
tradiziunali di a cunquista di Veio par opara di i rumani in 396 a.C..

Nantu à l'urighjina è a pruvinienza di l'Etruschi hè fiurita una nutevuli
litteratura, micca solu storica è archiulogica. I nutizii chì ci pruvenini da
fonti storichi sò infatti piuttostu discurdanti. In l'antichità funi elaburati
principalamenti trè tesi diffarenti: a prima chì susteni a pruvinienza uriintali
ripurtata da Erodutu, storicu grecu vissutu in u V seculu a.C.; a siconda chì
susteni l'autuctonia di l'Etruschi elaburata da u grecu Dionigi d'Alicarnassu
vissutu in u I sec. a.C., è a terza chì susteni a pruvinienza sittintriunali
elaburata nantu à a basa di un strattu di Titu Liviu.

In tempi più ricenti, studii muderni ani iputizatu una quarta tesa, vali à dì a
cuesistenza di tutti è trè tiurii classichi. Sempri più novi studii, cundutti
grazia à tecnulugii di nova generazioni di siquinzamentu di u DNA (NGS), dariani
inveci raghjoni à a virsioni di Dionigi d'Alicarnassu.

L'Etruschi sò sempri stati cunsidarati com'è à un populu unitariu dipoi a so
preistoria. Eppuri l'Etruschi, com'è unità, ani esistutu solu à parta da l'VIII
seculu a.C. incù una probbia lingua è incù probbii usanzi, bench'eddi ùn fussini
cusì omugeni in i varii rigioni ind'eddi sariani stati par pudè nigà chì eddi,
com'è unità etnica, funi u risultatu di l'unioni di parechji populi. Hè certu,
infatti, sicondu ciò chì hè statu tramandatu di a so storia è da ducumenti
munumintali chì sò fermi, ci sò elementi italichi, egizziani, grechi,
siriu-fenichi, mesuputamichi, urartei, induiranichi. In ogni modu, hè
cumunamenti accittatu chì u populu etruscu si sii furmatu in a terra cunnisciuta
com'è Etruria, trà i fiuma Tibaru è Arno, da a costa tirrenica à i cateni di
l'Appinninu.

I fonti storichi nantu à l'urighjini di l'Etruschi, sippuri incù calchì
variazioni, si poni sustanzialamenti riducia à trè iputesi diffarenti:
pruvinienza uriintali, tesa di l'autuctunia è pruvinienza da sittentrionu (u
nordu).

Sicondu una tradizioni lidia rappurtata da u storicu grecu Erodutu di u V seculu
a.C. l'Etruschi sariani ghjunti da a Lidia (attuali Turchia anatolica
miridiunali), salpati da u portu di Smirne dopu à una caristia. Sottu a vida di
Tirrenu, figliolu di Ati, (o sicondu un'antra tiuria, di Tirrenu è di u frateddu
Tarconte, in stu casu figlu di u rè Telefo di Misia), intornu à u XIII seculu
a.C., avariani à u principiu "oltripassatu molti populi" è sariani infini
ghjunti " vicinu à l'Umbri (nantu à i costi uccidintali di l'Italia) è in u so
paesi ani custruitu 12 cità, induva sempri oghji viviani". I Lidii ghjunti in
Italia avariani dopu cambiatu u so nomu in Tirreni da u nomu di un di i dui
cunduttieri, più tardi incù u terminu latinu di Tusci, derivanti da u ritu
sacrificali.

A tesa erudutea di a pruvinienza uriintali, hè stata accittata guasi
unanimamenti da i scrittori antichi è hà cundiziunatu ancu i studii muderni,
basati annantu à i tratti uriintali prisenti in parechji manifistazioni di a
civiltà etrusca. I numarosi affinità di l'Etruschi incù u mondu egeu-anatolicu,
prisenti in i custumi, in a lingua, in l'arti è in a riligioni, poni eppuri essa
duvuti ancu à i cuntatti cummirciali è culturali incù sti pupulazioni è da
l'immigrazioni in Etruria di gruppi di variu liveddu suciali appartinenti à
quiddi civiltà (cultura uriintalizanti)

À l'internu di a tesa di a pruvinienza uriintali, in antichità fù dighjà
elaburata un'iputesa pelasgica. Sicondu Ellanico di Lesbo, storicu grecu di u V
seculu a.C., l'Etruschi sariani stati Pelasgi, un populu miticu urighjinariu di
a Grecia sittintriunali chì s'hè stallatu dopu in parechji rigioni di u Mari
tarraniu, i quali si sariani stabiliti in a zona di l'Etruria dendu si u nomu di
Tirreni.

Un antru sustinidori di a tiuria di i Pelasgi fù Anticlide, un storicu vissutu à
a fini di l'IV seculu a.C., sicondu u quali i Pelasgi, dopu à avè culunizatu
l'isuli di Lemno è Imbro in u Mari Egeiu, si sariani aggrigati à Tirrenu è
avariani participatu à a spidizioni versu i costi di l'Italia.

L'iputesa uriintali pari cunfirmata da parechji muderni studii genetichi
effittuati da l'Università di Turinu nantu à i pupulazioni di Murlo è Volterra,
situati in u nucleu uriginali di a civiltà etrusca, chì prisintaria aplugruppi è
mDna moltu simili à quiddi di i pupulazioni oghjinchi di i costi anatolichi è di
u Vicinu Urienti.

Un'antra tradizioni, rappurtata da u storicu Dionigi d'Alicarnassu (vissutu
duranti l'imperu augusteu - I seculu a.C.), susteni l'urighjina autuctona di u
populu etruscu. In particulari afferma chì trà l'Etruschi, i Lidii è i Pelasgi
ùn ci erani micca affinità culturali, riligiosi è linguistichi è chì l'Etruschi,
chì chjamavani sè stessi Rasenna (è l'avaristi saputu da l'etruschi stessi;
infatti, pari chì avendu dumandatu à un etruscu quali eddi erani, li fù
rispostu: Rasna o Rasenna), ùn erani micca un populu "vinutu da fora", ma un
populu antichissimu, attribuiscendu - frà altru - probbiu à l'antichità
l'indecifrabilità di a lingua etrusca (Antichità Rumani I, 25-30). Sta
tradizioni ùn hè parò micca suppurtata da ughjetti archiulogichi (com'è a stela
di Lemno, incù scrizzioni affini à l'etruscu, è u fecatu di Piacenza), grazia à
qualessi si pò suppona chì u terminu "Rasna" o "Rasenna" ùn indicaria micca u
nomu di l'etnia etrusca, ma pudaria essa intesu com'è "Ra-sna" chì in anticu
lessicu significaria "eiu sò figliolu di..." oppuri "discendu da...".

Da un strattu contruversu di Titu Liviu, chì alludi à a dirivazioni di i Reti,
pupulazioni alpina di i vaddi di u Trentinu-Altu Adige, da l'Etruschi (Storii,
V, 33, 11), si pudaria inveci diducia chì quist'ultimi erani da u sittintrionu
(u nordu) à traversu l'Alpi. Sta tiuria, cunsidarata dopu infundata, hè stata
introdutta in u XVIII seculu (Fréret) ed hè stata sviluppata dopu in u XIX
seculu (Niebuhr è Müller) suvitendu l'affirmazioni liviana è a sughjistiva
sumiglianza di u nomu di i Reti (Rhaeti) incù quiddu di i Rasenna. Ferma puri
sempri pussibuli l'iputesa di Titu Liviu chì l'Etruschi avariani culunizatu ancu
u Trentinu-Altu Adige, assumendu ci u nomu di Reti.

Parechji linguisti russii (Sergei Starostin, Vladimir Orel, Igor M. Diakonoff)
mettini in rilazioni i lingui tirrenichi è i lingui caucasichi nordurientali,
basendu si nantu à a presunta currispundenza in i strutturi grammaticali, in a
funulugia, in i numerali, trà a lingua etrusca, i lingui hurru-urartei, è i
lingui caucasichi nordurientali.

A tiuria furmulata da u linguista Massimu Pittau si basa nantu à a supposta
dirivazioni di a lingua sarda è di quidda etrusca da l'antica lingua lidia.
Sicondu sta tiuria, l'Etruschi pruvinariani da a Lidia, in accordu incù u
racontu d'Erodutu. 'Ssa migrazioni, eppuri, saristi avvinuta par tappi, prima in
Sardegna, induva avaria datu urighjina à a civiltà nuragica intornu à u XIII
seculu a.C., è dunqua nantu à i costi tirrenichi di l'Italia cintrali, induva a
civiltà etrusca si saria sviluppata à parta da u IX seculu a.C.

In u libru Etruscu: una forma arcaica di ungaresu u gluttologu Mario Alinei
pruponi, in cuerenza incù a Tiuria di a Cuntinuità da u Paleuliticu,
d'idantificà l'etruscu com'è una fasa arcaica di l'attuali lingua ungaresa,
appartinenti à i lingui ugrichi (o ugru-finnichi). Sicondu Alinei tantu
l'etruscu ch'è l'ungaresu sariani dui lingui agglutinanti, incù accentu nantu à
a prima sillaba, è avariani listessa armunia vucalica, è solu cunsunanti
occlusivi sordi. L'iputesa d'Alinei ùn escludaria micca un'affinità di
l'etruschi incù l'attuali pupulazioni anatolichi, parchì l'Ungaresi, sicondu i
risultati di ricenti ricerchi genetichi risultani "una pupulazioni affine à
l'Iraniani (in quantu discindenti di i Sciti è l'Osseti di u I millenniu a.C.) è
à i Turchi". I turchi spartariani incù l'ungaresi l'appartinenza à listessu
gruppu linguisticu uralu-altaicu (chì cumprendi ancu i lingui ugru-finnichi), è,
sicondu Alinei, ancu l'appartinenza à a listessa pupulazioni chì invasi in u III
millenniu a.C. u bacinu Carpaticu, pruvinenti da a cultura kurgan, fiurita à i
cunfini trà l'Auropa uriintali è l'Asia cintrali. Da u bacinu carpaticu, sempri
sicondu l'iputesa d'Alinei, una parti di a pupulazioni saristi partita in u II
millenniu a.C. versu a penisula taliana, induva deti vita à a civiltà etrusca.
Mentri solu in ebbica altu-mediivali, si sariani furmati i pupulazioni ungaresi
è turchi, incù l'invasioni di l'attuali Ungaria (in l'896) è Turchia (trà u V è
u X seculu d.C.).

Sicondu Ghjuvanni Ugas, l'Etruschi sariani piuttostu di urighjina autuctona,
incù a soprappusizioni di culunisazioni nuragichi duranti u I millenniu a.C. A
migrazioni di u XII seculu a.C. saristi par via di cunsiquenza avvinuta à
parechji ripresi da l'uccidenti versu l'urienti, piuttostu ch'è u cuntrariu.
Quissa saria cunfirmata da i ducumenti egizziani chì citani i Tereš o Turšà
(Tyrsenoi o "Tirreni") accantu à i Shardana (o Sardi) trà i Populi di u Mari. U
stessu terminu "Tyrsenoi" in lingua greca pudaria significà "custruttori di
torri", fattu chì dimustraria l'affinità frà a civiltà nuragica è quidda
etrusca.

Sicondu u scrittori latinu Festo, i rè Etruschi erani Sardi o d'urighjina sarda:

Da quissa hè faciuli à prisenta chì ùn si parla micca di l'urighjina Sarda di
l'Etruschi nè mancu si alludi à una prisenza di rè Sardi frà i Rasna. U puntu
essinziali di l'infrasata inveci hè a toga chì era indussata in i Ludi
Capitulini. Infatti senex cum toga praetexta, bulla-que aurea, quo cultu reges
soliti sunt esse Etruscorum significheghja chì un vechju indussava a toga
pritesta (in latinu toga praetexta) è una bulla d'oru (un brevu). A toga è a
bulla erani avvezzi à purtà i rè di l'Etruschi, chì sò da a cità di Sardi in
Lidia.

Ancu Plutarcu sustinia chì l'Etruschi erani cunsidarati com'è culoni da
l'abitanti di Sardi è Veiu era una cità etrusca.

Un di i populi di u mari citati in i testi egizziani sò i Tereš o Turšà, populu
di sterpa prubabilamenti micca induaurupea cullucatu in a parti sittintriunali
di l'Anatulia, chì parini culligati à i Tirsenoi o "Tirreni", veni à dì à
l'Etruschi. 'Ss'idantificazioni pari cunfirmà u racontu d'Erodutu cuncirnendu
l'urighjina anatolica di stu populu, ma soprattuttu a mitica parintedda di
l'Etruschi incù i Troiani cantata da Virghjliu in l'Eneidi. I rapporti di i
Tirreni o Etruschi cù u mondu Meditarraniu uriintali di l'isula di Lemno (chì si
trova à pochi migli innanzi à Troia) simbraria esista in seguitu à u
ritruvamentu di a cusidditta Stela di Lemno, una scrizzioni scuparta in 1885, in
qualessa hè attistata a Lingua lemnia, un dialettu simili à l'etruscu. Una stela
simula hè quantunqua ughjettu di studii in quantu pari culligata à u VI seculu
a.C.

Ùn hè micca menu impurtanti l'upinioni di Massimu Pallottino, u quali hà
sottuliniatu, in l'intruduzioni di u so manuali Etrusculugia (Milanu, 1984), chì
u prublemu di l'urighjina di a civiltà etrusca ùn saria micca cintratu nantu à a
pruvinienza, ma piuttostu nantu à a furmazioni. Hà mustratu chì, par a maiò
parti di i populi, micca solu di l'antichità ma ancu di u mondu mudernu, si
parla sempri di furmazioni, mentri par l'Etruschi inveci s'hè postu sempri u
prublemu di a pruvinienza. Sicondu Pallottino, a civiltà etrusca s'hè furmata in
un locu chì ùn pò ch'è essa quiddu di l'antica Etruria; à a so furmazioni ani
senza dubbitu cuntribuitu elementi autuctoni è elementi uriintali (micca
sulamenti Lidii o Anatolichi) è grechi, par via di i cuntatti di scambiu
cummirciali intrattinuti da l'Etruschi incù l'altri populi di u Mari Tarraniu.
In a civiltà etrusca chì era in traccia di furmà si, lasciàni dunqua a probbia
impronta i cummircianti uriintali (si pensa à l'elementi uriintali in a lingua
etrusca o à u periodu artisticu cusiddittu uriintalizanti) è i culoni grechi chì
approdani in u Meridione d'Italia in l'VIII seculu a.C. (u santacroci stessu
aduttatu da l'Etruschi hè chjaramenti un santacroci di matrici greca, è l'arti
etrusca hè influinzata da i mudeddi artistichi di l'arti greca).

Un cuntributu à a problematica di l'urighjini di l'Etruschi ci veni ancu da a
genetica di i pupulazioni. In 2004 Guido Barbujani di u dipartimentu di biulugia
di l'Università di Ferrara hà analizatu u DNA di parechji schelatri pruvinenti
da tombi etruschi dislucati in parechji zoni di l'antica Etruria. Da u studiu hè
emersu chì u DNA di l'antichi Etruschi saristi abbastanza simili à quiddu di
l'attuali abitanti di l'Anatulia, mentri ùn ni risultaria micca particulari
affinità incù quiddu di l'attuali pupulazioni di i zoni d'Italia chì funi
abitati da l'Etruschi.

In 2007, una squatra vidata da Antonio Torroni di l'Università di Pavia hà
studiatu u DNA di l'abitanti viventi da almenu trè generazioni in i centri di
Murlo, Volterra è di a Vaddi di u Casentino incù quiddu d'altri pupulazioni
taliani è estari. Da a cumparazioni hè emersu chì u codici geneticu di
l'individui di Murlo, Volterra è di u Casentino hè moltu più simili à quiddu di
l'abitanti di i costi turchi chì dani nantu à u Mari Egeiu.

Un antru studiu cunduttu da a squadra di Paolo Ajmone Maran di l'Università
Cattolica di u Sacru Cori di Piacenza hà analizatu u DNA di i buini tuscani (di
razza Chianina è Maremmana), chì hè risultatu geneticamenti simili à quiddi di i
buini di l'Anatulia.

A più antica minzioni di l'Etruschi firmata hè quidda di u scrittori Esiodu,
scritta in u so puema Tiugunia, in u quali, à u versu 1016, minziuneghja "tutti
i populi illustri di a Tirrenia" vuluntariamenti à u plurali, postu ch'eddu
intindia cumprenda la ghjenti micca greca d'Italia. Esiodu scrivia i so versi à
l'iniziu di u VII seculu a.C.: à stu periodu (690 a.C.-680 a.C.) ricoddani i più
antichi scrizzioni etruschi cunnisciuti, i quali, parò, facini dighjà usu di
quidd'salteriu chì senza dubbitu i cummercianti etruschi aviani amparatu par via
di cuntatti incù i Grechi à u centru cummerciali di Cuma, almenu settant'anni
prima.

Tandu, postu ch'è ùn hè micca pussibuli chì a nazioni etrusca si sii affirmata à
l'impruvisu, hè chjaru chì a so furmazioni fù u risultatu di un lentu è
prugrissivu cunsulidamentu in terra italica. Incù tutta prubabilità, par quissa,
esistia dighjà una cultura chì tindia à furmà si nantu à u tarritoriu di a
Penisula in parechji rigioni, ancu distanti trà eddi: è quista ùn pò essa ch'è
quidda di a civiltà villanuviana.

U terminu "villanuvianu" deriveghja da u nomu di un picculu paesi in a periferia
di Bologna induva, in u 1853, u conti Ghjuvanni Gozzadini, passiunatu
archiulogu, scuprì una tomba chì avia carattaristichi moltu particulari.
L'elementu chì distinguia i sipulturi era u vasu ussuariu (veni à dì cuntinenti
i resti di u defuntu) à forma biconica, incù un picculu scudeddu par
cuparchjulu, dipostu in una stanza prutetta da pareti di petra.

I studii ritenini chì ci saria stata una fasa "priparatoria" di sta cultura,
ditta protuvillanuviana riferita à l'Ità di u Bronzu finali (XII-X seculu a.C.);
cultura diffusa in u Mantovanò, in l'Umbria, in Tuscana, in u Laziu, in
Campania, in Sicilia è in l'isula di Lipari. Ci sò ghjà tutti i premissi chì
cunduciarani dopu à u villanuvianu veru è probbiu; ùn ebbini micca ultiriori
sviluppu in i paesi miridiunali par via di a nascita pricoci di quiddi influssi
chì purtàni à a culunisazioni greca (VIII seculu a.C.). Un di l'elementi chì più
à spessu si notani - probbiu parchì liatu à a sipultura di i cennari di i
defunti (incinnarazioni) - hè l'ussuariu. Ni esistini molti tipi, spessu
travagliati incù un arti moltu fini: l'effettu artisticu hè datu da linii
dritti, sigmenti, diprissioni è disegni giumetrichi; eppuri, à spessu a pasta di
arzilla, chì era chjamata "ceramica d'impastu", hè piuttostu roza.

In calchì casu, di manera evidenti si tratta di sipulturi di guerrieri  u vasu
biconicu hè cupartu da un elmu di bronzu. Quandu quist'usanza ghjunsi in u
Laziu, i cennari di u defuntu pudiani essa posti in un'urna in terracotta chì ci
vulia ch'edda t'avissi a forma d'una capanna.

In a penisula italica, parò, emerghjini è si rinforzani culturi rigiunali, chì
sò spessu liati à a natura di u tarritoriu in u quali eddi s'affermani:
cuntinueghja a vita numadi è pasturali in i Marchi sittintriunali, in Abruzzu,
in u Laziu sittintriunali, in Irpinia, in u Sanniu è in Calabria, mentri in u
Laziu sittintriunali, in a Tuscana custiera è in l'arcipelagu tuscanu approdani
naviganti pruvinenti da u Mari Tarraniu uriintali à a ricerca di metalli, u
farru essendu à l'ebbica un di i minirali più priziosi. Si cuntinueghja à
travaglià ancu u bronzu, ma stu matiriali ùn hè micca d'usu cumunu com'è u
pricidenti; servi par picculi ughjetti dicurativi, par statuetti vutivi o par
recipienti liati à u cultu. Ancu s'è i diffirinziazioni rigiunali sò enormi,
pari chì in stu periodu si fessi senta a nicissità di una vita in cumunu, di
calchì forma d'assuciazioni frà i varii tribù di u tarritoriu italicu:
cumincetini à furmà si i primi agglumerati urbani incù i so cimiterii.

I tombi, infatti, tistimunieghjiani a prisenza di un anticu allucamentu.
Isulati, parini firmà com'è i duminii di l'Etruria interna, in i rigioni più
inuspitali, mentri i paesi in vicinanza di u mari o di vii di cumunicazioni
fluviali si rivelani moltu attivi. I principali cità custieri sorghjini à pochi
chilomitri da a costa, l'unica cità abitata etrusca nantu à u mari essendu stata
prubabilamenti Populonia (in lingua etrusca Pupluna o Fufluna), mentri l'altri
cità custieri parini di solitu dutati d'insidiamenti marittimi com'è Regisvilla
par Vulci, l'insidiamentu etruscu vicinu à a culonia rumana di Gravisca è u
scalu di Pyrgi par Cerveteri. Quissa significheghja chì calchiadunu, siguendu i
stradi parcorsi da i Critesi è da i Micenii, cuntinuava à visità i costi taliani
in cerca di farru, chì n'erani ricchi i terri tirrenichi.

Ci sò quantunqua, lucalità com'è Populonia, situata nantu à u mari, di fronti à
l'Isula d'Elba, di qualessa avemu boni tistimunianzi. Fù forsi, in u periodu
villanuvianu un di i principali porti par l'imbarcu di u ramu o di l'arghjentu
travagliatu; solu più tardi, in u periodu etruscu, divintò "portu di u farru".
Un scrittori anticu, di u quali ignuremu u nomu è chì l'autori di studii
chjamani Pseudu Aristoteli, afferma chì à Populonia si estraiia u ramu: u
provani, infatti, scorii di a lavurazioni di stu minerali è resti di furnaci chì
erani impiigati à stu scopu. Più tardi Populonia divintò tantu impurtanti chì in
u so tarritoriu si travagliava u farru estrattu in l'Isula d'Elba.Intornu à u
portu, situatu in l'attuali arcu di u Golfu di Baratti, ci erani dui paesi,
com'è dimostrani i dui distinti necropuli: una ditta San Cerbone è l'altra
chjamata Poggio di i Granate. Ci sò tombi à pozzu d'incinnarazioni è tombi à
fossa più ricenti. Sii in quist'ultimi, sii in quiddi à camara i ninnuli funebri
sò listessi.

Cusì i Villanuviani si didicàni par longu tempu à l'estrazioni di minirali è di
matiriali da custruzzioni. Quissa hè attistata da i resti di minieri in Tuscana
è in l'altu Laziu. In i cuddini, ditti par appuntu Metallifari, è in a zona
campiglia si estraiia ramu, piombu arghjintifaru è cassiteriti; in a Val' di
Cecina ramu, piombu è arghjentu; in u massicciu di u Monti Amiata c'erani rocci
mercurifari; in i Monti di a Tolfa minirali farrosi, piombu, zingu è mercuriu;
farru in l'Isula d'Elba; tufi vulcanichi, arenarii è calcarii in l'altu Laziu;
travertinu è alabastru in l'Etruria sittintriunali.

Sicondu i più ricenti richerchi, pari chì i più antichi Villanuviani di
l'Etruria probbia si fussini cuncintrati in trè grandi centri: unu hè quiddu chì
cumprendi a rigioni di i Monti di a Tolfa, frà Tarquinia è Cerveteri; un sicondu
hè quiddu situatu in a media vaddi di u fiumu Fiora, frà a zona archiulogica di
Vulci è a selva di u Lamone à punenti di u Lavu di Bolsena; u terzu hè
custituitu da i fasci cuddinari intornu à a Cetona frà Radicofani, Chjusi è Cità
di a Pievi. Prubabilamenti i trè allucamenti, di qualessi i dui miridiunali si
diffarinzieghjani maghjuramenti rispettu à u centru di Cetona, si riferiscìani à
ecunumii distinti è autusufficienti, à a basa di qualessi c'erani, quantunqua,
l'estrazioni è a lavurazioni di i minirali, com'è attività carattaristica, chì
erani purtati à a costa par l'imbarcu.

I Villanuviani, dunqua, à u mumentu culminanti di a so espansioni, diviani essa
diffusi annantu à un'aria molta vasta, chì và da l'Emilia-Rumagna à l'Italia
miridiunali in u situ di Pontecegnano in Campania. Ci sò parechji iputesi nantu
à a so urighjina ma pudariani essa i discindenti diretti di i populi di a
civiltà appenninica chì scendi duranti tutta l'Ità di u Bronzu finali è chì hà i
so centri maiò di scuparta longu a dursali muntosa di l'Italia cintrali. Si
trattava di ghjenti didicati à un'ecunumia pasturali, da a quali i Villanuviani,
è dopu l'Etruschi, amparetini l'amori di a terra è di l'animali.

Cusì si capisci ch'è i civiltà italichi aghjini carattari probbii è antichi,
liati à tradizioni particulari di u paesi in u quali si sviluppàni; solu incù u
cummerciu marittimu chì esplosi da u VIII seculu a.C. s'aprarani i traffichi è i
scambii soprattuttu incù l'Urienti grecu è l'ambienti feniciu cartaghjinesu.

In u IX seculu a.C. in l'arii carattarizati da a civiltà villanuviana si
righjistreghja a tindenza marcata di i pupulazioni à abbandunà l'altupiani,
annantu à i quali s'erani cullucati in u periodu protuvillanuvianu (XII seculu-X
seculu a.C.), par spustà si annantu à pianuri è cuddini annantu à i quali
surghjarani i principali cità etruschi, dendu vita à centri di diminsioni maiò.
'Ssu cambiamentu radicali rispondi à esigenzi ecunomichi liati à u più raziunali
sfruttamentu di i risorzi agriculi è minerarii è à a scelta di cullucà si in
prussimità di vii di cumunicazioni naturali è di approdi fluviali, lacustri è
marittimi par raghjoni di natura cummirciali.

Da i scavi effittuati, u tarritoriu apparisci divisu in vasti zoni articulati in
gruppi di paesi vicini trà ieddi, ma incù necrupoli distinti (ni ani fattu
ughjettu di studiu Gilda Bartoloni è Ghjuvanni Culonna).

Par quantu riguarda l'urganisazioni interna di i paesi, s'hè ussirvatu chì i
capanni sò distanziati l'uni da l'altri da spazii bioti di misura varievuli,
prubabilamenti imprudati par l'attività agriculi. S'hè fattu dopu l'iputesa chì
i capanni quadrangulari avissini una funzioni abitativa, mentri quiddi di forma
rittangulari o uvali fussini imprudati com'è staddi è magazeni. Frà altru
l'impussibilità d'accirtà a cuntimpuraneità di l'usu di i parechji strutturi ùn
parmetti micca di cunfirmà o infirmà l'iputesi. Si pò quantunqua affirmà chì i
strutturi chì ùn prisentani micca u fuculari pudariani essa intarpritati com'è
avendu funzioni diffarenti di quidda abitativa.

A struttura suciali di i cumunità villanuviani pò essa didutta da a
ducumintazioni archiulogica è in particulari da i matiriali funerarii. I
matiriali di u villanuvianu più anticu (IX seculu a.C.) sò piuttostu povari. A
tipulugia di l'ughjetti parmetti quantunqua l'idantificazioni di u sessu di u
defuntu. I dipusizioni maschili si carattarizeghjani par a prisenza di rasoghji
à forma rittangulari o semilunata, di fibuli à arcu sarpighjanti, spiddoni è,
bench'è raramenti, armi. Calchì volta a cupartura di l'ussuariu hè custituita da
un elmu in terracotta chì parmetti di diducia a qualità di guerrieri di u
defuntu. U matiriali funebri feminicciu hè custituitu da cinturoni, fibuli à
arcu simpliciu o ingrussatu, cannetti, rocchi. L'urni à capanna (scuparti in
Etruria miridiunali, à Vetulonia è forsi à Populonia), di manera diffarenti di
ciò chì accadi in a cultura laziali, ùn sò micca di esclusiva prerugativa
maschili ma riguardani ancu i donni. In ogni casu i matiriali di l'urni à forma
di capanna ùn sò micca più impurtanti cà quiddi rilativi à i vasi biconichi.

A ducumintazioni archiulogica di a prima fasa di u villanuvianu faria dunqua
pinsà à una sucità di tindenza ugualitaria. Frà altru a simplicità di i
matiriali pudaria ancu ùn rispichjà micca di manera fideli a sucità ma essa
ditarminata da ideulugii riligiosi o funirarii. In ogni casu, ancu par u
villanuvianu più anticu, ùn mancani micca ughjetti scuparti da qualessi
emerghjini segni di diffirinziazioni suciali. In Tarquinia, par asempiu, in a
necropula di Poggio Selciatello, si trovani parechji dipusizioni, maschili è
feminicci, incù matiriali particularamenti significativi par a qualità è/o
quantità di l'elementi. Inoltri, in parechji dipusizioni maschili di u IX seculu
a.C. (à Bologna, Tarquinia, Cerveteri, Veio) sò stati ritruvati verghi di bronzu
o d'ossu intarpritati com'è "scettri" è dunqua com'è attributi di u pristigiu è
di a funzioni di u defuntu. Sottu un prufilu diffarenti hè statu ussirvatu
(Jean-Paul Thuillier) chì i formi d'insidiamentu di u villanuvianu,
carattarizati da u spustamentu versu pianuri è cuddini è da l'accintramentu di
l'individui in u duminiu di paesi più grandi rispettu à u periodu pricidenti,
parini currisponda à un veru è probbiu disegnu puliticu è facini dunqua ritena
l'esistenza di sceffi in u duminiu di 'ssi cumunità.

Da u litturali è da u tarritoriu tuscanu, ind'eddi praticavani l'agricultura
ancu grazia à l'opari di migliuramentu di zoni paludosi, l'Etruschi si espansini
in seguitu sii à u nordu, in a Pianura Padana (fini VI seculu a.C.), sii à u
sudu, in l'attuali Laziu. In u duminiu ecunomicu sviluppàni l'estrazzioni è u
travagliu di i mitalli grazia à i minieri, soprattuttu di farru, prisenti nantu
à u so tarritoriu; l'artisgianatu etruscu fù in l'antichità particularamenti
apprizziatu è quissa favurì a crescita di i cummerci via mari, praticati
soprattuttu da i cità di Cerveteri, Vulci è Tarquinia chì ghjunsini à cuntrullà
i scambii in u Mari Tirrenu. S'edda hè valida l'affirmazioni di Titu Liviu chì i
Reti cullucati in l'attuali Trentino-Altu Adige fussini di dirivazioni etnica
etrusca, pò essa chì l'Etruschi cuntrullavani ancu i vii di scambiu versu u
Nordu di l'Auropa.

Ùn hè parò mancu stampa esclusa l'iputesa, avanzata frà l'altri da Mario
Torelli, chì l'etruschi avissini pupulatu praticamenti dipoi l'urighjini a Vaddi
Padana è soprattuttu l'Emilia è certi zoni di a Rumagna, induva era prisenti un
impurtantu nucleu villanuvianu (soprattuttu trà Bologna è Rimini),
simpliciamenti in u corsu di u VI seculu novi migrazioni, d'etruschi più ricchi,
urganizati è "civilizati", si soprapposini à un nucleu più povaru è "primitivu"
d'abitanti, puri etruschi, ma sempri liati à una civilisazioni stabiliti in i
paesi, pocu o par nudda diffarinziati sucialamenti è incù una schersa divisioni
di u travagliu.

L'Etruschi erani urganizati in cità-statu è si ricunnisciani in una federazioni
di 12 populi, chì sicondu a tradizioni tramandata ci da Strabonu, nascì dipoi u
fundatori Tirrenu. Currispundia à l'insidiamenti di dodici cità: Caisra
(Cerveteri), Clevsi (Chjusi), Tarchuna (Tarquinia), Vei(s) (Veiu), Velch
(Vulci), Vetluna (Vetulonia), Pupluna (Populonia), Velathri (Volterra), Velzna
(Orvietu), Curtun (Cortona), Perusna (Perugia), Aritim (Arezzu). I primi paesi
etruschi erani capanni à pianu quatratu, rittangulari o tondu incù un tettu
moltu inclinatu (generalamenti in paglia o arzilla). I cità etruschi si
diffarinziavani da l'altri insidiamenti italichi parchì ùn erani micca disposti
à l'accasu, ma suvitavani una logica ecunomica o strategica bedda pricisa. Par
asempiu, parechji cità erani posti in altura, cosa chì rindia pussibuli u
cuntrollu di vasti arii piazzati sottu, ch'eddi sii terrestri o marittimi. Altri
cità, com'è Veiu è Tarquinia, sorghjini in un tarritoriu particularamenti
fertili è adattu à l'agricultura. A cità etrusca era fundata à u principiu
traccendu incù un aratu dui assi principali frà eddi perpindiculari, ditti
"cardu" (nordu-sudu) è "decumanu" (livanti-punenti), dividendu dopu i quattru
sittori cusì ottinuti in isuli, par via di un reticulu di stradi paralleli à u
cardu è à u decumanu. Sta dispusizioni pricisa urbanistica hè visibuli sempri
oghji in parechji cità di l'antica Etruria, currispundenti à l'ingrossu à
l'attuali Tuscana, Umbria è parti di u Laziu. L'idea di fundà i cità partendu da
dui stradi perpindiculari rapprisenta un primatu di l'etruschi rispettu à i
grechi, anticipendu di guasi dui seculi l'intarventi di Ippudamu di Miletu. Più
dopu, stu sviluppu urbanu fù ripresu ancu da i Rumani par fundà accampamenti è
cità (com'è par asempiu Augusta Praetoria è Augusta Taurinorum, l'attuali Aosta
è Turinu). I cità sò spessu cinti da mura, moltu spessu ciclopichi. I matiriali
usati erani l'arzilla, u tufu è a petra calcaria; u marmaru inveci era guasi
scunnisciutu. L'intrata di a cità avveni à traversu i porti, chì erani di solitu
setti o quattru (ma avemu tistimunianzi di parechji cità à cinqui è sei
intrati), i più impurtanti in currispundenza di l'estremità di u cardu è di u
decumanu. À l'iniziu erani semplici architravi, ma à parta da u V seculu a.C. i
porti assunsini carattaristichi impunenti à forma d'arcu, custruiti incastrendu
à seccu trà eddi enormi blocchi di tufu, chì erani insiriti in i mura. I porti
d'ebbica tardu-etrusca, com'è par asempiu a Porta à l'Arcu di Volterra, erani
inoltri dicurati incù sfrisgi è bassurilievi in i so parti principali (a chjavi
di volta è u pianu d'imposta).

I primi casi di l'Etruschi erani fatti in legnu è in fanga; ùn ci sò dunqua
micca molti resti di i so cità di l'ebbica villanuviana è uriintalizanti. A maiò
parti di l'infurmazioni annantu à stu populu ci pruveni da i tombi, chì erani
custruiti in petra: cuntiniani molti ughjetti è nantu à i so pareti erani pinti
à spessu sceni di vita cutidiana. Sti tistimunianzi ci dicini chì a civiltà
etrusca era ricca è raffinata.

L'abitazioni erani generalamenti à pianu rittangulari, ripartiti in parechji
stanzi da mura purtanti chì appughjavani annantu à fundazioni à seccu in tufu. I
sulaghji erani in generali in terra battuta è i muraturi à grati o in mattona,
incù travi è pilastri purtanti in legnu. I tetti erani cuparti da teguli in
terracotta; in altirnativa era praticata a tecnica di u pisè, prittendu arzilla
drentu à casciona; 'ssi mura erani più rubusti è pudiani essa purtanti senza
bisognu d'aghjunghja travi è pilastri.

In u corsu di u periodu arcaicu s'assisti à a nascita di fundazioni abitativi
più stabili, chì ani lasciatu evidenti traccia di sè in i cità di Kainua à
Marzabotto, à Gonfienti è à Pratu. Si tratta d'edifizii à pianu cintrali,
strutturati intornu à un porticu apartu incù impluvium è ambienti chì spessu
nantu à u latu di a strada principali erani distinati à fondachi o attività
cummirciali. U mudeddu annantu à qualessu si strutturavani era quiddu chì hè
difinitu oghji com'è "domus pumpeiana", micca solu in a so dislucazioni ma ancu
in u so funziunamentu effettivu: l'acqui di piuviti erani cunvolti versu un
pozzu in u curtili cintrali o à traversu canaletti versu i zoni esterni à
l'edifiziu. I tetti erani rializati incù teguli, in modu moltu simili à ciò chì
si pò truvà attualmenti in Tuscana, è erani pinti è dicurati da mascari. Nantu à
a summità erani ancu posti statui. Un gruppu d'edifizii arcaichi chì hà
ristituitu una simili dicurazioni architittonica hè visibuli in a lucalità di
Poggio Civitate (Murlo) è ricodda à a mità di u VII seculu a.C.: ci pudemu nutà
un lunghissimu fregiu in terracotta è sculturi di prima trinca.

À Castelnuovo di Val di Cecina (in a lucalità di U Bagnu), à u centru di un
tarritoriu riccu di surghjenti naturali nurmalamenti sfruttatu par a giutermia,
hè statu custruitu da l'Etruschi, in l'ebbica tardi-ellenica, u cumplessu di
Sassu Pisanu, chì rapprisenta l'unicu asempiu di termi etruschi ghjunti finu à
no.

À a fasa più antica (III seculu a.C.) inveci ricoddani i resti di un porticu
quadrangulari custituitu da grandi blocchi rigulari di calcariu di u postu è, un
seculu dopu, funi aghjunti dui impianti tirmali cuparti da un tettu in teguli.
Ci erani ancu parechji stanzi quadrangulari, forsi distinati à i visitadori.

U boddu incù a scrizzioni etrusca SPURAL (littiralamenti "di a cità") HUFLUNAS
scupartu annantu à i teguli di u tettu tistimunieghja di a distinazioni pubblica
di i termi: u cumplessu hè forsi da idantificà incù i AQUAE VOLATERRAE o i AQUAE
POPULONIAE ripprisintati in a TABULA PEUTINGERIANA, copia di u Medievu di una
carta di l'ità rumana cunsirvata vicinu à a Bibbiuteca Naziunali di Vienna.

A donna in a sucità etrusca, à a diffarenza di a donna greca è in parti ancu di
a donna rumana, ùn s'accupava micca solu di l'attività dumestichi.
L'impignamentu suciali di a donna etrusca trova significativi cunfirmazioni in a
ducumintazioni archiulogica è in i sturiugrafia latina è greca. In i scrizzioni,
a donna etrusca, com'è l'omu, apparisci furnita di formula onumastica doppia -
nomu individuali o numucciu, è casata - à parta da u VII seculu a.C. (par
asempiu annantu à una gerra di ceramica nera di Montalto di Castro, di a fini di
u VII seculu a.C. si leghji "mi ramunthas kansinaia" = "eiu (sò) di Ramuntha
Kansinai", mentri annantu à un vasu da Capua di u V seculu a.C. ci si trova
scrittu "mi culixna v(è)lthura(s) venelus" = "eiu (sò) u vasu di Velthura
Venel"). Si sà chì i donni rumani erani inveci individuati solu cù a so casata.

In l'epigrafia etrusca, inoltri, rilativamenti à i figlioli, si righjistreghja
accantu à a minzioni di a casta paterna, ancu quidda materna (par asempiu in
Tarquinia annantu à u sarcufagu di a Tomba di i Partunu, datata di u III seculu
a.C., si leghji "Velthur, Larisal clan, Cucinial Thanxvilus, lupu aviils XXV" =
"Velthur, di Laris figliolu, (è) di Cuclnei Thanchvil, mortu in anni 25"). Sta
tradizioni s'hè mantinuta in terra d'Etruria ancu duranti a prima ità imperiali,
com'è attistatu da numarosi scrizzioni latini (par u più à Chjusi, Perugia è
Volsinii).

A donna, inoltri, cuntinuava à purtà a so casata probbia o u so nomu probbiu
ancu da spusata (par asempiu annantu à un sarcufagu di Tarquinia di u V-I seculu
a.C. si leghji "Larthi Spantui, figliola di Larc Spantu, moglia di Arnth
Partunu"). Sicondu ciò chì si deducii da i scrizzioni di pussessu annantu à
ughjetti (vasi ancu da simposiu, statuetti, fibuli, exi votu) a donna, dapoi u
periodu uriintalizanti, hè com'è l'omu, titulari di dritti riali: in calchì casu
a donna si trova distinataria di u donu (annantu à un vasu di u VI seculu a.C.
si leghji "mi(ni) aranth ramuthasi vestiricinala muluvanice" = "mi dunò Aranth à
Ramutha Vestiricinai"), in altri hè a donna stessa chì disponi di un bè probbiu
(par asempiu annantu à una fibula d'oru di u 650 a.C. si leghji "mi velarunas
atia" = "eiu (sò) di a mamma di Velaruna").

Simbulu di u puteri etruscu, spurtatu dopu à Roma da u quintu rè Tarquinio
Prisco, funi l'aneddi, u scettru, u paludamentum, a trabea, a sedda curule, i
faleri (a falera era un discu laterali di l'elmu), toga pritesta è i fasci
littorii. Sempri à l'Etruschi si devi u prima trionfu cilibratu annantu à un
quadriga duratu à quattru cavaddi, vistutu incù una toga raccamata d'oru è una
tunica palmata (incù disegni di foglii di palma), vali à dì incù tutti i
dicurazioni è l'insegni par i quali risplendi l'auturità di u cummandu.

In a vistitura etrusca, i principali tissuti erani a lana, generalamenti assà
culurata, è u linu, usatu in u so culori naturali. L'Etruschi imprudavani
vistiti adatti par tremindù sessi, accantu à altri tagliati aspressu par omu o
par donna.

Un vistitu probbiu maschili era u stringu, simili à certi calzunetti. Tantu
l'omini ch'è i donni inveci, indussavani indiffarentamenti longhi tunichi,
calchì volta assuciati incù un cappeddu. L'etruschi inoltri mustravani un
intaressu particulari par i scarpi, rializati in coghju o in stofa raccamata.
Moltu eleganti erani i sanduli incù una punta sopra d'aspettu uriintali. A
sandula incù basa in legnu avia una snudatura à u centru chì parmittia di piigà
u pedi. L'eleganza di l'etruschi era pruvirbiali, è a sprissioni "vesta si à
l'etrusca" fù in voga frà i rumani par indicà una grandi raffinatezza. Siont'è i
scuparti archiulogichi si sà chì raccamavani ancu tissuti à filu d'oru.

I donni, ma ancu l'omini, parfizziunavani l'andatura è u vistitu incù ghjuveddi
di raffinata fattura (diademi, pindini, braccialetti, aneddi è fibuli). I
ghjuveddi erani di bronzu, d'arghjentu, d'elettru è d'oru. L'elettru era una
leia assà usata d'arghjentu è d'oru.

L'ingridienti di basa par l'alimantazioni etrusca fù par moltu tempu a farina di
farru, u più tipu di granu anticu cultivatu è faciuli da cultivà. Prima d'essa
usati com'è cibu, i graneddi di farru diviani essa abbrustuliti, par toglia li a
gluma (una spezia di buchjula chì i ricopra) è eliminà ni l'umidità.

Incù a farina di farru erani priparati papparinati, budditi incù acqua è latti.
L'alimantazioni di l'Etruschi cumpurtava dinò a biada, ancu parechji spezii di
ligumi, com'è lintichji, ceci è favi.

Bench'è l'alimantazioni basata annantu à a biada è i ligumi furnischi tutti i
principali sustanzi nutritivi, era quantunqua assuciata incù a carri di porcu,
di caccia, u cinghjali, a carri di pecura è tutti i prudutti dirivati da u
latti. Moltu apprizziatu era ancu u pesciu, in particulari vicinu à Populonia è
Portu Erculu.

L'etruschi cunnisciani inoltri a furcina: ni sò stati ritruvati certi idantichi
à quiddi oghjinchi, veni à dì incù i quattru rebbii incurvati, ma incù un fustu
lebbiu cilindricu è una paddina in cima. Si supponi parò chì l'usu ùn era micca
individuali ma sirvia à tena a carri par taglià la in una vanchjera.

L'Etruschi pussidiani una bona cunniscenza di a medicina, asimplificata da i
nuzioni di anatumia è fisiulugia, da a pratica di a trapanazioni cranica è di i
protesi dintarii in oru, evidinziati da i resti umani è da i tarracotti. Era
praticata a circuncisioni, è i sizioni anatomichi mettini in evidenza molti
organi interni, com'è u cori è i pulmoni. Stunanti sò i uteri cuntinenti à
l'internu una paddina, chì pudaria essa a più antica raffigurazioni di vita
intrauterina di a storia.

Parechji sò i ghjochi è i passatempi etruschi chì si n'hè tramandata
tistimunianza, ancu grazia à i pitturi ritruvati in i tombi, com'è u cottabu
(ghjocu d'abilità incù ancu valenzi erotichi), una spezia di currida (attistata
in a Tomba di l'Auguri à Tarquinia), u ghjocu di a partica (paragunevuli à
l'arburi di a cuccagna).

Pliniu u ghjovanu discrivi l'Etruria, da a so risidenza di Cità di Casteddu in
stu modu:

Parechji pueti ani spessu discrittu l'Etruria com'è un tarritoriu opulenti,
fertili è riccu, par l'abbundanza di fauna è a ricchezza di i racolti è di i
vindemii. Eppuri quissa ùn valia micca par parechji arii custieri è interni:
l'attuali Maremma è a Val di Chiana erani infatti malsani è padulosi, fonti di
cuntinui epidemii malarichi è difficiuli da cultivà. Par quissa i rè etruschi
invistitini molti risorzi à u fini di rializà una bonifica cumpletta di i so
tarritorii è di quiddi vicini; ancu Roma subì un'impurtanti opara di risanamentu
à traversu opari di canalisazioni è drenaghju, criazioni di cistarri è fogni.

L'Etruria diventa dighjà un impurtanti pruduttori di biada in u V seculu a.C.
Roma mostra una forti dipindenza da u granu pruduttu da l'etruschi,
spicialamenti da quiddu di Chjusi è Arezzo. Da Pliniu u Vechju ci veni à
cunniscenza chì trà i grana prudutti ci era u siligu imprudatu par u più par a
pruduzzioni di pani, fucacci è pasta tennara. Ovidiu, megliu cunnisciutu par
scritti com'è l'Ars amatoria, discrivi i prubità di i farini etruschi è i
cunsiglia, data a so finezza, com'è pulvaretta par imbiddiscia i volti di i
donni rumani.

Ancu s'ùn si pò datà asattamenti l'iniziu di l'attività viticula da parti di
l'etruschi, si pò suppona ch'edda cuminciò à u principiu di l'ità di u farru,
ancu s'è cirtamenti a vigna era dighjà cunnisciuta in ebbichi pricidenti.

Di 'ssu tipu d'attività i pupulazioni italichi fecini una vera è probbia impresa
cummirciali tantu chì Varrone cita in un scrittu di soiu:

A viticultura etrusca diffaria da quidda di a Magna Grecia apposta ch'edda usava
à appuntiddà a vigna liendu la à altri arburi (era chjamata tandu "vigna
maritata" o "à tutori vivu") nanzi ch'è à un bassu palettu o ceppu ("à tutori
mortu"). L'usu di l'Etruschi si diffusi ancu in l'arii sughjetti à a so
influenza, com'è quiddi abitati da Sanniti è Galli cisalpini, è sopravvissi par
seculi à a so scumparsa.

Molti grechi apprizziavani u vinu Etruscu: Dionisiu d'Alicarnassu signalava
com'è di prima trinca quiddu di i Coddi rumani, mentri altri prifiriani i vini
prudutti in l'aria di u Vinu Nobili di Montepulcianu, di u Brunellu è di tutta
l'aria di l'oghjincu Chianti par u so aromu è par u so rossu lucicanti. Sempri
moltu cunnisciuti, ancu par fà capiscia l'entità è l'impurtanza di a pruduzzioni
viticula, erani i vini di Luni, Adria, Cesena, u rusatu di Veiu, i vini dolci
d'Orvietu, Todi è Arezzu, famosi à l'ebbica par essa particularamenti forti.

Sempri à l'Etruschi si devini i primi studii nantu à i cultivazioni di vigni,
l'insitaturi, a criazioni d'ibridi, a dispusizioni di l'impianti, tantu chì funi
apprizziati com'è cultivatori di valori in tuttu u bacinu di u Mari tarraniu.

Ùn ci sò micca cirtezzi riguardu a pruduzzioni da parti di l'etruschi d'oliu
d'aliva, chì ni erani consumatori, prima di u VII seculu a.C. A cultivazioni di
l'alivu ùn era micca ducumintata à i tempi di Tarquiniu Prisco 616 a.C. Spurtata
in Calabria è dopu in Cicilia par opara di i grechi, l'alivicultura, presi pedi
versu u nordu. Duranti a dicadenza di i lucumoni (rè etruschi), si principia à
truvà traccia di i primi impianti in u tarritoriu di l'Etruria. Quissa, in
virità, ùn escludi micca chì l'oleicultura fussi praticata ancu prima, com'è
pararia più prubabili. Fù solu dopu a fusioni di u populu Etruscu incù quiddu
Rumanu chì s'ebbi una vera è ampia diffusioni di a pianta d'alivu,
'ss'espansioni di l'impianti era indutta tantu da l'altu valori cummirciali di
l'oliu ch'è da u clima favurevuli truvatu da a pianta d'alivu in Tuscana, Umbria
è altu Laziu.

U cummerciu di u farru, di u ramu è di u piombu incù Roma ripprisintò ancu un
elementu di stabilità in i rilazioni trà i dui civiltà: l'Etruschi funi di fattu
rispittati fintantu ch'eddi ani pussutu furniscia armi di qualità à i Rumani
stessi.

L'Etruscu fù una lingua parlata è scritta in parechji zoni d'Italia è
pricisamenti in l'antica rigioni di l'Etruria (l'oghjinchi Tuscana, Umbria
uccidintali è Laziu sittintriunali), in a pianura padana - l'attuali Lumbardia è
Emilia-Rumagna, induva l'Etruschi funi espulsi successivamenti da i Galli è in a
pianura campana, induva funi dopu assurbiti da i Sanniti. Eppuri, u latinu
rimpiazzò cumplittamenti l'Etruscu, lascendu solu parechji ducumenti è molti
prestiti linguistichi in u Latinu, è numarosi tuponimi, com'è Tarquinia,
Volterra, Perugia, Mantova, (forsi) Parma, è un pocu tutti quiddi chì finiscini
in "-ena" (Cesena, Bolsena, è cetara.). Altri asempii di tarmini di prubabili
urighjina etrusca sò: atrium, fullo, histrio, lanista, miles, mundus, populus,
radius, subulo. L'usu di a lingua etrusca hè attistatu trà u IX è u III seculu
a.C.

Era una lingua, sicondu a maiò parti di l'autori, chì ùn era micca induaurupea,
ma parechji linguisti, par asempiu Adrados, ani prupostu ricintamenti una
(contruversa) filiazioni da una fasa assà antica di i lingui induaurupei di tipu
Anatolicu, particularamenti u luviu (si vedi ancu l'analogu prublemu di u
tartessicu è l'iputesa di Wikander). A lingua etrusca, à l'iniziu diffusa in
l'Etruria probbia (Altu Laziu - Tuscana, trà Tibaru è Arnu), s'affirmò dopu in
un'aria più vasta, in parti di a pianura padana è di a Campania, in seguitu à a
nutevuli espansioni di a cultura etrusca intornu à u VI seculu a.C. In
particulari u dialettu di Comacchio, chì prisenta una funetica particulari è
diffarenti da tutti i dialetti cunfinanti, saria, sicondu un'iputesa a lingua
parlata attualmenti più simili à l'anticu etruscu, chì s'hè mantinuta grazia à
l'isulamentu tarrituriali in u quali hè fermu u tarritoriu finu'à i ghjorna
d'oghji.

Ghjacumu Devoto pruposi è sustensi parechji volti a difinizioni di a Lingua
etrusca com'è peri-induaurupea. Altri autori (Helmut Rix) cullegani l'etruscu
ancu à a lingua retica, parlata da i Reti in l'aria alpina finu à u III seculu
d.C.

U versu di a scrittura hè bustrufedicu in i più antichi scrizzioni, mentri
quiddi classichi ani l'andamentu versu sinistra com'è in u punicu. Pochi
scrizzioni suvitani l'andamentu da sinistra à dritta, è in 'ssu casu i carattari
etruschi sò riflessi. À l'iniziu i paroli erani scritti l'una di seguitu à
l'altra senza puntighjatura o carattari di siparazioni. Ma si principiò dopu à
insiriscia da unu à quattru punti soprapposti par siparà i paroli. Ùn esistia
micca tandu u tipu di carattaru maiusculu o minusculu.

Impurtanti infurmazioni nantu à l'architittura etrusca pruvenini da u De
Architectura di Vitruvio, chì i classificava (in particulari i culonni) sottu un
novu ordini, quiddu di "Tuscanicae dispositiones", sottuliniendu u metudu
elementari di tracciamentu di l'impiantu tipicu è i carattari escinziali di a
struttura architittonica. U tempiu era accessibili par via di un crepidoma
perimitrali, ma à traversu una scalinata fruntali, uriintata à meziornu, veni à
dì versu a parti favurevuli di u celi. L'aria di u tempiu era divisa in dui
zoni: una anticidenti o prudromu incù ottu culonni disposti in dui fili di
quattru, una pustiriori custituita da trè celluli uguali è cuparti, ognuna
essendu didicata à una divinità particulari. À a diffarenza di i tempia grechi è
egizziani, chì ani evuluatu à tempu cù à a civiltà è à a sucità, i tempia
etruschi sò fermi sustanzialamenti uguali in i seculi, forsi à causa di u fattu
chì in a mentalità etrusca ùn erani micca a dimora tarrena di a divinità, bensì
erani un locu induv'eddu si pudia stà par prigà (è spirà d'essa ascultatu).
L'elementi dicurativi di u tempiu etruscu sò par u più applicazioni fittili, in
bona parti rializati serialamenti à stampu. Frà quissi, in particulari, si pò
mintuvà l'acruterii è l'antefissi in terracotta dipinta.

A scultura in petra di duminiu funirariu era prisenti in rilievi annantu à
lastri, nantu à u tamburu esternu di i tombi à tumulu o sculpita in a roccia à
l'internu di i stanzi sipulcrali; era prisenti in opari di statuaria distinati à
l'arii esterni in i circonda di i tombi o in a figura di u defuntu ghjacenti
annantu à i sarcofaghi; si pò mointuvà trà l'altri u sarcofagu calcariu di a
tomba di i Partunu, opara d'ottima fattura, datevuli à l'ità ellinistica. In a
lavurazioni di a terracotta un impurtanza particulari hè quidda di a dicurazioni
in terracotta di duminiu architittonicu.

A pittura etrusca ripprisenta una di i manifistazioni più alti di l'arti è di a
civilisazioni etrusca. Si sviluppa in u corsu di parechji seculi da u VIIIu sinu
à u IIu seculu a.C. à tempu incù a più evuluata pittura greca da a quali hè
influinzata in parechji aspetti, puri sviluppendu una probbia autunumia. A
pittura etrusca ci hè parvinuta da diversi fonti: l'affreschi funerarii in
parechji nicropuli di l'Etruria, a pittura vasculari, parechji frammenti di
pittura in edifizii publichi. Eppuri a gran' parti di i tistimunianzi
sopravviventi di pittura etrusca pruveni da i tombi, chì erani affriscati incù
sceni di vita cutidiana (caccia, banchetti) à affrescu, incù culori vivaci è a
priduminanza di a figura umana. I culori erani ottinuti par via di a
pulvarisazioni di sustanzi minirali è i pinneddi erani in seta animali. I pareti
di i tombi erani pinti à culori vivaci (imitendu, in certi casi, a volta
cilesta, o sceni di vita vissuta) par cuntrastà l'oscurità, simbulu di a morti
spirituali. Dicurati à affrescu annantu à un stratu lighjeri di scialbu,
prisintavani sceni di carattaru magicu-riligiosu raffiguranti banchetti funebri,
baddadori, sunadori di aulós, ghjochi, paisaghji. Dopu u V seculu a.C. figuri di
dimonia è divinità s'affiancani à l'episodii di cungediu, in l'accintuamentu di
u mustruosu è di u pateticu.

L'artisgiani etruschi funi in gradu di praticà i più sufisticati tecnichi di
travagliu di i mitalli priziosi: repoussé, incisioni, filigrana è granulazioni.

In particulari, a granulazioni hè una tecnica raffinata di travagliu di l'oru
grazia à a quali l'Etruschi erani cunsidarati veri maestri di l'arti di
l'urificiaria. Sta tecnica cunsistia in u fattu d'applicà picculissimi sferi
(granuli) d'oru in particulari dicurazioni annantu à i ghjuveddi. Si partia da
suttilissimi fili d'oru (di pochi decimi di millimetru di diamitru) tagliati in
minusculi parti finu à ottena una suttili "paglia". Quidda, mischiata incù
carboniu in polvara, era cumpressa in un scaraghjolu (sugiddatu incù l'arzilla)
è sottuposta à tampiraturi alti finu à righjunghja a fusioni. A riazzioni
chimica pruvucata da u carboniu impidia à l'oru fusu, duranti u prucessu
succissivu di riffriddamentu, di ricumpona si di manera uniforma, custinghjendu
lu - inveci - à "straccià si" furmendu cusì una seria di minusculi graniddini.
Una volta rinfriscatu cumplittamenti l'oru era lavatu. À quiddu puntu, par
applicà i graneddi annantu à u ghjuveddu era imprudata una incodda spiciali
(cumposta principalamenti di carbunatu di ramu, acqua è incodda di pesciu)
spalmata dirittamenti nantu à a superficia di u ghjuveddu. I granuli pudiani,
cusì, essa applicati di manera à furmà una dicurazioni particulari o un disegnu.
Par saldà i sferi d'oru pirmanintamenti à u ghjuveddu si sottupunia l'ughjettu à
u calori, à l'internu di una muffula chjusa. In stu modu u ramu di l'incodda si
ni fundia, liendu si à l'oru. L'ultima fasa di a travagliu cunsistia in u fattu
di lascià u ghjuveddu à l'aria, di manera chì i sferi d'oru acquistessini
lucintezza, pirdendu quidda carattaristica patina scura furmata si duranti a
fusioni incù u carboniu di u prima prucessu di u travagliu.

Dighjà in usu in i tempi di l'antichi Egizziani, a tecnica fù intrudutta in
Etruria in ebbica uriintalizanti, induva righjunsi un gradu elevatu di
raffinatezza.



