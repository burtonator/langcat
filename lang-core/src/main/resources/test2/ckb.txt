https://ckb.wikipedia.org/wiki/%D9%88%D8%A7%DA%B5%D8%A7%DB%8C%DB%8C

بۆشایی یان واڵایی یان جێ ئەو بەرفرەیییە بێسنوور و سێ-ڕەھەندییەیە کە شتەکان و
پێشھاتەکان تێیدا ڕوو دەدەن و ئاراستە و شوێنیان بەگوێرەیییە.

بۆشایی لە فیزیک‌دا زۆربەی جارەکان لە سێ ڕەھەند (پانی، درێژی، بەرزی) دا دەھێنرێتە
پێش چاو، ھەرچەند کە فیزیکزانەکانی ئەم سەردەمە زیاتر ئەو (=بۆشایی) وێڕای کات، بە
بەشێک لە پەیوەستاری بێسنووری چوار-ڕەھەندیی ناسراو بە کاتجێ دەزانن.

لە بیرکاریدا، بیرکارەکان بۆشاییگەلێک بە جۆراوجۆر ژمارەی ڕەھەند و پێکھاتەی
بنچینەیییەوە دەپشکنن.

دەوترێت کە چەمکی بۆشایی گرنگی و بایەخی بنەڕەتیی ھەیە بۆ تێگەیشتنێک لە گەردوونی
فیزیکی. ئەمە لەگەڵ ئەوەدایە کە نایەکدەنگیی نێوان فەیلەسووفەکان لەسەر ئەوەی کە
ئاخۆ بۆشایی خۆی بوونێکە، یان پێوەندییەکە لە نێوان بوونەکاندا، یان بەشێکە لە
چوارچێوەیەکی تێگەیشتەیی، ھەر بەردەوامە.

زۆرێک لە پرسە فەلسەفییەکان لە سەدەی حەڤدەھەم و لە سەرەتای گەشەی میکانیکی
کلاسیکی‌دا سەریان ھەڵدا. لە ڕوانگەی ئیساک نیوتن‌ەوە، بۆشایی ڕەھا بوو - بە واتای
ئەوە کە ئازاد و سەربەخۆ لە بوونی ماددە تێیدا، ھەردەم ھەبووە. دیکەی فەیلەسووفە
سروشتییەکان، وەکوو گۆتفرید لایبنیتز، وا بیریان دەکردەوە کە بۆشایی کۆمەڵێک
پێوەندییی لە نێوان شتەکان بێت کە ئاراستە و دوورییان لە یەکتر داویە بەدەستەوە. لە
سەدەی ١٨ھەمدا، ئیمانوێل کانت بۆشایی و کاتی وەکوو توخمەکانی چوارچێوەیەکی ڕێکخراو
وەسف کرد کە مرۆڤەکان بۆ شێوەدان بە ئەزموونەکانیان کەڵکی لێ وەردەگرن.

لە سەدەکانی نۆزدەھەم و بیستەمدا، بیرکاران دەستیان کرد بە تاوتوێکردنی
ئەندازەزانیی نائوقلیدوسی کە تێیدا بۆشایی بۆی ھەیە چەماوە بێت، نەک تەخت.

لە سەدەی حەڤدەھەمدا فەلسەفەی بۆشایی و کات وەکوو مژارێکی ناوەندی لە مەعریفەتناسی
و مێتافیزیک‌دا خۆی نواند. لە ناودڵیدا، گۆتفرید لایبنیتز، فەیلەسووف و بیرکاری
ئاڵمانی، وە ئیساک نیوتن، فیزیکزان و بیرکاری ئینگلیزی، دوو بیردۆزی دژبەیەکیان
سەبارەتی گەوھەری بۆشایی شرۆڤە کرد. لایبنیتز بۆشاییی بە بوونەوەرێک کە سەربەخۆیانە
لە سەرووی ماددەوە بوونی ھەیە نەدەزانی؛ بە لای ئەوەوە، بۆشایی، زیاتر لە کۆمەڵێک
پێوەندیی نێوان تەنەکانی ناو جیھاندا ھیچی تر نەبوو. ئەو دەیگوت: "بۆشایی ئەوەیە کە
لە دانانی جێگاکان لە پاڵ یەکتردا بەرھەم دێت". بۆ لایبنیتز، بۆشایی
دەرھەستکارییەکی ئارمانی بوو لە پێوەندییەکانی نێوان بوونەوەرە تاکەکان یان
شوێنەکانیان (کە بۆیان ھەیە بیانبێت) و بەو بۆنەوە نەیدەتوانی بێناوبڕ بێت و پێویست
بوو ناوبەناو و پچڕ پچڕ بێت. لەم ڕوانگەیەوە، بۆشایی وەکوو پێوەندیی نێوان
ئەندامانی بنەماڵە وایە. ئەگەرچی ئەندامان لەگەڵ یەکتردا پێوەندییان ھەیە، بەڵام
پێوەندییەکان سەربەخۆ و بەبێ ئەندامان بوونیان نییە.

نیوتن بە چەشنێک بۆشاییی لێکدەدایەوە کە لە پێوەندییەکانی نێوان شتە ماددییەکان
زیاتر بێت و ھەڵوێستی خۆی لەسەر ڕوانین و تاقیکاری‌یەوە ڕۆدەنا. بۆ کەسێکی
پێوەندیخواز ناکرێت ھیچ جیاوازییەکی ڕاستەقینە ھەبێت لە نێوان جووڵەی سرەوت (خاو)،
کە تێیدا شتەکە بە خێرایییەکی نەگۆڕەوە ڕێگە دەبڕێت، و جووڵەی نەسرەوت، کە تێیدا
خێرایی لەگەڵ کاتدا دەگۆڕێت.



https://ckb.wikipedia.org/wiki/%D9%86%DB%95%D8%AA%DB%95%D9%88%DB%95

نەتەوە بە گرۆیەک لە خەڵکی دەوترێ کە پەیوەندیەکانی ژیان و چارەنووسی هاوبەش
پێکێیان دەبەستێتەوە و یەک خاک و یەک مێژوویان هەیە.

بێرتراند ڕاسڵ لە کتێبی "ئاشتیخوازی و شۆڕش" دا لە بەشی "ئایا نەتەوایەتی
لەسەرەمەرگدایە؟" ئەڵێ: "خەڵکانێک کە خەیاڵیان زۆر کاریگەری مێژوی لەسەر نیە وا بۆی
ئەچن کە، بە تایبەتی لە ئەوروپا، نەتەوایەتی ڕاستیەکی بنچینەیی و هەمیشەیی سروشتی
مرۆڤە، هیچ تازەتر نیە لە خۆشەویستی یان ڕق یان ویست. کەچی کەمە خۆی وەهمێکە. لە
دنیای کۆندا، پێش سەرکەوتنی ڕۆم، پیاوانی شارستانی وای بۆ ئ ەچوون کە هەست بە وەفا
بکەن بۆ شارەکەی خۆیان، بەڵام ئەم هەستە وردە وردە نەما لەو سەدانەی کە
ئیمپراتۆریەتی ڕۆما شتێک وا دەر ئەکەوت هاومانی دنیا بێت. تێگەشتن لە یەکێتی
شارستانیەت نەمرد لەگەڵ ڕووخانی ئیمپراتۆریەتی ڕۆمادا وە مایەوە و زاڵبوو بەسەر
هزری مرۆڤدا لە ڕێگای کەنیسە و یاسا و زمانی لاتینەوە."[١]

کتێبی: بابەتە کۆمەڵایەتیەکان پۆلی ۹ - چاپی یازدەهەم (وەزارەتی پەروەردە) -
(حکومەتی هەرێمی کوردستان).



https://ckb.wikipedia.org/wiki/%D9%85%DB%95%DA%BE%D8%A7%D8%AA%D9%85%D8%A7_%DA%AF%D8%A7%D9%86%D8%AF%DB%8C

موھانداس کەرمچاند گاندی (ماوەی ژیان: ٢ی تشترینی یەکەمی ١٨٦٩ تاکوو ٣٠ی کانوونی
دووەمی ١٩٤٨) لە ٢ی تشرینی یەکەمی ساڵی ١٨٦٩ لە (بور بەندەر)لە ناوچەی (گاجارات)ی
ھیندستان لە خێزانێکی پارێزەر کە باکگراوندێکی سیاسی دوورودرێژیان ھەیە لە دایک
بووە،لە رابردوودا باپیری و پاشانیش باوکی سەرۆک وەزیرانی ناوچەی (بور بەندەر)بوون.
وەک لاوە ھاوتەمەنەکانی خۆی لەوڵاتەکەیدا زوو چۆتە بنباری ژنھێنان و لە تەمەنی ١٣
ساڵیدا ژنی ھێناوەو چوار منداڵی لەو خێزانەی ھەبووە.لەساڵی ١٨٨٨ بۆخوێندنی یاسا
چۆتە لەندەن ولەسەرەتادا ویستویەتی وەکو ھەرگەنجێکە رۆژھەڵاتی کە چووبێتە رۆژئاوا
ژیانبەسەر بەرێت،بەڵام ھەرزوو بەڵانسی خۆی وەرگرتۆتەوەوپەیوەست بۆتەوە بە خوێندن و
ئاینەکەیەوەو بەردەوام لە ھەوڵی زیاتر خۆرۆشنبیریکردندا بووە. ئەو کەسێک بووە کە
پشتی بە خوراکی گیایی بەستووەو کۆمەڵەیەکیشی لەوپێناوەدا دامەزراندبوو. وەختێک
خوێندنی یاسای تەواوکردوو لەساڵی ١٨٩١ گەڕایەوە ھیندستان ھەستیکرد کە لەکاری
پارێزەریدا ناگاتە ئامانج ولەگەڵ ویستی ویدا یەکناکاتەوە، رێگایەک نیە بۆ سەرکەوتن
،بۆیە دەمێک کاری عەریزەنووسی دەکات ،پاشان بەگرێبەستێک بۆ ماوەی یەک ساڵ لەگەڵ
کۆمپانیایەکی ھیندیروو دەکاتە (ناتال)لەباشووری ئەفریقیا بۆ کارکردن. لێرەوە بە
سەرەتاکانی تێکۆشانی ناتوندوتیژی ئاشنا دەبێت.

ساڵی ١٨٩٣ گاندی وخێزانەکەی چوونە ناوچەی ناتال لە باشوری ئەفریقیا و
دەستیبەکارەکانی کرد،لەوێدا ئاشنابوو بە ململانێی و تێکۆشانی ناتوندوتیژی.ناوچەکەی
ئەو شوێنێکی کرێکاری بازرگانی بوو .کرێکاران دابەشببوون بەسەر سێ بەشدا: بەشێکیان
عەرەبی موسڵمان بوون ،بەشێکی دیکەیان ھندۆس بوون .سێیەمیشیان مەسیحی
بوون،لەنێوانیشیاندا پەیوەندییەکی کەم ھەبوو. ھەر لەوێدا گاندی ئاشنابوو بەسیاسەتی
رەگەزپەرستی حکومەتی باشووری ئەفریقیا کە ئەوکات ھندستان وباشووری ئەفریقیا لەژێر
دەسەڵاتی بەریتانییەکاندابوون. ئەو بەوە ئاشنابوو کە حکومەتی رەگەزپەرتی باشووری
ئەفریقیا لەرێگەی دەرکردنی یاساو باجەوە فشاری زۆر دەخاتە سەر دانیشتووانی رەسەنی
وڵاتەکەو رێگەگرتن لە ھاتنی ئاسیاییەکان. لەو ماوەیەی لەوێمایەوە ماڵەکەی کردە
شوێنی دیدار لەگەڵ تێکۆشەران و ھاورێیانیداو ھەژارەکانی کردە ئامانجی کاری و خۆی
فێری کاری فریاکەوتن کردو داھاتەکانی ھەموو بۆ ئەوکارانە خەرج دەکرد واتا
ھاوکاریکردنی ھندی و ھەژارەکان.ئەو ھەزاران عەریزەی بۆ رەشپێستەکان نوسی دژ بە
دەسەڵاتی سپی پێستەکان. ھەروەھا رێکخراوی(کۆنگرەی ھیندی) دروستکرد،بڵاوکراوەی(رای
ھیند)ی دەرکرد کە بە زمانەکانی ئینگلیزی و سێ زمانی ناوخۆیی ھندی دەریکرد و،لەگەڵ
ھاوڕێکانیدا چوونە دەرەوەی شارو ناوچەیەکیان بۆخۆیان دروستکرد بە ناوی (فینیکس)
لەساڵی ١٩٠٤. واتە دوای ئەوەی کە بڕیاری دا بمێنێتەوە لە باشوری ئەفریقیا.
مانەوەکەی بەھۆی ئەوەوە بوو کە دەسەڵاتداران بڕیاریاندا کە دەرفەت نەدەن بە
ھندییەکان بەشداری دەنگدان بکەن.بەھۆی شارەزای لەبارەی یاساکانەوە گاندی توانی
داوای ھندییەکان لە دەسەڵاتداران بباتەوەو بەشداری ھەڵبژاردن بکەن. ئەو چەندین جار
رووبەڕووی دەستگیرکردن بۆتەوە کە دواینیان لە ساڵی ١٩٠٦ بوو بە ھۆی تازەنەکردنەوەی
مۆڵەتی مانەوە بە پێی یاسای نوێ کەبەیاسای ئاسیاییەکان ناسرا. بەرامبەر بەو یاسایە
خۆپیشاندانی گەورەی ھندییەکان دروست بوو ،چینییەکانیش چوونە ریزیان.،بەم ھۆیەوە
زیندانەکان پڕاوپڕبوون لە ئاسیایی. گاندی ھندیییەکانی ھاندا کە شاندێک بنێرنە
بەریتانیا بۆ گفتوگۆکردن لەبارەی داواکانیان.گاندی بۆ تێکۆشانی مەدەنی یاسایی دژ بە
یاسا ئاسیاییەکە چەند مەرجێکی دانا :

شاندەکە لەبەیتانیا چاویان کەوت بە وەزیری ناوچە کۆلۆنیالکراوەکان کە لەرووی
شاندەکەدا بێزارە خۆی دەربڕی ،بەڵام لەژێرەوە ھانی دەسەڵاتدارانی ناوچەکەی باشوری
ئەفریقیای دا کە یاساکە جیًبەجێبکات وخودموختاری پێببەخشێت. بۆیە یاساکە جێبەجێکراو
گاندی و سەرکردەکانی دیکە خۆپیشاندانەکان دەستگیرگران و دواتر
دەسگیرکرایەوەو،جارێکی دیکە لەساڵی ١٩٠٨ زیندانی کراوو پاشان بەردرا. گاندی و
یاوەرانیھەستیانکرد کەبوونەتە ئامانجی پۆلیس بۆیە بڕیاریاندا کە بەرگەی
ھەڕەشەولێدان و برسێتی بگرن و پەنانەبەنە بەر توندوتیژی. دەنگوباسی ئازاردانی
ھندییەکان لە باشوری ئەفریقیا گەیشتەوە ھیندستان.بۆی لەژێر فشاری خەڵکدا حالمی وڵات
ناڕەزاینامەیەکی نارد بۆ باشوری ئەفریقیا لەوبارەیەوە. دۆخەکە وەکو خۆی مایەوە تا
لەساڵی ١٩١٤ دەسەڵاتداران داوای یەکلاکردنەوەی کێشەکەیانکردو،بەشێوەیەک لە شێوەکان
چارەکراو،تێکۆشانی ناتوندوتیژی لەوێدا وەبەرھەمھات. ساڵی ١٩١٥ گاندی گەڕایەوە
ھیندستان و دەستی کردەوە بە تێکۆشان لەلایەک رووبەڕووبوونەوەی کێشە کۆمەڵایەتییەکان
کە توێژی پەسندنەکراوەکان(المنبوژین) توشی ببون کە گاندی بە (منداڵەکانی خودا)ناوی
بردن،لەولاشەوە دژ بە داگیرکەری بەریتانی.

لە ئاستی ناوخۆ: لەبەرامبر یاسای جیاوازیکردن و دانانی نوێنەری کەم بۆ
پەسندنەکراوەکان لە ھەڵبژاردنەکاندا،گاندی بڕیاری مانگرتن تا مردنی دا.ئەمەش
لایەنەکانی ناچارکرد رێکەوتنی (بۆنا) مۆربکەن و نوێنەرایەتی پەسندنەکراوەکان
زیادبکەن. لەئاستی داگیرکەراندا: بەشێوەیەکی گشتی ھەڵوێستی مەبدەئی وتووند بووە
بەرامبەر بە داگیرکاری،بەڵام لەوتووندییەوە ھەندێک جار نەرمی نواندووە وەکو
قۆناغێکی تاکتیکی.بۆنموونە لەکاتی شەڕی یەکەمی جیھانی لەتەک بەریتانییەکاندابووە دژ
بەنەیارانیان،ھەر لەسەرداوای حاکمی بەریتانیش بەشداری کۆبوونەوەی سەربازی کردووە لە
(دلھی) زۆرجاریش نەیارانی بەمانە تاوانباریانکردووە. بەڵام لە ھەمان کاتدا
لەساڵەکان ١٩١٨-١٩٢٢ بەراشکاوی زۆر سوور بووە لەسەر سەربەخۆیی ھیندستان. لەساڵی
١٩٢٢ یشدا سەرکردایەتی بزاوتێکی جەماوەری مەدەنی کرد دژ بە بەریتانییەکان،کە لە
ئەنجامدا پێکدادان روویدا،ئەوەش وایکر کە گاندی بزاوتەکە رابگرێت ،بەڵاًم
بەریتانییەکان بڕیاریاندا شەش ساڵ دووریبخەنەوە،بەڵام لەژێر فشاری لایەنگرانیدا
ساڵی ١٩٢٤ ھێنایانەوەو ئازادیانکرد.

ساڵی ١٩٣٤ گاندی دەستیکێشایەوە لە کارکردنی حزبی لەنێو ریزی (حزبی کۆنگرەی
ھیندستان)و’بەتەواوی خۆی داوە بەرکارکردن لە پێناوی چاکسازی ئابووری کە گوندەکانی
ھیند پێوەی دەیانناڵاندو،داوای لەحزبی پێشووی کرد کەبەشداری ھەڵبژاردنەکانی ساڵی
١٩٣٧ بکات کە یاسای نوێ تائاستێک شەفافیەتی دەستەبەر کردووە لە ھەڵبژاردنەکاندا.
بەڵام سەرلەنوێ و لەساڵی ١٩٤٠ دەستی دایەوە خۆپیشاندانی درێژخایەن و ماوەی یەک ساڵی
تەواوی خایاند.ئەودەم بەریتانییەکان بە شەڕی جیھانی دووەمەوە خەریک بوون ،بۆیە
وەفدێکیان ناردە لای بزوتنەوە سەربەخۆخوازەکانی ھیند بۆ بارودۆخ ئارامکردنەوە،بەڵام
رازی نەبوون.بۆیە لەساڵی ١٩٤٢ گاندی گوتارێکی گرنگی پێشکەشکرد کە تیایدا بە
بەریتانییەکانی گوتبوو( ھیند بەجێبھێڵن تاوەکو رێزدارن) ،بەریتانییەکان بەم گوتارە
رازینەبوون ،بۆیە وێڕای ئەوەی کە گاندی پشتگیری ئەوانیکردلەشەڕی جیھانی ،بەڵام خۆی
ولایەنگرانی کەوتنە زیندانەوە،تا لەساڵی ١٩٤٤ ئازادکرا. لەساڵەکانی ١٩٤٤ و ١٩٤٥
وەختێک کە ھیند بەرەوسەربەخۆیی دەڕۆشت مەیلی جوداخوازی لەنێوموسڵمانەکانی
ئەوێداسەریھەڵدا بەسەرۆکایەتی(موحەممەد عەلی) ئەمەش بووە ھۆی شەڕێکی خوێناوی
لەنێوان موسڵمان و ھیندۆسەکان،گاندی ھەوڵیدا یەکێتی نیشتمانی بپارێزیًت،بەڵام
بێسوودبوو،تاکارگەیشتە جیابوونەوەو ئەوەش شەڕی ھیندوو پاکستانی لێدروست بوو بەھۆی
کشمیرەوە. لەنێوخۆی ھیندیشدا کەمینە موسڵمانەکان بوونە ئامانجی تووندڕەوە
ھیندۆسییەکان،گاندی بەردەوام داوایدەکرد کەرێزیان لێبگیرێت و ئازار نەدرێن.ئەو
ھەڵوێستەی گاندی تووندڕەوە ھیندۆسەکانی تووڕەکرد،بۆیە بڕیاریاندا بیکوژن،ئەوەبوو لە
بەرواری ٣٠ی شوباتی ١٩٤٨ لەتەمەنی ٧٨ ساڵیدا بەدەستی تووندڕەوێکی ھیندۆسی
کوژرا.شایەنی باسە پێشووتر پێنج جار رووبەڕوی ھەوڵی کوشتن ببۆوە.

گاندی بە دامەزرێنەری جۆرێک تێکۆشان دادەنرێت کە لە سیاسەتناسیدا پێی دەگوترێت
(بەرەنگاربوونەوەی ئاشتیانە) یاخود فەلسەفەی ناتوندوتیژی(ساتیاراھا). کە لەسەر
چەندین بنەمای ئاینی و سیاسی و ئابووری دامەزراوە و لەکورتیدا ناوەڕۆکەکەی بریتییە
لە ئازایەتی وراستی و ناتوندوتیژی،کە ئامانجی نوشوستگەیاندنە بە دوژمن لەرێگەی
ھوشیاری تەواو بەرامبەر بە کێشەکەو دروستکردنی ھێزی ناتوندوتیژی لەبەرامبەریدا.
ناتوندوتیژی بەلای گاندییەوە بە قۆناغدا گوزەر دەکات لەلایەک گەورەکردنی گرفتەکە
،لەولاشەوە ھاندنی خەڵک لەدژیدا،چ بەئامانجی لەناوبردنی یان گچکەکردنەوەی یاخود
ھەرنا گەورەتر نەبێت گرفتەکە.بەڵام لای گاندی دوائامانج لەناتوندوتیژیدا کۆتایی
پێنایەت ،بەڵکو پێی وایە ئەگەر زەروورەت خواستی بەناچاری پەنادەبرێتە بەر
توندوتیژی.



https://ckb.wikipedia.org/wiki/%D9%85%DB%95%D9%86%DA%AF%DB%86%D9%84%DB%8C%D8%A7

مەنگۆلیا یان مۆنگۆلیا وڵاتێکە دەکەوێتە ڕۆژھەڵاتی کیشوەری ئاسیا. لەگەڵ وڵاتانی
چین و ڕووسیا دراوسێیە. ڕووبەری ئەم وڵاتە ١٥٩٥٠٠٠٠ کیلۆمەتری چوارگۆشەیە و زمانی
سەرەکی ئەم وڵاتە مەنگۆلییە و یاسای بەڕێوەبردنی وڵات کۆمارییە و سەرۆکی وڵات
(تساخیا البجدورج) و سەرۆک وەرزیران (سوکاباتار باتبولد)ە.وه‌ يه‌كيكه‌ له‌و
وولاته‌ سه‌ربه‌خۆيانه‌ي كه‌ده‌ كه‌ويته‌ رۆژهه‌لاتي ناوه‌راستي ئاسيا وه‌
ده‌كه‌ويته‌ باشوورى رووسيا وه‌ رۆژ هه‌لاتي چين وه‌پايته‌ختي ئه‌م وولاته‌
ئۆله‌مباتووره‌و گه‌وره‌ترين شاره‌ له‌ مۆنگۆليا كه‌ له‌%45 دانيشتواني مۆنگۆليا
پيك ده‌هينيت وه‌سيسته‌مي ئه‌م وولاته‌ كۆماريه‌ پيشتر مۆنگۆليا فه‌رمانره‌وايي
كراوه‌ له‌لايه‌ن چه‌ند ئيمبراتۆره‌ك به‌لام دواتر له‌سالی1206 جه‌نگیزخان
ئیمپراتۆریه‌تی مۆنگۆلی دامه‌زراند وه‌ کۆره‌زای یان کچه‌زای که‌ناوی (کوبلای)ه‌
که‌به‌جیگری جه‌نگیزخان داده‌نرا توانی سنووری چین ببه‌زینیت و به‌ره‌ی یوان
دابمه‌زرینیت به‌لام له‌دوای ئه‌وه‌ی که‌یوان رووخا مۆنگۆلیه‌کان پاشه‌کشه‌یان کرد
دیسات بووه‌ هۆی روودانی جه‌نگ له‌سه‌ر خاکی چین به‌لام دواتر له‌مۆنگۆلیا
ئیمپراتۆریه‌تی (بوودی)دامه‌زرا که‌توانی فه‌رمانره‌وایی وولاتی مۆنگۆلیا بکات
وه‌له‌ سه‌ده‌ی نۆزده‌هه‌م ناوه‌راستی ئاسیاو باشووریشی گرته‌وه‌,

بەپێی ئامارەکانی ساڵی ٢٠١٤ ژمارەی دانیشتوانی وڵاتی مەنگۆلیا ٢,٨٨١,٤١٥ کەس بووە
کە دەکاتە ٠.٠٤ لەسەدی ڕێژەی خەڵکی جیھان. تەمەنی مام‌ناوەندی خەڵکی ئەم وڵاتە ٢٧.١
ساڵە. ھەروەھا ٧١ لەسەدی دانیشتوانی وڵات لە شارەکان دەژین.[٨]

Cite error: <ref> tags exist for a group named "nb", but no corresponding
<references group="nb"/> tag was found, or a closing </ref> is missing



https://ckb.wikipedia.org/wiki/%D9%85%DB%8E%D8%B4%DA%A9

مێشک یان مەزگ بەشی سەرەکیی کۆئەندامی دەماری لەشی مرۆڤە. مێشکی مرۆڤ (بە ئینگلیزی:
Human Brain) یەکێک لە ھەستیارترین و ئاڵۆزترین ئەندامەکانی مرۆڤە کە 2 لەسەدی کێشی
مرۆڤ پێک دێنێت، بەڵام پتر لە30لەسەدی وزەی ڕۆژانەی مرۆڤ بەکار دێنێ. زۆربەی ئەم
وزەیە لە کاربۆھیدراتەکان ( گلووکۆز ) وەردەگرێ و خیرا دەیسووتێنێ، تەنانەت لە کاتی
خەوتندا، مێشک زۆرتر لە ھەر ئەندامێکی تر ئۆکسجین بەکار دێنێت.

مێشک ئەو شوێنەیە کە تێیدا بیرکردنەوە، یادەوەری، ھەست و ئەزمونکردن پرۆسە دەکرێت.
ئەم ئەندامەی لەشمان کە نزیکەی ١.٤ کیلۆگرام دەبێت، نزیکەی دوو سەد میلیار
(٢٠٠،٠٠٠،٠٠٠،٠٠٠) دەمارەخانەی تێدایە. ئاڵۆزی پەیوەندی نێوان ئەم دەمارەخانانە
مێشکی مرۆڤ دەئاوسێنێت. ھەر یەک لە دەمارەخانانە پەیوەندی بە ھەزاران یان دەیان
ھەزار دەمارەخانەی دیکەوە دەکا لەڕێگەی پێکھاتەی زۆر بچووکەوە کە پێیان دەوترێت
سیناپس (Synapses) کە ژمارەیان دەگاتە (١٢٥) تریلیۆن.[١] ھەموو چرکەیەک لە
ژیانماندا، مێشکمان ملیۆنان پەیوەندی نوێ دروست دەکات. شێواز و بەھێزی ئەم
پەیوەندیانە بەبەردەوامی لە گۆڕاندایە و دەماخی ھیچ دوو مرۆڤێک لە یەکتر ناچێت.

ھەموو بڕبڕەداران و زۆربەی بێ بڕبڕەکان مێشکیان ھەیە. تەنیا ژمارەیەکی کەم لە بێ
بڕبڕەکان وەک بووکی دەریا و ئەستێرەی دەریا مێشکیان نییە. ژمارەی خانە دەمارییەکان
لە توێکڵی مێشکی مرۆڤدا بۆ 33 بلیۆن خەمڵینراوە. ئەم خانە دەمارییانە لە ڕێگەی
ئەکسۆنەکانەوە پێکەوە بەستراون و پێوەندییان ھەیە.

مێشک ناوەندی کۆنترۆڵی ئەندامەکانی لەشە. مێشک بە داڕشتنی کاری ماسوولکەکان و بەڕێ
کردنی ھۆرمۆنەکان ، لەش کۆنترۆڵ دەکا.

مێشک گرنگترین بەشی کۆئەندامی دەمارە و لە مرۆڤدا لەم بەشانە پێکھاتووە: مۆخ ،
تالامووس ، ھیپۆتالامووس ، پردی مێشک ، ساقەتەی مێشک ، بادامەی مێشک و گرێکانی بنکی

توێژینەوەکان دەریان خستووە کە ئەم 10 ھۆکارە لە ژیانی ئاسایی مرۆڤدا دەتوانێ
کاریگەری خراپی لە سەر مێشک ھەبێ[١]:

Lua error in package.lua at line 80: module 'Module:Portal/images/دیکە' not
found.



https://ckb.wikipedia.org/wiki/%D9%84%D9%88%D9%88%DA%A4%D8%B1

لووڤر یان مۆزەخانەی لووڤر (بە فەڕەنسی: Musée du Louvre) یەکێک لە گەورەترین و
بەناوبانگترین مۆزەخانەکانی دنیایە کە لە شاری پاریسی وڵاتی فەڕەنسادایە. نزیکەی
٣٥٠٠٠ شتی ھونەری و مێژوویی لە دەورانی پێش مێژووەوە ھەتا سەدەی ٢١ لەم
مۆزەخانەیەدا پارێزراوە. ڕووبەری مۆزەکە ٦٠،٦٠٠ مەتری چوارگۆشە(زیاتر لە ٦ ھەکتار).
ئەم مۆزەخانەیە زۆرترین گەشتیارانی لە دنیادا ڕاکێشاوە و لە ساڵی ٢٠١٢دا نزیک دە
ملیۆن کەس چاویان پێی کەوتووە. وە لە جیهاندا لەڕووی گەشتکردن بۆ مۆزەخانەکان
(مۆزەخانەی لووڤر) لە پلەی یەکەمدایە. گرنگترین پاچەی ئەم مۆزەخانەیە تابلۆی
(مۆنالیزا)یە کە لە لایەن (لیۆناردۆ دا ڤنچی)ەوە کێشراوە.



https://ckb.wikipedia.org/wiki/%D9%82%D8%A7%D9%84%DB%86%D9%86%DA%86%DB%95

قالۆنچە (بە ئینگلیسی : Beetles)، ناوی گشتی تۆرەمەیەک مێرووە کە دوو باڵی وەک
قاپێلکیان ھەیە و بەم بۆنەوە بە باڵقاپ دەناسرێن، چوار باڵیان ھەیە کە دووانی
سەروویان قاپێکی ڕەقە و دووی ناوەوە دەپارێزێت[٢].

قالۆنچە، جۆراوجۆرترین تۆرەمەیە لە مێروواندا. ٤٠ لەسەدی ھەموو مێرووە ناسراوەکانی
جیھان لەم تۆرەمەدان. ژمارەیان بە ٣٥٠ ھەزار جۆر دەگا. باڵی قالۆنچەکان بە
قاپێلکێکی پارێزەر داپۆشراوە، کە بەر لە فڕین دەبێ لایدەن، جا بفڕن. ھێشتا
دۆزینەوەی جۆری نوێ لەم تۆرەمەدا بەردەوامە.

کاتێک لە جان ب. س. ھاڵدەین (John Burdon Sanderson Haldane)، جینیتیکزانی
سکۆتلاندی پرسیاریان کرد کە لێکۆڵینەوەی سروشت، چ شتێکی خودای بۆ تۆ دەرخست، وەڵامی
داوە: "حەز و ھۆگری زۆر بە قالۆنچەکان"[٣].



https://ckb.wikipedia.org/wiki/%D8%B9%DB%95%D8%B1%DB%95%D8%A8

عەرەب یەکێکە لە گەلەکانی جیھان ، عەرەبەکان لە ڕۆژئاوای ئاسیا و باکووری ئەفریقا
دەژین وێڕای ھەندێکیان وەک پەنابەر لە ئەورووپا و ئەمریکای باکوور و ئەمریکای
باشوور ، مێژوونووسان بەنەوەی پایەمبەر ئیسماعیل دەڵێن عەرەب .

لە ئێستادا ئاینی ئیسلام باوەڕی زۆرینەی دانیشتووانی خەڵکی عەرەبە کە پێشبینی دەکرێ
٩٠%دانیشتیوان سەر بە ئیسلام بن ، لەدوای ئیسلامیش ئاینی مەسیحی بەپلەی دووەم دێت
کە لەسەدا ٦ دێت کەبەشێکی زۆر لەمانە مەسیحین بە ڕەچەڵەک (قیبتی) بەتایبەتی
لەوڵاتانی میسڕ و لوبنان

زمانی عەرەبی (بە عەرەبی: العربیة) گەورەترین زمانەکانی گرووپی زمانە سامییەکانە لە
بارەی قسە پێکەرانەوە، و یەکێکە لە زمانە ھەرە بەربڵاوەکانی جیھان کە ٤٢٢ ملیۆن کەس
قسەی پێ دەکات، و قسەپێکەرانی بەربڵاون لەو ناوچەیەی کە پێی دەوتری ناوچەی
ڕۆژھەڵاتی ناوەڕاست و باکووری ئەفریقا، لەگەڵ زۆرێک لە شوێنەکانی تری جیھان کە لە
دەوروبەری ئەم وڵاتانەن وەکوو: ئەھواز، تورکیا، چاد، مالی، سینیگال، ئێرتریا. زمانی
عەرەبی گرنگیەکی تایبەتی ھەیە لە لای موسڵمانان، چونکە زمانی قورئانە، و زۆربەی
زۆری خوداپەرستی لە ئاینی ئیسلامدا بەبێ زمانی عەرەبی ناکرێ[ژێدەر پێویستە] ،
ھەروەھا زمانی عەرەبی زمانێکی سەرەکیی بۆنەکانە لە چەند کڵێسایەکی کریستیانی لە
وڵاتە عەرەبیەکاندا. ھەروەھا زمانی عەرەبی زۆرێک لە کارە ئاینیەکان و بیرمەندیەکانی
جوولەکەکانی پێ نووسراوە لە سەدەکانی ناوەڕاستدا.



https://ckb.wikipedia.org/wiki/%D8%B4%D8%A7%D8%B2%D8%A7%D8%AF%DB%95_%DA%86%DA%A9%DB%86%D9%84%DB%95

شازادە بچکۆلەکە (بە فەڕانسەیی: Le Petit Prince)یە کێکە‌ لە چیرۆکە بە ناوبانگە
کانی چیرۆک نوس و رۆمان نوس و ھە لبە‌ستزانی فە رە نسی ئۆنتوان دو سانت ئێگزوپێرییە
کە لە ساڵی ١٩٤٣ لە نیویورک بە ھە‌ردوو زمانی فە‌رە‌نسی و ئنگلیزی بڵاوکراوە‌تە‌وە.
شازادە بچکۆلەکە بریتیە‌ لە‌ وانە‌یە‌کی فە‌لسە‌فی بە‌ڵام لە بە‌رگی چیرۆکێکی بە
چێژ بۆ مناڵان. ھە‌ر بە‌شێک لە‌ بە‌شە‌کانی ئە و کتێبە‌ باس لە چاوپێکە‌وتنی شازادە
بچکۆلەکە دە‌کات لە گە‌ڵ یە‌کێک لە‌ کە‌سە‌ گە‌ورە‌کان و ئە‌و ھە‌ڵسوکە‌وتە‌
نامۆیانە‌ی کە‌ کە‌سە‌ گە‌ورە‌کە‌ن ئە‌یکە‌ن کە‌ چە‌ندە‌ھا ئاماژە‌ و مانا لە‌خۆ
ئە‌گرن. چیرۆکە‌کە بە‌ زمانێکی سادە‌ و ئاسان نوسراوە‌تە‌وە‌ چونکە‌ چیرۆکە‌
بۆمناڵانە‌ و پێوستە‌ مناڵان لێی تێبگە‌ن. لە‌ راستیدا ئە‌م چیرۆکە‌ زۆر بە‌ ئاسانی
مانا و چە‌مکە‌کانی ژیان لە لای کە‌سە‌ گە‌ورە‌کان پیشان دە‌دات. وێنە‌ ئاویە‌کان
بە‌شێکی گرنگی چیرۆکە‌کە‌ن لە‌بە‌ر ئە‌وە‌ی مانای چیرۆکە‌کە‌ بە‌ رونی پیشانی
خوێنە‌ر دە‌دات و جوانی و رە‌سە‌نایە‌تیش ئە‌بە‌خشنە‌ چیرۆکە‌کە‌. نوسە‌ر لە‌و
چیرۆکە‌ بانگھێشتی خوھێنە‌ر ئە‌کات بۆ ئە‌وە‌ی ئە‌و منداڵە‌ی لە‌ ناخی دایە‌
بیدۆزێتە‌وە‌، چونکە‌ "ھە‌موو کە‌سە‌ گە‌ورە‌کان لە‌ سە‌رە‌تا دا مناڵ بون، بە‌ڵام
کە‌میان ئە‌و راستیە‌یان بیر ماوە‌".

یە کە م دەستنووسی چیرۆکە‌کە‌ لە کتێبخانەی پیێرپۆنت مورگان Pierpont Morgan
Library لە نیویورک لە ژێر ناونیشانی ١٣١٧٦١ پارێزراوە. سانت ئێگزوپێری ئەو چیرۆکەی
کاتێک نووسی کە‌ لە وڵاتە یەکگرتووەکاندا دەژیا. شازادە بچکۆلەکە‌ وەرگێـڕدراوەتە
سەر زیاتر لە ٢٢٠ زمان و دیالیکت و ھەروەھا زیاتر لە ١٣٠ میلیۆن ڕوونڤیسی لێ
فرۆشراوە کە ئەمە وای کردووە وەکوو یەکێک لە پـڕفرۆشترین پەرتووکەکان بێتە
ئەژمار[١].

یەکەمین وەرگێـڕانی ئەم چیرۆکە بۆ فارسی، ساڵی ١٣٣٣ی کۆچیی ھەتاوی، لەلایەن وەرگێڕی
کورد موحەمەد قازییەوە ئەنجامدراوە کە زۆرجاری کەش لە چاپ دراوەتەوە.



https://ckb.wikipedia.org/wiki/%D8%B3%DB%8E%DA%AF%DB%86%D8%B4%DB%95%DB%8C_%D8%A8%DB%95%D8%B1%D9%85%D9%88%D9%88%D8%AF%D8%A7

سێگۆشە‌ی بەرمۆدا نھێنیە‌کە‌‌ لە‌ لە‌ نھێنیە‌ نادیارە‌کانی سروشت کە‌ سە‌دە‌ھا
ساڵە‌ خە‌ڵک سە‌ری سوڕماوە‌ لێی ، وە‌تا ئێستاش یە‌کێکە‌ لە‌ سە‌رسوڕھێنە‌رە‌کانی
سروشت کە‌لە‌ گۆڤار رۆژنامە‌ و تە‌لە‌فزیون باسی دە‌کرێت . سێگۆشە‌ی بەرمۆدا
بە‌شێکە‌ لە‌ زە‌ریای ئە‌تڵە‌سی کە‌ بە‌ھە‌زارە‌ھا کە‌شتی و فڕۆکە‌ی لێ بزر بووە‌
بە‌بێ ئە‌وە‌ی ھیچ شتێک بە‌جێ بێڵن لە‌دوای خۆیان ، ھە‌تا ئێستاش کە‌س نە‌یتوانیوە‌
بە‌ تە‌واوە‌تی ھۆی بزربونی ئە‌و شتانە‌ بزانێت لە‌و سێگۆشە‌یە‌دا . کاتێک کە‌ باسی
( سێ گۆشە‌ی بەرمۆدا ) دە‌کرێت وە‌ک ئە‌وە‌ وایە‌ کە‌باسی چیرۆکێکی خەیاڵی بکە‌یت
بە‌ڵام جیاوازیە‌کە‌ی ئە‌وە‌یە‌ کە‌ سێگۆشە‌ی بەرمۆدا ڕاستی یە‌کە‌و شتێکی واقعی
یە‌ وە‌چە‌ندە‌ھا جار گوێمان لێ بووە‌ لە‌ زۆر جێگا کە‌ باسی دە‌کرێت کە‌
بە‌گە‌ورە‌ترین تە‌حە‌دی ئە‌وسە‌ردە‌مە‌ دادە‌نرێت کە‌ بە‌روی مرۆڤ دە‌بێتە‌ووە‌ .

شوێنی جوگرافی سێگۆشە‌یی برمودا دە‌کە‌وێتە‌ رۆژئاوای زەریای ئەتلەنتی لە‌ باشوری
ویلایە‌تی فلۆریدا لە‌ ولایە‌تە‌ یە‌کگرتوە‌کانی ئە‌مریکا خۆی لە‌خۆیە‌وە‌ ئە‌و
شوێنە‌ شێوە‌یە‌کی سێگۆشە‌یی ئە‌ھێنێت ، سێگۆشە‌ی بەرمۆدا لە‌ ساڵی ١٩٥٤
دۆزرایە‌وە‌ کاتێک کە‌چە‌ند فرۆکە‌یە‌ک تیایدا بزربوون کاتێ فڕین بە‌سە‌ریدا وە‌
دیار نە‌مان وە‌لە‌و کاتە‌وە‌ بە‌و ناوە‌وە‌ ناسراوە‌ ، وە‌ھە‌ندێکیان پێی دە‌ڵێن (
جزر الشیطان ) سێگۆشە‌ی شە‌یتان .

لە‌شوێنێکی دیاری کراوە‌ لە‌ باکوری رۆژئاوای زە‌ریان ئە‌تلسی کە‌ پێی دە‌ڵێن ( بحر
سارجاسو ) کە‌ بە‌شێوە‌یە‌کی زۆر گە‌ورە‌ لە‌سە‌ر ئاوە‌کە‌ی ھە‌موی بە‌ قە‌وزە‌
گرتووە‌ کە‌ پێی دە‌گوترێت سارجاسام کە‌ بە‌شێوە‌یە‌کی گە‌ورە‌ گە‌ورە‌ کە‌ سە‌ر
ئاوە‌کە‌ی گرتوە‌ کە‌ڕێی لە‌ ھاتوچۆی کە‌شتی و پاپۆرە‌کان گرتووە.

وە‌ دە‌ریای ( سارجاسو ) بێ دە‌نگیە‌کی زۆری لێ دە‌بینرێت کە‌ دە‌ریایە‌کی مردووە‌
ھیچ جوڵە‌ی نیە‌ کە‌ کە‌شتی وانە‌کان چە‌ندە‌ھا ناویان لێ ناوە‌ وە‌ک ( دە‌ریای
ترسناک ) یان ( قە‌برستانی ئە‌تلنتی ) ئە‌وە‌ش بە‌ھۆی ئە‌و شتانە‌ی کە‌ بینیویانە‌
لە‌کاتی گە‌شت کردن لە‌ناو ئە‌و دە‌ریایە‌ ....وە‌ دە‌رکە‌وتووە‌ لە‌ چە‌ندە‌ھا
کە‌شتی لە‌ناو ئە‌و دە‌ریایە‌ بزربونە‌ لە‌سە‌رە‌تای دروست بوونی مرۆڤە‌یە‌تیە‌وە‌
تاوە‌کو ئێستا وە‌ بە‌ھە‌زارە‌ھا ھە‌یکە‌ل و لاشە‌ی مرۆڤی تێدایە‌ کە‌ تا ئێستا
دە‌رنە‌ھێنراون .

لە‌سە‌رە‌تای دیاردە‌ی وونبوون لە‌ سێگۆشە‌ی بەرمۆدا لە‌ساڵی ١٨٥٠ لە‌و شوێنە‌وو
نزیک لە‌و زیاتر لە‌ ٥٠ کە‌شتی وون بون و دیار نە‌مان ... ھە‌ندێک لە‌ کە‌شتی
وانانە‌کان توانیان بنکە‌ی کە‌شتیوانان ئاگادار بکە‌نە‌وە‌ بە‌ماوە‌یە‌کی زۆر کە‌م
لە‌ وون بونیان بە‌ڵام ئە‌و نامانە‌ زۆر نادیاربون و کە‌س تێ نە‌گە‌یشتووە‌ .

دیاردە‌ی وونبوونی فڕۆکە‌ ئە‌م دیاردە‌یە‌ گە‌یشتە‌ زەریای ئەتلەنتی کاتێک کە‌
بە‌ئاسمانی ئەتلەنتی یان با بڵیین ئاسمانی سێگۆشە‌ی بەرمۆدا ساڵی ١٩٤٥ زاینی لە‌
قاعیدە‌ی لودیردیل لە‌ ولایە‌تە یە‌کگرتوە‌کانی ئە‌مریکا پێنج فڕۆکە‌ بۆ مە‌شقکردن
چوون بە‌و شوێنە‌دا ڕۆشتن ، ژمارە‌یان ٥ فڕۆکە‌وان بوون لە‌گە‌ڵ ٨ یاریدە‌دە‌ری
فڕۆکە‌وانە‌کان کە‌ تا ئاستێک شارە‌زاییان ھە‌بوو لە‌ بارە‌ی فرۆکە‌وانیە‌وە‌
...وە‌سە‌رۆکە‌کە‌یان ناوی ( تشارلزتیلور ) بوو ، کاتێک کە‌ لە‌ بنکە‌وە‌ چاوە‌رێی
بروسکە‌یان دە‌کردن بۆ گە‌ڕانە‌وە‌ و نیشتنەوەیان لە‌ بنکە‌وە‌ بروسکە‌یە‌کیان پێ
گە‌یشت لە‌ سە‌رۆکە‌کە‌یان ( ملازم تشارلزتبلور ) کە‌ ئە‌ڵێت : ( ئێمە‌
لە‌حالە‌تێکی زۆر خراپین ، ئێمە‌ لە‌ ژێر خە‌ت دە‌رچووین وناتوانین زە‌وی ببینین و
ناتوانین دە‌ستنیشانی شوێن و جێگامان بکە‌ین ، وابزانم ئێمە‌ وونبووین لە‌ ئاسمان ،
ھە‌موو شتێک لامان لێڵە‌ و ھیچ نابینین وە‌نازانین بۆ کوێ دە‌چین ) ... دوای ئە‌وە‌
ھیچیان لێ نە‌بیستراوە‌ .



https://ckb.wikipedia.org/wiki/%D8%B3%DB%8C%D8%B3%D8%AA%DB%95%D9%85

سیستەم (لە یۆنانییەوە: σύστημα سیستێما، "تەڤاھییەکی پێکھاتوو لە چەندین پاژ یان
ئەندام") کۆمەڵەیەک لە پێکھێنەگەلی کارلەیەککەر یان سەربەخۆیە کە تەڤاھییەکی
یەکپارچە پێک دێنن. [١]

لەوانەیە زاراوەی سیستەم ئاماژە بە کۆمەڵێک ڕێساش بدا کە زاڵن بەسەر پێکھاتە و/یان
ئاکاردا.

بیردۆزی سیستەمەکان جیھان وەکوو سیستەمێکی ئاڵۆز دەبینێ کە بەشەکانی پێکەوە
بەستراون. ئێمە سیستەم بە پێناسەکردنی کەوشەنیەوە دەستنیشان دەکەین؛ ئەمە بە واتای
ئەوە دێ کە کام بوونەوەرگەل لە ناوەوەی سیستەمن و کام بوونەوەرگەل لە دەرەوەن و
دەکەونە دەوراندەورەوە. پاشان بۆ تێگەیشن لە سیستەمەکە و پێشبینیکردنی ئاکار و
ڕەفتاری، نموونەگەلی سادەی لێ دروست دەکەین (پیان دەوترێ مودێل). لەوانەیە ئەم
مودێلانە پێکھاتە و/یان ئاکاری سیستەمەکە پێناسە بکەن.

سیستەمەکان دوو جۆرن: خۆڕسک و دەسکرد (داڕێژراو). لەوانەیە سیستەمە خۆڕسکەکان
ئامانجێکی ئاشکرایان نەبێ بەڵام دەکرێ دەرچووکانیان وەکوو مەبەست و نیازیان تەماشا
بکرێن. سیستەمە دەسکردەکان بۆ مەبەستێکی تایبەت دروست دەکرێن. پێویستە بەشەکانیان
پێوەندییان ھەبێ؛ پێویستە ئەو بەشانە بۆ "کارکردن وەکوو یەک بوونەەر" داڕێژرابێتن.

نژیاروانیی سیستەمەکان (Systems architecture) داڕشتنی چەمکێکە بۆ ناساندنی پێکھاتە
و/یان ئاکاری سیستەم.



https://ckb.wikipedia.org/wiki/%D8%AF%DB%95%D9%88%DA%B5%DB%95%D8%AA%DB%8C_%D8%A6%DB%95%D9%85%DB%95%D9%88%DB%8C

دەوڵەتی ئەمەوی، سەردەمی دەسەڵاتی بەنی ئومەیە، کە یەکەم خێزانی فەرمانڕەوای ئیسلام
بوون، حوکمیان کرد لە نێوان ساڵی ٦٦٢ بۆ ٧٥٠ز، و دیمەشق پایتەختی دەوڵەتەکەیان بوو
لە سەرەتادا، پاشان دەوڵەتەکەیان بنیاتنایەوە لە ئەندەلوس دوای شۆرشی عەباسیەکان و
کۆردۆبایان کردە پایتەخت.

نەژادی بەنی ئومەیە ئەگەڕێتەوە بۆ قوڕەیش، و لە ماڵە سەرکردەکانی بوون، و ئومەیەی
کوڕی عەبد شەمس کوڕی عەبد مەناف کوڕی قوسەی کوڕی کیلاب باپیرە گەورەی ئەمەوییەکانە.

دیارترین پێشەواکانی بەنی ئومەیە ئەبوسوفیان بوو، کە پێشەوای قوڕەیش بوو لە سەردەمی
پێغەمبەری ئیسلام محەمەد و موسڵمان بوو لە ساڵی فەتحی مەککەدا.

دامەزرێنەری زنجیرەی دەوڵەتی ئەمەوی لە دیمەشق معاویەی کوڕی ئەبوسوفیان بوو، یەزیدی
کوڕی ئەبوسوفیانی برای معاویە والی شام بوو لە سەردەمی خەلیفەی یەکەم (ئەبوبەکر) و
لە دوای مردنی یەزید، معاویە نێردرا بۆ والی شام لەلایەن خەلیفەی دووەم عومەری کوڕی
خەتابەوە و دواتر معاویە بوو بە دامەزرێنەری خەلافەتی ئەمەوی.

لەم سەردەمەشدا پێشکەوتنی دەوڵەتی ئیسلامی بەردەوام بوو، و ھەوڵیدا بۆ یەکخستنی
دەوڵەت و ڕووداوی کەربەلای بەناوبانگ ڕوویدا، کە حەفیدی پێغەمبەری ئیسلام محەمەد
(حسەینی کوڕی عەلی و خێزانەکەی و ھاوەڵەکانی) شەھید کران لەو ڕووداوەدا دوای ئەوەی
حسەین ھاتبوو بۆ ڕووبەڕونەوەی یەزید، و ئەوانەی خیانەتیان لە حسەین کرد ئەوانە بوون
کە بەڵێنی سەرکەوتنیان پێدابوو لە کووفە، دوای ئەو ڕووداوە موسڵمانی عێراقیش
موبایەعەیان دا بە یەزید، شۆڕش و یاخیبوونەکان زۆر بوون، و یەزید دوای یاخببوەکان
کەوت لە عێراق بۆ یەکخستنی ئاڵای ئیسلام وبەھێزکردنی یەکەم دەوڵەتی ئیسلامی کە
دەوڵەتی ئەمەوی بوو.

لە دوای مردنی مەڕوانی کوڕی حەکەم، خەلافەت درا بە کوڕەکەی عەبدول مەلیکی کوڕی
مەڕوان ساڵی (٦٨٥ تا ٧٠٥)ز، کە بە دامەزرێنەری ڕاستەقینەی دەوڵەتی ئەمەوییە بە
ھێزەکە دا ئەنرێت، عەبدول مەلیکی کوڕی مەڕوان توانی دست بەسەر کاروبارەکاندا بگرێت
و ملی بە خەواریجیەکان کەچ کرد، شۆڕشەکانی عێراقی خامۆش کرد و ئەوانەی لە لە
دەوڵەتەکە دەرچوون لەناوی بردن وەک عەبدولڵای کوڕی زوبێر لەسەر دەستی حەجاجی کوڕی
یوسف دوای گەمارۆدانی مەککە بۆ ماوەی شەش مانگ.

لە دوای خەلیفە عەبدول مەلیکی کوڕی مەڕوان خەلافەت درا بە کوڕە گەورەکەی وەلید (٧٠٥
تاکو ٧١٥)ز، فەتحی ئیسلامی بەردەوام بوو و ئەمەوییەکان زۆر وڵاتیان فەتح کرد لە
ئاسیا لە ڕۆژھەڵاتەوە و لە ئەوروپا لە ڕۆژئاواوە، لە ساڵی ٧١١ز لە ڕۆژئاواوە گەیشتە
ئیسپانیا لە ئەوروپا، و لە ڕۆژھەڵاتەوە گەیشتە ھیندستانو چین لە ناوەڕاستی ئاسیا،
تا لە ساڵی ٧١٥ز بوخاری و سەمەرقەندیان گرت و فەتحی ئەندەلوسیان تەواو کرد، و
مزگەوتی ئەمەوی (مزگەوتی گەورەی دیمەشق) ی پێش خست و گرنگی بە تەلارسازیەکەی دا و
ڕازاندیانەوە، و زانایان و زانست و ئەدیب و شاعیرەکان جێگەیەکی تایبەتیان ھەبوو لە
گرنگی پێدانی وەلید.

خەلافەت پێشکەوت لە ھەموو ڕوویەکەوە. و خەلیفە ئەمەوییەکان بەردەوام بوون، لە دوای
وەلید سولەیمانی کوڕی عەبدول مەلیک خەلافەتی گرتە دەست، و خەلیفەی دادپەروەر عومەری
کوڕی عەبدول عەزیز خەلافەتی گرتە دەست دواتر کە ئەو خەلیفە ئەمەوییەیە ناونراوە بە
پێنجەم خەلیفەی ڕاشدین و ناسراوە بە دادپەروەری و و لە خواترسی و بەخشندەیی لەگەڵ
خەڵکدا، و لە سەردەمیا کەسێک نەما کە شایەنی زەکات بێت، لە دوای ئەو خەلیفە یەزیدی
کوڕی عەبدول مەلیک ھات کە ئەیویست لەسەر ڕیبازی عومەر بڕوات بەڵام نەیتوانی، پاشان
خەلیفە ھیشامی کوڕی عەبدول مەلیک ھات.

عەبدول ڕەحمان داخل کوڕی معاویە کوڕی ھیشام کوڕی عەبدول مەلیک توانی ڕابکات لە
دەستی عەباسییەکان و توانی دەسەڵات دابمەزرێنێت لە ئەندەلوس و لایەنگرانی
ئەمەوییەکان لێی کۆبوونەوە و سوپایەکی بەھێزی پێکەوەنا کە توانی دواتر دەوڵەتی
ئەمەوی جارێکی تر لە ئەندەلوس بنیات بنێت، عەبدول ڕەحمان داخل بەربەرەکانێی
عەباسیەکانی کرد و سەرکەوت بە سەریاندا، و ئەبوجەعفەری مەنسور دووەم خەلیفەی عەباسی
نازناوی (صقر القریشی) لە عەبدول ڕەحمان داخل نا بە مانای (بازی قوڕەیش)، لە ساڵی
٧٥٦ز توانی دەسەڵاتێکی ئەمەوی نوێ لە ئەندەلوس دامەزرێنێت، و ڕایگەیاند کە ئەم
درێژەی خەلافەتی ئەمەویە و شاری کۆردۆبای کردە پایتەختی.

ژمارەیەکی زۆر لە ھاوەڵەکانی پێغەمبەری ئیسلام (موحەمەد) ئەمەوی بوون، لەوانە،
عوسمانی کوڕی عەفان، کە یەکێک بوو لەوانەی لە سەرەتاوە ئیسلام بوو و سێیەم خەلیفەی
ڕاشدینە. و ئەبوسوفیانی کوڕی حەرب، یەکێک بوو لە پێشەواکانی قوڕەیش موسڵمان بوو پاش
فەتحی مەککە. موعاویەی کوڕی ئەبوسوفیان، یەکێک لە سەرکردەکانی لەشکرەکان بوو لە
فەتحی شامدا، خەلیفە عومەری کوڕی خەتاب کردی بە والی دیمەشق و بەعلبەک و بەلقاء،
پاشان عوسمان کردیە والی ھەموو شام. یەزیدی کوڕی ئەبوسوفیان، موسڵمان بوو لە ڕۆژی
فەتحی مەککە، یەکێک لە سەرکردەکانی لەشکرەکان بوو لە فەتحی شامدا، خەلیفە عومەری
کوڕی خەتاب کردی بە والی دیمەشق.

خەلافەتی ئەمەوی دامەزرا و بەنی ئومیە دیمەشقیان کردە پایتەختی، و بووە سەرچاوەیەک
بۆ زانست و زانایان، و خەلیفە ئەمەوییەکان گرنگیان دا بە بیناسازی و دروستکردنی
مزگەوت، و فەتحی زۆر وڵاتیان کرد لە سنورەکانی چین لە ڕۆژھەڵاتەوە بۆ ئەندەلوس لە
ڕۆژئاواوە، و دەسەڵاتی فراوان بوو لە ھەموو لایەکەوە، شاری دیمەشقی پایتەختی بووە
بە یەکێک لە گرنگترین شارە ئیسلامیەکان.



https://ckb.wikipedia.org/wiki/%D8%AF%DB%8C%D9%BE%D9%84%DB%86%D9%85%D8%A7%D8%B3%DB%8C

دیپلۆماسی به‌ واتای په‌یماننامه‌ی فه‌ڕمی دێت داتاشراوی (وشه‌ی diploma ی لاتینیه‌
که‌ به‌واتای په‌ڕ یان کاغه‌زی فه‌رمی دێت )بریتیه‌ له‌ ڕژێمێک یان هۆکارێکی
په‌یوه‌ندی بۆ په‌یوه‌ست بوونی دوو وڵات یان زیاتر به‌ پێک هێنانی کۆمه‌ڵه‌یه‌ک یان
په‌یماننامه‌یه‌ک . [١] یان هۆکارێکه‌ بۆ دانوستاندن له‌ نێوان نه‌ته‌وه‌کان ٫که‌
هه‌ریه‌که‌ له‌ دوولایه‌نه‌که‌ به‌ گوێره‌ی ویست  ڕامیاریان گفتوگۆ ده‌که‌ن
.ئه‌گه‌ر نه‌گه‌یشتنه‌ هیچ ئه‌نجامێک زۆر جار جه‌نگ جێگای ده‌گرێته‌وه‌ .

وه‌ له‌ ڕوی که‌ڵتوریه‌وه‌ ئه‌م بابه‌ته‌ بونی هه‌بوه‌ له‌دێر زه‌مانه‌وه‌ که‌
زۆرجار خێله‌کان له‌ناوه‌وه‌ی نه‌ته‌وه‌یه‌ک یاخود نه‌ته‌وه‌کانی ناوه‌وه‌ی وڵاتێک
یان دوو وڵات کاغه‌زیان ئالوگۆڕکردوه‌ به‌مه‌به‌ستی دانیشتن و ئاخاوتن له‌مه‌ر
چاره‌سه‌رکردنی کێشه‌یه‌کی دیاری کراو.هه‌مان بیرۆکه‌ ته‌شه‌نه‌ی کردوه‌ بۆ بارێکی
فه‌رمی له‌نێوان وڵاتان .که‌ هه‌ریه‌که‌ له‌ وڵاتان کۆمه‌ڵه‌ که‌سانێکیان داناوه‌
تایبه‌تمه‌ندن له‌م بواره‌ به‌جۆرێک ده‌زانن چۆن په‌یوه‌ندیه‌کان دروست بکه‌ن و
گه‌شه‌ی پێبده‌ن و بیپاڕێزن. 

گه‌لێک له‌نه‌ته‌وه‌کان هونه‌ری دانوستاندنی باڵایان به‌کارنه‌هێناوه‌ بۆ کێشه‌
نێوده‌وڵه‌تیه‌کان ته‌نها کێشه‌ ناوه‌خۆییه‌کانیان نه‌بێت ٫به‌ڵام سه‌رکرده‌
ڕۆمانیه‌کان له‌ زوویێکه‌وه‌ که‌سانی له‌م جۆرانه‌یان دروست کردوه‌ بۆ ناردن و
کارکردن له‌سه‌ر په‌یوه‌ندیه‌کانیان و به‌رژه‌وه‌ندیه‌ باڵاکانیان .دوای درککردنی
گرنگی په‌یوه‌ندیه‌کان و دامه‌زراندنی نوێنه‌رو په‌یوه‌ندی هه‌میشه‌یی.به‌م جۆره‌
بۆ یه‌که‌م جار دیارده‌ی باڵوێزخانه‌ و کۆنسولخانەکان سه‌ری هه‌ڵدا له‌ ئیتالیا له‌
سه‌ده‌کانی سێزده‌هه‌م و چوارده‌هه‌م که‌ هه‌ریه‌که‌یان بۆ کاری هه‌واڵگری
به‌کارهاتوون له‌ په‌نای کاره‌ دیپلۆماسیه‌کانه‌وه‌.

وه‌ گه‌لێک له‌ زانا و نوێنه‌ره‌ دپلۆماسیه‌کان پێیان وایه‌ له‌ ڕۆژگاری ئه‌مڕۆ
پێویست ناکات په‌یوه‌ندیه‌ دیپلۆماسیه‌کان بۆ کاری هه‌واڵگری به‌کاربێنن به‌هۆی
پێشکه‌وتویی له‌ بواره‌کانی په‌یوه‌ندی و ته‌کنه‌لۆژیاوه‌.وه‌ هه‌ریه‌ک له‌م
نوێنه‌رانه‌ له‌پاڵ په‌یوه‌ندی نێوده‌وڵه‌تی گرنگی به په‌ره‌پێدانی په‌یوه‌ندی
کۆمه‌ڵایه‌تیان ده‌ده‌ن تا به‌هۆیه‌وه‌ په‌یوه‌ندی و به‌رژه‌وه‌ندی وڵاته‌که‌یان
به‌ده‌ست بێنن .

1- دیپلۆماسی له‌ لاتینی :بریتیه‌ له‌ بڕوانامه‌ی فه‌رمی یان په‌ڕاوێک که‌
تایبه‌تمه‌ندی نوێنه‌رایه‌تی و کاری دیپلۆماسی له‌خۆ ده‌گڕێت٫له‌لایه‌ن سه‌رۆک یان
پاشایه‌که‌وه‌ ده‌نێردرێت بۆ سه‌رۆک یان پاشایه‌کی تر به‌ نیشانه‌یه‌کی فه‌رمی به‌م
کاغه‌زه‌ ده‌ڵێن دیپلۆما.

2- دیپلۆماسی له‌ ڕۆمانی  : ڕۆمانیه‌کان به‌که‌سێک ده‌ڵێن که‌ نامه‌ ده‌نوسێت و
نامه‌ ده‌بات و دێنێت به‌جۆرێک له‌لایه‌ن هه‌ردولاوه‌ باوه‌رپێکراوه‌ .ڕۆمانه‌کان
به‌ که‌سی دووکه‌س یان به‌که‌سی دووبه‌ر ناوزه‌ندیان کردوه‌.

ئه‌م نوێنه‌رانه‌ له‌ باره‌گای سه‌ره‌کی خۆیان که‌ بۆیان دیاری کراوه‌ کاره‌کانیان
ڕایی ده‌که‌ن .به‌ هه‌ریه‌ک به‌م باره‌گانه‌ ده‌ڵێن باڵوێزخانه‌ و کۆنسولخانە
.ئه‌گه‌ر هاتوو نوێنه‌ره‌که‌ به‌ پله‌ی باڵوێز ڕێگه‌پێدراو بوو سه‌رکردایه‌تی
باڵوێزخانه‌ ده‌کات .وه‌ ئه‌گه‌ر هاتوو به‌ پله‌ی ڕێ پێده‌ری وه‌زیر دامه‌زرابوو
له‌ کۆنسولخانە ئه‌رکه‌کانی جێبه‌جێ ده‌کات.

هه‌ریه‌ک له‌م دیپلۆماتکارانه‌ (که‌سه‌رجه‌م فه‌رمانبه‌رانی نوێنه‌رایه‌تی ئه‌م
وڵاته‌ ده‌گرێته‌وه‌ که‌ نوێنه‌رایه‌تی کردۆته‌وه‌ ) مافی پارێزبه‌ندی له‌خۆده‌گرن
له‌ کاتی جێبه‌جێکردنی ئه‌رکه‌کانیان .که‌ زۆر سه‌ربه‌ستانه‌ هه‌موو ئه‌و کارانه‌
ده‌که‌ن که‌ به‌گوێره‌ی یاسای نێوده‌وڵه‌تی دیاری کراون ئه‌مانه‌ی خواره‌وه‌
بنه‌مای گشتگری ئه‌م پارێزبه‌ندیه‌ن .



https://ckb.wikipedia.org/wiki/%D8%AF%DB%8C%D9%85%D9%88%DA%A9%D8%B1%D8%A7%D8%B3%DB%8C

دەستەواژەی دیموکراسی بۆ وێنەکردنی شێوازێکی حوکمکردن بەکاردێت کە تیایاندا
بڕیارەکان بە پێی رێنماییەکانی زۆرینەی ھاوڵاتیان بەھۆی پرۆسەیەکی ھەڵبژاردنی
بێگەرد وەردەگیرێن[١][٢][٣]. ئەم دەستەواژەیە دەکرێ بۆ کۆمەڵێک سیستەمی حوکمکردن
بەکار بێ، نەخاسمە کە چەمکەکانی جاری وا ھەیە لەشێوەکانی تر تیدەپەڕێنی و زۆر جاریش
لەگەڵیان روو دەدات. وشەی دیموکراسی لە وشەی یۆنانی (دیموکراتیا= demokratia)
وەرگیراوە. وشەی یۆنانیەکە لە دوو بەش پێکھاتووە(demos) کەواتە گەل و (kratein)
کەواتە حوکم لەگەڵ پاشگری (ia). کەواتە وشەکە مانای "حوکمی گەلە"[٤][٥].

دەستەواژەی "دیموکراسی" – یاخود با بڵێین وشە رەسەنە (یۆنانیە کۆنەکە)- لە ئەسینای
کۆن[٨] لە سەدەی پێنجەمی پێش زایندا داتاشراوە. ئەو دەوڵەتەی ئەسیناش بە کۆنترین
نمونەی سیستەمی حوکم دادەنرێت کە لەگەڵ ھەندێ لە ھزرەکانی حوکمی دیموکراسیی ئێستا
دەگونجێ. بەڵام لەگەڵ ئەوەشدا زۆر کەس ھەن کە ئەسینای کۆن بە دیموکراسی ناژمێرن
چونکە تەنھا کەمینەیەکی دانیشتوانەکەی مافی دەنگدانیان ھەبوو و ئافرەت و کۆیلە و
بێگانەکان لەو مافە بێبەش کرابوونو، تەنھا ١٦% دانیشتنوانانی مافی دەنگدانیان
ھەبوو. بەڵام سەرەڕای ئەوە دەنگدان لە ئەسینای کۆن لەگەڵ بیرۆکەی دروستکردنی
راستەوخۆی بڕیار دەگونجێ لە جیاتی ئەوەی لەگەڵ دەنگدان بۆ ھەڵبژاردنی نوێنەران وەک
ئێستا لە سیستەمی دیموکراسیدا پیادە دەکرێ. بە تێپەڕبوونی کات واتای "دیموکراسی"
گۆڕانی بەسەردا ھات، و پێناسە نوێکەی لە سەدەی ١٨ ھەمەوە تا ئێستا لە لەگەڵ ھاتنە
کایەوەی سیستەمی "دیموکراسی" لە چەندین وڵات پەرەسەندندایە. لیکۆڵینەوەکانی دەزگای
Freedom House باس لەو دەکەن کە لە ساڵی ١٩٠٠ دا تەنھا یەک سیستەمێکی دیموکراسی
لیبراڵی خاوەن مافی دەنگدانی گشتگیر لە جیھان نەبوو، بەڵام ئەمڕۆ ١٢٠ (٦٢.٥%) لە
١٩٢ وڵاتەکەی جیھان دیموکراسی لیبراڵن. لەساڵی ١٩٠٠ دا ٢٥ دەوڵەت (١٩.٢%) خاوەنی
نەریتێکی سنورداری دیموکراسی بوون و ئێستا ژمارەیان ١٦ دەوڵتە (٨.٣%). ھەر لەو
ساڵەدا ١٩ یاخود (١٤.٦%) دەوڵەتان خاوەن سیستەمی پادشایەتی دەستوری بوون کە
تیایاندا دەستور دەسەڵاتەکانی پاشا کەم دەکاتەوە و دەیدا بە پەرلەمان، بەڵام ئیمڕۆ
دەوڵەتی لەمجۆرە نییە. دەوڵەتانی تر شێوەی جۆراوجۆری حوکمی نادیموکراسیان ھەبوو و
ھەیە. ئیمڕۆ چەندین پۆڵینکردنی پوختەی تایبەت بە دەستەواژەی "دیموکراسی" ھەن،
ھەندێکیان وەک تێۆر و ھەندێکیشیان جێبەجێ کراون.

وەک باوە دیموکراسی زۆر بەمە لێک دەدرێتەوە کە وەک دیموکراسی لیبراڵە.[٩] کەچی لە
راستیدا دیموکراسی بەخۆی سیستەمیکی حوکمکردنە و بەھۆی ھەڵبژاردنەوە پێناسەکراوە
وشەرعیەتی پێ بەخشراوەَ، لە کاتێکدا دیموکراسی لیبراڵ بریتیە لەخۆگرتنەوەی
لیبرالیزمی دەستوری، یاخود پاراستنی ژمارەیەک مافی تاکە کەسی لە دەنگدانی زۆرینەوە
و، پێچەوانەی ئەمەش لە دیموکراسی نالیبراڵدا دەبینرێ کە ھیچ کۆت و بەندێکی
لەمجۆرەدا تیا نییە. خەسڵەتەکانی زۆربەی سیستەمە دیموکراتە لیبراڵەکان بریتین لە: •
بوونی دەستورێک کە دەسەڵاتی حکومەت سنوردار دەکات و زۆر لە مافە سڤیلیەکان دەپارێزێ
• مافی دەنگدانی جیھانی، کە ھەموو ھاوڵاتیان مافی دەنگدانیان ھەبێ بێ ئەوەی رەچاوی
رەگەز یا توخم یا بڕ سەروەت و سامان بکرێ • ئازادی رادەربڕین و لەوانە ئازادی
قسەکردن و کۆبونەوە و خۆپیشاندان • ئازادی رۆژنامەوانی و سودوەرگرتن لە سەرچاوەکانی
تری زانیاریەکان • ئازادی پێکھێنانی کۆمەڵەکان • یەکسانی لەبەردەم یاسا و یاسا
سەروەر بێ و رۆڵی خۆی ببینێ • مافی ھەبوونی سەروەت و سامان و سەربەخۆیی کەسایەتی
(privacy) • مافی خوێندن و زانینی ماف و ئەرکە مەدەنییەکان • بوونی کۆمەڵگەیەکی
مەدەنی جێگیر و فراوان • دادگەری سەربەخۆ • بوونی سیستەمێکی کۆت و ھاوسەنگیەکان لە
نێوان لقەکانی حکومەتدا



https://ckb.wikipedia.org/wiki/%D8%AE%DB%95%D9%84%D8%A7%D9%81%DB%95%D8%AA

خەلافەتی ئیسلامی ئەکرێت پێناسە بکرێت بە ڕژێمێکی دەسەڵات بە پێی شەریعەتی ئیسلامی
کە ئەگۆڕێت بە پێی سەرکردەی موسڵمانی دەوڵەتەکە کە حوکمی دەکات بەپێی شەریعەتی
ئیسلامی. وناونراوە بە خەلافەت یان (جێ نشینی) لەبەر ئەوەی سەرکردە (خەلیفەکە)
جێگەی پێغەمبەری ئیسلام محەمەد دەگرێتەوە لە سەرکردایەتی کردن موسڵمانان ودەوڵەتی
ئیسلامیدا. بەڵام خەلافەت لای کۆمەڵی شیعە بابەتێکی فراوانترە لە حکومەت لە دوای
پێغەمبەر، خەلافەت لای ئەوان ئەکرێت کورت بکرێتەوە بە درێژبوونەوەی پێغەمبەرایەتی و
وتەی خەلیفە و کردار و بڕیارەکانی بەڵگەن و ئەبێت بە ھەند وەربگیرێن، لای سونە
ئەبێتە خەلیفە کاتێک بە فەرمانڕەوا دابنرێت، بەڵام شیعە جکومەت بە بەرھەمێک لە
بەرھەمەکانی خەلافەت دادەنێن، یان لە بەختەوەری خەڵکە کە ئیمام ببێتە فەرمانڕەوا
وبەڵام ئەگەر نەبێتە فەرمانڕەوا ئەوا ھەر خەلیفە وئیمامە لای ئەوان، ئێستا ڕژیمی
خەلافەت بوونی نیە، دوای ئەوەی خەلافەت ڕوخا ساڵی ١٩٢٤ز بە ڕوخانی سوڵتانی عوسمانی،
وھیچ حوکمێک بەو ڕژێمە نەگەڕاێنراوەتەوە لە ھیچ شوێنێک تا ئێستا و موسڵمانان دابەش
بوون ھەریەکێک و لە وڵاتی خۆی.

ئەو فەرمودانەی لە کتێبەکانی سونەدا ھاتوون، خەلافەت ئەبێت لە ھۆزی قوڕەیشدا
بمێنێتەوە و بۆ ماوەی سی ساڵ بەردەوام دەبێت لە دوای پێغەمبەر محەمەد، کە ئەویش
ماوەی حوکمی ئەم چوار خەلیفەیە ئەگرێتەوە (ئەبوبەکر و عومەر و عوسمان و عەلی) لەگەڵ
ئەو دوو ساڵەی ناکۆکیەی لەنێوان حەسەنی کوڕی عەلی ومعاویەی کوڕی ئەبوسوفیان دا بوو،
وسونە خەلافەتی ڕاشدین بۆ حەسەن دائەنێن، پاشان گواستراوەتەوە بۆ حوکمی پاشایەتی
(مەلیک) کە ئەویش ماوەی حوکمی دەوڵەتی ئەمەوی و دەوڵەتی عەبباسی و دەوڵەتی فاتیمی و
دەوڵەتی عوسمانی وئەوانی تر ئەگرێتەوە. و خەلافەت سەرکردایەتی گشتی ھەموو
موسڵمانانە لە جیھان تا ئەحکامە شەرعیەکان دابمەزرێنێت وبانگەوازی ئیسلامی بۆ جیھان
ھەڵبگرێت.

شیعە یان ئیسنەعەشەری لەو باوەڕەدان کە بابەتی سەرکردایەتی ئومەی ئیسلام بڕیاردراوە
لە وتەی پێغەمبەر محەمەد، کە فەرموودە شیعیەکان باس لەوە ئەکەن کە عەلی کوڕی
ئەبوتالیب یەکەم خەلیفەیە دوای محەمەد، وھەندێک لەو تێکستانە ھاوبەشن لە نێوان سونە
وشیعەدا، وھەندێک لە فەرمودەکان کە تەنھا لای شیعەن لەسەر سەلماندنی ئیمامەتی عەلی
و دوانزە (ئیسنەعەشەر) ئیمامەکەی دوای ئەو.

لە مێژووی ئیسلامیدا یەکەم کەس کە نازناوی پیشەوای باوەڕدارانی وەرگرت خەلبقەی
دووەم (عومەری کوڕی خەتاب) بوو،کە ئەو نازناوە بوو بە فەرمانڕەوا ئیسلامیەکان
وتراوە لە سەردەمی خەلافەتی ڕاشدینەوە بە دەستپێکردن بە لە عومەری کوڕی خەتابەوە تا
کۆتایی سەردەمی عەبباسی، وئەم نازناوە ھەموو کاتێک لەسەر بنەمای پاکیەتی نەدراوە لە
ھەموو کاتێکدا بەڵکو وەک نازناوێک دەدرا بەەوەی پایەی خەلیفەی وەرئەگرت، وەکو ئەو
نازناوانەی لە ئێستادا دەدرێن بە سەرۆک وفەرمانڕەواکانی دەوڵەت.

بەم شێوەیە مێژووی ئیسلامی دابەش دەبێت بۆ دەوڵەتی ئەمەوی کە ئەمەوییەکان حوکمیان
کرد، ودەوڵەتی عەبباسی کە عەباسیەکان حوکمیان کرد، ودەوڵەتی فاتیمی کە فاتمیەکان
حوکمیان کرد پاشان دەوڵەتی عوسمانی کە عوسمانیەکان حوکمیان کرد و کۆتایی پیھات ساڵی
١٩٢٤ بە ڕاگەیاندنی کۆماری تورکیا لە ژێر کاریگەری شەری جیھانی یەکەم وبزوتنەوە
جیاخوازە عەرەبیەکان لە حوکمی تورکی وەک ئەو بزوتنەوەیەی کە شەریف حسەین
سەرکردایەتی کرد لە حبجاز.

لە ماوەی دەوڵەتی ئیسلامیدا، خەلافەتی ڕاشدین دەستی پێکرد لە دوای مردنی پێغەمبەر
محەمەد، پاشان خەلافەتی ئەمەوی وخەلافەتی عەبباسی دێت ، بەڵام دەوڵەتی عوسمانی بە
نازناوی سوڵتان ناوئەبران بە مانای ئەوەی کە لە جێگەی خەلیفەدایە، وسەبارەت بە
خەلافەتی فاتیمی کە لە ماوە دەوڵەتی عەبباسی دەستی پێکرد وکۆتایی پێھات، کە کەس
دانی پیا نەناوە شیعە نەبێت، و ھەروەھا خەلافەتی ئەمەوی لە ئەندەلوس کە دەوڵەتی
ئەمەوی دەستی پێکرد لە ئەندەلوس بە دانانی والی ودوای ڕوخانی خەلافەتی ئەمەوی
لەلایەن عەبباسیەکانەوە، ئەندەلوس نەچووە ژێر حوکمی عەبباسیەکانەوە بە گشتی بە
خەلیفەی ئەندەلوسیان ئەوت (خەلبفەی موسڵمانان لە ئەندەلوس)، ولە ماوەی خەلافەتی
عەبباسیدا چەند دەوڵەتیکی تر دامەزران لە ژیر سێبەری عەبباسیەکان لەوانە دەوڵەتی
سەلجوقی ودەوڵەتی تۆڵۆنی ودەوڵەتی قەڕامیتە وچەند دەوڵەتێکی تر لە چەند ناوچەیەکی
جیھانی ئیسلامی.

لە سەردەمی ئێستادا چەند کۆمەڵێک دەرکەوتوون کە داوای گەڕانەوەی خەلافەتی ئیسلامی
ودامەزراندنی دەوڵەت ئەکەن لەسەر بنەمای ئاینی ئیسلام، کە گرنگترینیان ئیخوانی
موسلیمینی میسڕە. وھەر لەم سەردەمەدا شۆڕشی ئیسلامی لە ئێران دەرکەوت وبانگی
بنیاتنانی دەوڵەتی کرد لەسەر بنەمای ئاینی. ولە ساڵی ٢٠٠٥وە پارتی تەحریر دەرکەوت
لە ڕاگەیاندنەکانەوە وەک کۆمەڵێک ئیش ئەکەن بۆ گەڕانەوەی خەلافەت، کە ساڵانە لە ٢٨ی
ڕەجەبدا ھەزران کەس لەلایەنگرانی کۆ ئەکاتەوە لە چەندین وڵاتدا، کە دیارترینیان
کۆبوونەوەی ١٠٠،٠٠٠ کەس بوو لە ئوستاد لە ئیندۆنیزیا بۆ داواکردنی گەڕانەوەی
خەلافەت.

ولەو پارت وبزوتنەوانەی داوای گەڕانەوەی خەلافەت دەکەن لە ئاستی ھەرێمیدا، کۆمەڵەی
داد وچاکەکاری لە مەغریب ووڕێکخستنی دەوڵەتی خەلافەت لە تورکیا و مەجلیسی خەلافەت
لە بەنگلادیش وبزوتنەوەی حەماس لە فەڵەستین وچەندین بوتنەوە وپارتی ترن.



https://ckb.wikipedia.org/wiki/%D8%AE%D9%88%D8%A7%D8%B1%D8%AF%D9%86%DB%95%D9%88%DB%95%DB%8C_%DA%A9%DA%BE%D9%88%D9%88%D9%84%DB%8C

مێژووی‌ مەی‌ خواردنەوە و ئاکامە خراپەکانی خواردنەوەی ئەلکول زۆر لە مێژە‌ لە ناو
گەلانی گۆی زەوی باوبووە و تەنیا جیاوازی لەوەدا بووە کەسانێک بە ئازادی و کەسانێکی
دیکە بە دزیەوە خواردوویانەتەوە و بە پێی کولتور و ئایین و داب و نەریتی کۆمەڵگا
خواردنەوەی مەی‌ باو بووە. لە ھەندێک لە ئایینەکاندا خواردنەوەی مەی‌ یاخود شەراب
جێگای تایبەتی ھەیە. بۆ مەسیحیەکان شەراب نیشانەی خوێنی عیسایە و بۆ جولەکەکانیش
خواردنەوەی شەراب لە زۆربەی کۆبوونەوە ئایینیەکاندا فەرز و پێویستە. لە ئیسلامیش دا
خواردنەوەی شەراب لە سەرەتادا حەڵاڵ بووە و لە پاشدا حەرام کراوە‌.

سەبارەت بە مێژووی دۆزینەوە و ناسینی ئەلکول، ڕوون نییە لە چ شوێنێکدا و لە چ
کاتێکدا بۆ یەکەم جارئەلکول ئاشکرا کراوە، بەڵام شوێنەوارناسەکان نوسخەی دروست
کردنی ئابجو و پاشماوەی ئابجویان لە کووپەی سواڵەت دا لە ئێران و مێزۆپۆتامیا
دۆزیوەتەوە کە دەگەڕێتەوە بۆ ساڵانی ٣٥٠٠ - ٥٤٠٠ پێش زایین. بە باوەڕی زۆربەی
مێژووناسان ناوچەکانی ڕۆژھەڵاتی ناوەڕاست و مێزۆپۆتامیا ناوەندی سەرەکی ناسین و
دۆزینەنەوەی ئەلکول بووە کە بەڕێکەوت دۆزراوەتەوە. بە تایبەت ٤٠٠٠ تا ٦٠٠٠ ساڵ پێش
زایین لە ناوچەی نێوان دەریای ڕەش و خەزەر واتە ئەرمەنستانی ئەمڕۆ، بۆ‌
وەدەستھێنانی شەراب کشتوکاڵی ترێ کراوە. چیرۆک و ئەفسانە سەبارت بە مێژووی‌ شەراب و
مەی‌ خواردنەوە کەم نییە. ٥ ھەزار ساڵ لەمەوبەر لە کاتی پاشایەتی جەمشید شادا، بۆ
یەکەم جار شەراب بھڕێکەوت لە ئێراندا دروست کراوە. بەپێی ئەم ئەفسانەیە جەمشید شا
زۆری حەز لە خواردنی ترێ بووە. ڕۆژێک لە ڕۆژان داوا لە پاکارەکانی دەکات ترێیەکی
زۆری بۆ لە کووپەدا ئەمبار بکەن تا ھەر کاتێک فەرمانی کرد ترێی‌ بۆ بێنن. پاش چەند
مانگێک شا ئاگادار دەکەن کە ترێی نێو کووپەکان بوونەتە خۆشاوێکی لێڵ. ھەر لەم
کاتەدا یەکێک لە ژنانی حەرەم کە ساڵانی ساڵ لە دەستی سەرئێشەیەکی بەردەوام وەڕز
بووبوو‌ دەیەوێ‌ خۆی بکوژێ. ئەم خاتونە بە دیتنی ئەو کووپانە کە نیشانەی ژەھراویی
بوونیان بەسەرەوە بووە، دەست دەکا بە خواردنەوەی ئەم ژەھرە و بەجێی مردن سەرخۆش و
مەست دەبێ و سەرئێشەکەشی کۆتایی پێ دێت. ئەم ژنە ھەواڵی دەست کەوتەکەی بۆ شا دەبات
و جەمشید شای ئیرانیش دوای خواردنە وەی شەرابەکە ناوی پزیشکی شاھنشاھی لەسەر
دادەنێ. یۆنانیەکانیش ٧٠٠ ساڵ پێش زایین شەرابیان لە ترێ وەدەست ھیناوە، چینیە
کانیش بە تێکەڵاوکردنی برنج و ھەرزن ئابجۆیان دروست کردوە و ناوی(kio) کیۆیان لێ‌
ناوە. خواردنی ئابجۆ چوار ھەزار ساڵ لەوەوبەر لە [[[میسر]]یش باو بووە و فەقیر و
دەوڵَەمەند ئابجۆیان خواردۆتەوە. ھەر لەم کاتەشدا نووسەرانی میسر باسی کارتێکردنی
خراپی ئابجۆ و شەراویان لە سەر بیر و لەشی مرۆڤ ھیناوتە سەر کاغەز. سەبارەت بە
شەراب و مەی‌ لە شاری کۆن و بە نێوبانگی بابلیشدا کە ئێستا لە ناوەڕاستی ئێراقی
ئەمڕۆدایە ٤٠٠٠ ھەزار ساڵ لەمەوپێش، خواردنی شەراب لەبەر کارتێکردنی خراپی لە نێو
کۆمەڵگادا قەدەغە کراوە.

خواردنەوەی ئەلکولی بە پێی شێوەی وەدەستھێنانیان بۆ ٣ دەستەی ئابجو، شەراو و لیکور
(وەک : ڤۆدکا، ویسکی، جین، براندی و چەند جۆرێکی‌ دیکەش) دابەش دەکرێن. ئابجۆ و
شەراب لە ڕێگای ھەوێنبوون تەخمیر و ترشاندن و لیکورەکان لە ڕێگای دڵۆپاندنەوە دروست
دەکرێن. لە پرۆسەی ترشاندندا، کارگ (yeast spors) دەبنە ھۆی گۆڕانی شەکری‌ نێو
دانەوێڵە، میوە و بەشێک لە سەوزییەکان بۆ ئەلکول و دوانە ئۆکسیدی کاربۆن (CO٢).
زۆربەی گەلانی دونیا بە پێی کشتوکاڵی ناوچەکەیان لە یەکێک لە شتەکانی ناوبراو کەڵک
وەردەگرەن، بۆ نموونە لە چین لە ھەرزن و برنج، لە ئەفریقا لە مۆز و ھەنگوین و
گەنمەشامی و ھەرزن و لە ئەمریکای باکوور سور پێستەکان لە کاکتوس. لە یۆنان و
گورجستان و ئەرمەنستان و کۆماری ئازەربایجان و زۆربەی وڵاتانی دیکە بۆ دروستکردنی
شەراب، لە ترێ کەڵک وەردەگرن. لە پرۆسەی دڵۆپاندندا بە دوای کوڵاندنی دانەوێڵە و
میوەی ھەوین کراو ھەڵمی پێکھاتو سارد دەکرەێ و خۆشاوێک وەدەست دێ کە لیکوری
پێدەڵین. بۆ دروست کردنی لیکورەکانیش بۆ وێنە لەڕوسیا‌ لە (پەتاتھ) و جۆ و گەنم، لە
چین لە برینج ولە مکسیک لە کاکتوس کەڵک وەردەگرن. ئەندازەی ئەلئەلکولی تەواوی
مەشروبەکان بێ لە بەر چاوگرتنی چەشنی ئەوان بە یەک ئەندازەیە و تەنیا جیاوازیان لە
ئەندازەی ئاوی تێکەڵاو کراوە. مەشروباتی ئەلئەلکولی شەکرو و کالۆری زۆریان تێدایەو‌
ئە وانەی کە بە شێوەیەکی‌ بەڕدەوام دەیخۆنەوە، دەتوانێ ببیتە ھۆی زیاد کردنی‌
کێشیان. بۆ وێنە : ١٢ اونس ئابجۆ ١٧٠ کالۆری و ٥ ئۆنس شەراب ١٥٠ کالوری و لیکوری
تیکەڵاو کراو لەگەڵ خۆشاوی میوە کان پتر لە ٣٠٠ کالوریان ھە یە

%٢٠ ـی‌ ئەلکول لە گەدە و %٧٥ ـی لە ڕیخۆڵە بچکۆلەدا دەچێتە ناو‌ خوێنەوە و %٥ ـی
ئەلکول بێ ھیچ گۆڕانێک لەگەڵ میزی مرۆڤدا دەچێتە دەرەوە.ئەلکول لە ڕێگای خوێنەوە
دەگاتە مێشک و ئەندامەکانی تری لەش و ھەر بە گەیشتنی‌ بە‌ مێشک، دەبێتە ھۆی
خاوبوونەی ئیشی مێشک و دەمارەکان و پیاو دەکەوێتە ژێر کارتێکردنی ئەلکولەوە. ئەلکول
ڕۆڵی ژەھری بۆ ئەندامەکان ھەیە و ھەر لە بەرئەوەش لەش ھەوڵی خۆی دەدا تا ھەرچی
زووتر ئەم ژەھرە بکاتە دەرەوە. ھەر لەبەر ئەوەیە کە سووڕی‌ خوێن و پەستان خوێن و
کاری دڵ دەچێتە سییەکان. لەشی مرۆڤ پێویستی بە کاژێرێکە تا بتوانێ دوویەک تا سێیەکی
ئونس ئەلئەلکول زیندەکارلێک بکات بکاو لە لەش دەری بکات. %٩٠ ـی ئەم پڕۆسەیە لە
جگەردا و %١٠ ـی لە ڕێگای میزکردن و ھەناسەدان و عارەقەکردن ڕوو دەدات. کەسانێکی
زۆر لەو باوەڕەدا‌ن ‌خواردنی قاوە و چا و خۆشتن بە ئاوی سارد و وەرزشکردن دەتوانێ
شوێنکاری ئەلکول لەناو ببات و ھەر ئەم بابەتە دەتوانێ ھۆی وەرگەڕانی ئوتومبیل و
مردنی لەناکاوی‌ ئھو کەسانە بێت. خوارنی قاوە نەت ەنیا شوێنکاری ئەلئەلکول ناھێنێتە
خوارەوە بەڵَکو خواردنی قاوە دوای یەک پێک تا دووپێک ئەلکول توانای‌ لێخورینی
ئوتومبیل بە ڕێژەی‌ ٢-٣ جار دەھێنێتە خوارەوە.

خواردنەوەی لە ڕادە بەدەری ئەلکول کارتێکردنێکی خراپی لە سەر ژیانی دەیان ملیۆن کەس
لە دونیادا ھەیە. ھۆی ڕووخانی بنەرەتی ژیانی ھاوبەشی، کەم بوونەوەی ژیانی ئەو
کەسانە بە‌ ١٥ ساڵ، چوونە سەری خەرجی چارەسەری پزشکی و خەرجی گرانی بیمە، ھاتنە
خواری بەرھەمی کار، چوونە سەری ڕادەی ڕووداوەکانی‌ ھاتوچۆ و و زیادبوونی‌
نەخۆشییەکانی پەیوەندیدار لەگەڵ ئەلکول و ھەروەھا زۆربەی تاوان و دەستدرێژیکردن بۆ
سەر منداڵ و ژنان، ئاکامی خواردنەوەی لە ڕادە بەدری ئەلکولە. بەکارھینانی ئەلکول لە
ساڵانی ڕابردوودا نە تەنیا کەم نەبووە بەڵکو دەیان جار (بەتایبەتی‌ لە وڵاتانی
‌دواکوتوودا) چووەتە سەرێ، بۆ نموونە لە ١٥ ساڵی ڕابردوودا خواردنەوەی ئەلکول لە
ھیند %١٧١ و لە ئیندۆنیزیا تا %٥٠٠ چووەتە سەرێ. ئەلکول ساڵانە دەبێتە ھۆی مردنی
پتر لە ٢ ملێیۆ کەس لە دونیادا، کە نزیکەی‌ لە %١٠ ـی تەواوی نەخۆشییەکان و
ئازارەکان پەیوەندیان بە ئەلکولەوە ھەیە. تەنیا لە ئەمریکا ساڵانە ٢٠٠٠٠٠ کەس بەو
نەخۆشیانە دەمرن کە ئەلکول زیانی‌ لێداون. ٢٥٠٠٠ کەسیش ساڵانە لەبەر خواردنەوەی لە
ڕادە بەدەری ئەلکول تووشی چەپبوون و ڕووداوی‌ ھاتوچۆ دەبن. تەنھا لە ئەمریکا ساڵانە
٥٠٠٠٠ کەس بە ھۆی ڕووداوی ھاتوچۆوە گیانی خۆیان لەدەست دەدەن. پێویستە بوترێ خەرجی
ساڵانەی ئەو کێشانەی بە ھۆی سەرخۆشییەوە ڕوو دەدەن لە وڵاتی ئەمریکا زیاتر لە ٣٠٠
بلیۆن دۆلارە

ھەرچەندە خواردنەوەی ڕۆژانە پێکێک ئەلکول بۆ ژنان و یەک تا دوو پێک بۆ پیاوان
دەتوانێ کارتێکردنێکی باشی لەسەر کاری دڵ ھەبێ و ئاستی نەخۆشیی دەمارەکانی دڵ
بھێنێتە خوارێ، بەڵام خواردنەوەی لەڕادەبەدەر و بە بەردەوامی ئەلکول دەبێتە ھۆی
سەرچاوەی گەلێک لە نەخۆشییە جۆرەبەجۆرەکانی لەش و بیری مرۆڤ لەوانەش:



https://ckb.wikipedia.org/wiki/%D8%AA%DB%95%D9%84%DB%95%D9%81%DB%86%D9%86

تەلەفۆن یان ته‌زده‌نگ (بە ئینگلیزی: Telephone، لە بنەڕەتدا لە وشەیەکی یۆنانی
داتاشراوە) ئامێرێکە کە بۆ گواستنەوەی دەنگ له‌ڕێگای ته‌زووه‌وه‌ بەکاردێت، ئەم
ئامێرە لە لایەن زانای بە ڕەگەز ئیتاڵی ئەنتۆنیۆ مێوچیەوە دروست کراوە ھەرچەندە
زۆربەی خەڵک داھێنانی ئامێرەکە دەدەنە پاڵ زانا گراھام بێل.

یەكەم (Microphone) : نێرەرێكی دەنگیە كە دەنگی قسەكەر دەگۆڕێت بۆ شەپۆلی
كارۆموگناتیسی و پێكهاتەیەكی سادەی هەیە كە تەنها پێكدێت لە وردەی كاربۆنی لەناو
پێكهاتەیەكدایە كە یەكێكە لەجەمسەرەكانی وایەرەكەیە و دەجوڵێت هۆكاری جوڵەكەشی
دەگەڕێتەوە بۆ ڕوبەرێكی تەنكی بزۆك بەهۆی دەنگەوە كە ناودەبرێت بە (Diaphragm)
جەمسەری دووەمی وایەرەكەیە و كاتێك دەنگێك بەرەو ڕووی دێت دەنكە كاربۆنیەكان
دەلەرێنێتەوە بەپێ ی بڕی دەنگەكە واتا بەرز و نزمی دەنگەكە و ئەو لەرەیەش دەبێتە
زیاد كەم كردنی توانای ئۆمیە وە مامەڵەكردن لەگەڵ زیادكردن و كەم كردنی بڕی
بەرگریەكەی ئەمەش وای لێ دەكات ووزەی تێپەڕ بوو زیاد و كەم بكات ئەم زیاد و كەم
كردنەش بریتی دەبێت لە شەپۆلە دەنگیەكە . دووەم (Speaker) : وەرگرێكی دەنگیە
بەپیچەوانەی نێرەرەوە ئیش دەكات بەوەی ڕاستەوخۆ شەپۆلی كارۆموگناتیسی دەگۆڕێت بۆ
دەنگی مرۆڤ واتا دەنگە نێراوەكە ، هاوشیوەی گوێ ی مرۆڤ تەبڵەیەكی هەیە بەپێ ی دەنگ
دەلەرێتەوە ، پێكهاتەكەشی بریتیە لە ناواخنێكی موگناتیسی كە دوو هەڵپێچراوی كانزایی
بە پیچەوانەی یەكەوە لەخۆگرتووە كە هەر یەكێكیان جەمسەرێكی وایەرەكەی پێوە پەیوەست
كراوە كەلەبەرانبەریدا پێكهاتەیەك هەیە پێ ی دەوترێت (Armature) كە لەكاتی پێ
گەشتنی دەنگەكەدا تەشویش ناهێڵێت و كارێك دەكات دەنگەكە با پاكژی بگاتە گوێ لە
ناویشدا هەردوو وایەرەكە دراون لەیەك . سێیەم (Hook switch) : سویچێكەش كە ڕێ بە
دروستكردنی پەیوەندیەكە دەدات یاخود ڕای دەگرێت تەنها بە بەرزكردنەوەی یاخود
دانانەوەی هاندەكە ، جگە لەوەش بە بەرزكردنەوەی هاندەكە ئەو زەنگە ئاگاداركردنەوەش
دەبرێت كەلەهەموو ئامێرێكی تەلەفوندا پەیوەستكراوە بە هاندەكەوە ، ئەم سویچەش پاش
ماوەیەكی كەم لە داهێنانی تەلەفون لەلایەن زانای هەنگاری (Tivadar Puskás) لە ساڵی
1892 دا بۆی زیاد كرد و كردی بە دەروازەیەك بۆ چونە ناو تۆڕەكە یاخود پچڕاندنی
تۆڕەكە . چوارەم (Frequency Generator) : پێكهاتەیەكی بنەڕەتە لە تەلەفۆنداو بۆ
كاری پەیوەست بوون لەسەرەتادا (Rotary) بوو كە بازنەیەكی پێوانەكراوە ژمارەكان
بەسوڕاندنی ئەو بازنەیە داغڵ دەكرا و بۆ دەست نیشانكردن و ئاراستەكەردنی
پەیوەندیەكە تەنها ڕێگا بوو بەڵام ئێستا بوو بە (Button) دوگمەی ژمارەكان كە
بۆردێكە كە لە دوگمە پێكهاتووە بۆ جیبەجێكردنی دەست نیشانكردنی لەرەلەرێك كە ئێمە
بە داغڵكردنی ژمارەیەكی دیاری كراو جێ بەجێ ی دەكەین .

پێنجەم (Hybrid coil) : سێ هەڵپێچراون لەسەر سێ ناواخنی جیاواز كە كاریگەریەكی
ئێجگار گەورەیان هەیە لە ئامێری تەلەفۆندا بەوەی ڕێ دەدات بە بەكارهێنەر لەیەك
كاتتدا قسەبكات و گوێشی لە قسە بێت واتا (Full duplex) ە ، ئەم پێكهاتەیە هەر بە
بواری كارۆموگناتیسی كاردەكات و هەردوو هێڵی هاتوو ڕۆشتووی تێدا كۆدەكرێتەوە و
دەكەویتە نێوان وەرگر و نێرەرەوە ، كاتێك ئەم پێكهاتەیە بوونی نەبێت ئەوا دەنگی
قسەكەر ڕاستەوخۆ دەگەڕیتەوە بۆ گوێ ی خۆی ناهێلیت دەنگی بەرانبەر بگات پێت . شەشەم
(Ringer) : پێكهاتەیەكی ترە لە تەلەفۆندا كە لەڕاستیدا گرنگیەكی تایبەتی هەیە بەڵام
پێكهاتەیەكی سەرەكیش نیە ئەویش زەنگ لێدەرێكە كە بازنەیەكی كارەبایی سادەی هەیەو بە
تەزوێكی كەمی (AC) چالاك دەبێت لە كاتێكدا كە كەسێك ئەو ژمارەیەی تۆی داخڵ كردبێت
بێگومان ژمارەكەش لەرەلەرێكە كە زەنگەكەی لەسەر چالاك دەبێت و بەهەڵگرتنی هاندەكە
كۆتایی دێت .



https://ckb.wikipedia.org/wiki/%D8%A8%DB%8C%D8%AA%DA%B5%D8%B2

بیتڵز (بەئینگلیزیی: The Beatles، داتاشراوە لە beat و beetles ـەوە)، گرووپێکی
بەریتانی مۆزیکی لەجۆری رۆک بوو، لە لیڤەرپووڵ درووست بوو لەساڵی ١٩٦٠، دواتری بوو
بە ناسراوترین و سەرکەوتووترین گرووپی مۆزیکی لەمێژووی مۆزیکدا. بیتڵز، پێک ھاتبوو
لە جۆن لینۆن (گیتار، ریتم، گۆرانیی گووتن)، پۆڵ مککارتنی (باس گیتار، گۆرانی
گووتن)، جۆرج ھاریسن (گیتاری سەرەکی، گۆرانی گووتن) و رینگۆ ستار (تەپڵ، گۆرانی
گووتن). ناوبانگی بیتڵز لەو کاتەوە دەستی پێکرد کە دیاردەی "بیتڵمانیا
(Beatlemania)" یان (ھۆس دە بیتڵز) دەرکەوت، کە وای کرد کاریگەریی بیتڵز نەک ھەر
لەسەر ئاستێکی میللی و ناوخۆیی بێت، بەڵکو بووە ھۆی سەرھەڵدانی چەندین شۆڕشی
کۆمەڵایەتی و رۆشنبیریی لە شەستەکاندا.



https://ckb.wikipedia.org/wiki/%D8%A8%D9%86%DA%BE%DB%95%D9%86%DA%AF%DA%B5

بنھەنگڵ یان بنباخەڵ (بە ئینگلیسی: Armpit یان Axilla یان Underarm یان Oxter)
ناوچەیەکە کە لەوێدا باسک و شان بەیەکە ئەگەن.

تووکی رەشی بنھەنگڵ ھەروەک تووکەبەر لە کاتی پێگەیوییدا (باڵخ بوون)، ئەڕوێ و زیا
ئەکات، ئەم تووکە لە ھەر دوو رەگەزی نێر و مێ دا یەکسانە. شێوازگەلێکی زۆر و جیاواز
بۆ پاک کردنەوەی بنھەنگڵ لە تووک ھەیە کە باوترین شێواز کەڵک وەرگرتنە لە تیغ
(تیخ،تێخ ،گوێزان). ھەروەھا شێوازی "ئێپیلاسیۆن" (بە ئینگلیسی:epilation یان
depilation) شێوازێکی پێرفێشناڵ و گرانە بەڵام ئاکامێکی باشتری ھەیە. لە کلتووری
مودێڕندا تاشینی بنھەنگڵ لەبەر ھۆکاری جوانیناسی باوتر بۆتەوە.

ئەم ھۆکارە پێوەندی بە ھەلومەرجگەلێکی جۆراوجۆرەوە ھەیە، بۆ نموونە مردنی خانەکانی
پێست بە ھۆی عارەق کردنی زۆر و خاوێن و پاقژ نەکردنی بنھەنگڵ.

پاک و خاوێنی بنھەنگڵ لە لای زۆربەی مرۆڤەکان یەکێکە لە مەرجەکانی چێژوەرگرتن لە
جووتبوون، بنھەنگڵ یەکێکە لەو ئەندامانەی جەستە کە ھەندێک لە مرۆڤەکان
(فێتیشیزمەکان) (بە ئینگلیسی:Fetishism )[١] وەک بەشێکی سێکسی و چێژھێنەر چاوی
لێئەکەن. ھەندێک لە مرۆڤەکان (زیاتر کوڕ) کە پێیان ئەوترێ بنھەنگڵخوازەکان (بە
ئینگلیسی:axillism) حەزیان لە خوارد و لێسانەوە و ماچ کردن و بۆن کردنی بنھەنگڵی
کچانە.



https://ckb.wikipedia.org/wiki/%D8%A8%D8%A7%D9%84%DB%95

بالە یاریەکی بەکۆمەڵە لەھەر تیپێکدا ٦ یاریزان لەنێو یاریگادا ئامادەدەبێ بۆ
یاریکردن ، بۆیەکەمینجار یاری بالە چووە ڕیزی یاریەکانی ئۆڵەمیاد لەساڵی ١٩٦٤ز بوو
، وە ئەم یاریە ھەردوو ڕەگەزی نێر و مێ ئەنجامی دەدەن

مێژووی یاری بالە دەگەڕێتەوە بۆ ساڵی ١٨٩٥ز بوو ئەویش لەلایەن مامۆستا و داھێنەر و
دەرھێنەری ئەمریکی ویلیام مۆڕگنەوە پێشنییازکرا کە یاریەک دابڕێژرێت کە تێکەڵەی
یاری تێنس و تۆپی دەست وتۆپی باسکە بێت وە ئەو پێشنیازی ئەوەی کرد یاریگای یاری
دەبێ ١٦ مەتر بێت لە درێژی دا ، وە ئەم پێشنیازی ئەوی کرد کە لەیاری بالە ژمارەی
یاریزانان ئازاد بێت بەڵام نابێ لە ٩ زۆرتر بێت وە لە ٣ کەمتر بێت ، بەڵام
لەئێستادا زۆرینەی پێشنیازەکانی ویلیام مۆرگن بەھۆی بەرەوپێشچوونی یاریەکە بەڵام
نابێ بیرۆکەکانی ویلیام بەھەڵە دابنرێت بەڵکوو زۆرینەشیان لە ئێستادا بەکاردەھێنرێن



https://ckb.wikipedia.org/wiki/%D8%A6%DB%95%D8%B3%D8%AA%DB%8E%D8%B1%DB%95

ئەستێرە لە مانا بەربڵاوەکەیدا ھەر تەنێکی ئاسمانی ئەگرێتەوە کە بە شەو لە ئاسماندا
ئەبینرێ ، جگە لە مانگ ، ھەروەھا ئەستێرە گەرۆکەکانیش ئەگرێتەوە ئەو ھەسارانەی کە
خۆیان تیشک دار نین ، لە گەردوونناسیشدا مەبەست لە ئەستێرە : ھەر تۆپەڵەیێکی گازی
ڕووناک کەرەوەیە ، کە خاوەنی گەرمیێکی پلە بەرزبێت . لە مانا گەردوونیەکەشدا ،بە
ئەستێرە ئەوترێ ئەستێرەی چەسپاو ، چونکە لە کۆندا ، وا گریمانە ئەکرا کە
گەڕەستێرەکان چەسپاو و جێگیرن لە ئاسماندا ، بە پێچەوانەی ئەستێرەی گەڕۆک . ھەروەھا
خۆریش بە ئەستێرە ئەژمێردرێ ، چونکە ئەستێرەکان لە قەبارە و گەورەییدا جیاوازن و لە
گەردوونیشدا ئەستێرەی وا ھەن کە لە خۆر بچووکترن و ھی واش ھەن کە زۆر لە خۆر
گەورەترن بۆیە خۆریش ئەستێرەێکە لە نێوان بلیۆنەھا ئەستێرە لە نێو کەشکەشان و
گەردوون بە گشتی .

ئەستێرە بە زۆر قۆناغ تێئەپەرێت ، بەر لەوەی کە لە ناوبچێ ، یان بتەقێتەوە ئەڵێن کە
نزیکەی ٧٠%ی بەرگی گازی خۆر پێک ھاتووە لە ھایدرۆجین و ٣٠% لە ھیلیۆم ، بەڵام لە
ناخی خۆردا ئەم ڕێژەیە ئاوەژوو ئەبێتەوە . زانایان وای بۆ ئەچن کە ھایدرۆجین لە
ناخیدا ڕووبەڕووی پەستان و تەوژمی بەرز ئەبێتەوە ، کە دەبێتە ھۆی جیابوونەوەی
ئەلیکترۆن لە ناوکەکانیان ، کەوا لە ھایدرۆجین ئەکات ، تەنھا لە ناوک پێکبێت و
ناوکی ھایدرۆجینەکەش ئەگۆڕدرێ بۆ ناوکی ھیلیۆم، کە ناو ئەنرێ بە (combution) ،وە
ئەم ھێزەش کە لە گۆڕانەکەدا دروست ئەبێت ، ئەگواسترێتەوە بۆ ڕووی سەرەوە ، بە دوو
ڕێگا یەکێکیان ئەمێنێتەوە ملیۆنەھا ساڵ ئەوەی تریشیان خێراترە ،ھێزە دروست بووە کەش
لە گۆڕانەکە لە نگەری ھێزە گەورەکەی خۆرە ، و خۆریش بەردەوام ھایدرۆجینەکە
بەکارئەبات تا ئەوکاتەی ھیچ لە ئەمبارەکەدا نامێنێ ، لەگەڵ ئەمەش کە لە ناخیش دا
پشت ئەبەسترێ بە ئەمباری ڕووی سەرەوە لە کردارەکەدا ، چونکە بە نەمانی
ئەمبارکراوەکە خۆر دەست ئەکا بەدرێژ بوونەوە ، لەژێردەستی ھێزی کێشکردن ، گەورەئەبێ
تا زاوە و زوھرا و زەوی ئەسوتێنێ تا ئەگاتە بارام و پاشان سپی ئەبێتەوە ، و
ڕووناکیەکەی دەرئەچێ تا ئەو کاتەی ئەکوژێتەوە و لە ناوئەچێ بۆ ھەتا ھەتایە ئەمە
قسەی زانایانە بەڵام ھەموو ئەستێرەێکی بچووک یان وەک خۆر ھەمان قۆناغ و گەشەسەندنی
ئەبێ تەنھا ئەستێرە گەڕۆکەکان نەبێ ، کە ئەتەقێنەوە بەمەی کە پێی ئەوترێ
(supernova) دەرئەنجامی ئەم تەقینەوانەش لە ئەستێرەیێکەوە بۆ ئەستێرەیێکی تر
ئەگۆڕدرێ ، ئەستێرەی وا ھەیە ئەمێنێتەوە و ھی واش ھەیە ئەبێتە دەلاقە و شتێکی ڕەش
یان ئەبێتە ئەستێرەیێکی تر سەر لەنوێ.



https://ckb.wikipedia.org/wiki/%D8%A6%DB%8C%D9%85%D9%BE%D8%B1%D8%A7%D8%AA%DB%86%D8%B1%DB%8C%DB%95%D8%AA%DB%8C%DB%8C_%DA%95%DB%86%D9%85%DB%8C

ئیمپراتۆریی ڕۆم ( بە ئینگلیزی: Roman Empire بە عەرەبی: الإمبراطوریة الرومانیة بە
لاتینی: Imperium Romanum) لە سەدەی سێیەمی پێش زایینیدا دامەزرا و تا سەدەی پێنجی
زایینی لە ئەوروپای ڕۆژئاوا بەردەوام بوو ، ئەو ئیپراتۆریەتە بوو کە گەیشتە ئەوپەڕی
توانا و بەھێزی خۆی و فراوانبوونی ناوچەکانی ، ئەمەش لە کۆتایی سەدەی یەکەم و
کۆتایی سەدەی دووەمی زایینیدا بوو . ئیمپراتۆریەکە لەو ماوەیەدا ئەوروپای ڕۆژئاوا و
بەلقان و ئاسیای بچووک و وڵاتی شام و میسر و لیبیا و تونس و جەزائیر و مەغریبی لە
خۆگرت و قەڵەمڕەویشی تا ئێران و ھیند و سوودان و گەلە جەرمەنیەکانی ڕۆژھەڵاتی ڕاین
و باکووری دانوب چوو.



https://ckb.wikipedia.org/wiki/%D8%A6%DB%8C%D8%A8%D9%86_%D8%B3%DB%8C%D9%86%D8%A7

ئیبن سینا (بە ئینگلیزی: Ibn Sīnā ، بە لاتینی: Avicenna ، بە عەرەبی: ابن سینا ،
بە فارسی: پورسینا) یان (کوڕی سینا) زانایەکی گەورەی موسوڵمانی فارسی
بوو.[٢][٣][٤][٥] ناوی تەواوی (ئەبو عەلی حسێن کوڕی عەبدوڵڵا کوڕی سینا)یە، لە
ڕۆژئاوادا بە (Avicenna) ناسراوە، لە ساڵی ٩٨٠ز لە شاری ئەفشانش لە نزیک شاری
بوخارا (ئوزبەکستانی ئێستا) لە دایکبووە.[٦][٧] زمانی دایکی ئبین سینا فارسی بووە.
خوێندنی سەرەتایی لە بوخارادا بووە. لە ھەموو تەمەنێکیدا بلیمەتی ناو بلیمەتەکان
بووە.

ئیبن سینا، ئەو فارسەی کە تەواوی ژیانی لە ناوچەکانی ڕۆژهەڵات و ناوەڕاستی ئێران
بەسەربرد، لە بوخارا لەدایکبووە، لەو شوێنەی کە سەرەتایترین خوێندنی تیایدا وەرگرت
لە ژێر چاودێری باوکیدا. هەر لەبەر ئەوەی ماڵی باوکی شوێنێک بوو بۆ چاوپێکەوتنی
پیاوە ڕۆشنبیرەکان، ئیبن سینا هەر لە سەرەتای منداڵییەوە توانی سوود وەربگرێت لە
هاوڕێیەتی کردنی مامۆستا دەرکەوتووەکانی ڕۆژگاری خۆی. منداڵێکی پێگەیشتوو بوو بە
بیرێکی دەگمەنەوە، کە بە درێژایی ژیانی پارێزگاری لێکرد.[٨]

ئەمیری دەوڵەتی سامانی (نوح کوڕی مەنسوور) کاتێ عەبدوڵای کردە والی شاری بوخارا،
عەبدوڵاش خۆی و خێزانی چوونە ئەوێ کە ئەوکات ئیبن سینا تەمەنی ٥ ساڵان بوو،[٩] لەوێ
لە نێو کۆشکێ لە کۆشکەکانی ئەمیر نوح نیشتەجێ بوون. ئەوکات بوخارا شارێکی زۆر جوان
و دڵگیر و کراوە و خۆش بووە، ناسراو بوو بە زۆری بینا و کۆشک و مزگەوت و کێڵگە و
باخچەی ڕازاوە. کوڕەکەی عەبدوڵا، ئیبن سینا بنیاتی سەرەتاکانی زانستی خۆی لەو کۆشکە
دەست پێکرد، بەوەی هەموو شەوێ لە دوای نوێژی عیشا پۆلی زانایان و زمانزانان و
فەقیهو قوتابیان کۆدەبونەوە لە ماڵی عەبدوڵا و ئاڵوگۆڕ و گفتوگۆی زانستی خۆیان
دەکرد تا درەنگانێکی شەو بە چەندین گفتوگۆی زانستی زمان و گەردوون و ژیری کە ئەم
جۆرە دانیشتنانە کاریگەرییەکی گەورەیان لەسەر بیری ئیبن سینا دانا کە هەر لە
سەرەتاوە هەوڵی بیرکردنەوە و تێڕامان بێتەوە لەسەر کەسەکان و هەڵسوکەوتیان و بیریان
و تێرابمێنێ لە سروشت و دەوروبەرەکەی و گیانداران و ڕووەک. تاکو کۆمەڵێک پرسیاری لا
گەڵاڵە بێت و بە شوێنیانا عەوداڵ بێت، هەروەها ئەمە هەلێک بوو تاوەکو لەم ڕێگەیەوە
بەشێک لەو پرسیارانەی کە مێشکیدا دەهاتن وەڵامەکەیانی دەست بکەوێت و بەمەش بیر و
فیکری بەرەو پرسیاری قوڵتر و قوڵتر بڕوات. خاڵێکی تر لەو سوودانەی کە ئیبن سینا بە
دەستی هێنا لەم جۆرە گفتوگۆی شەوانەیە ئەوەبوو کە زیاتر هەوڵی فێربوونی زانست بدات
و فێری شێوازی قسەکردن بێت لەلایەک و لەلایەکی دیکەشەوە فێری چۆیەتی پرسیارکردن
بێت.[١٠]

ھەر لە منداڵیەوە زیرەکی و لێھاتوویی خۆی پیشانداوە و لە تەمەنی دە ساڵیدا
شارەزاییەکی زۆر باشی لە قورئان و زمانی عەرەبیدا پەیداکردووە. لە ماوەی شەش ساڵی
داھاتوی تەمەنیدا ژیانی خۆی تەرخان کرد بۆ (شەریعەتی ئیسلامی، فەلسەفە، زانستە
سروشتیەکان و لۆجیک). بەخوێندنەوەی بەرھەمی فەلسەفە یۆنانیەکان و موسوڵمانان و
سەرچاوەی تری فەلسەفی دەستی بە خوێندنەوە و لێکۆڵینەوەی فەلسەفی کردووە. ھەروەھا
بابەتی لۆجیک و چەند بابەتێکی تری جیاوازی لە لای ئەبو عەبدوڵڵا ناتیلا فەیلەسوفی
بەناوبانگی ھاوسەردەمی خۆی خوێندووە. لە بابەتی لۆجیکدا بە ڕادەیەک بلیمەت بووە ،
توانیویەتی ئەو بابەتە بۆ مامۆستاکەی ڕوون بکاتەوە. لە زانستی سروشتی و پزیشکیشدا
مامۆستای نەبووە. لە کاتێکدا ھێشتا لاو بوو ، ئەوەندە شارەزایی لە بابەتی پزیشکیدا
پەیدا کردبوو کە ناوبانگی بە ھەموو لایەکدا بڵاوبووبویەوە. کاتێک تەمەنی شازدە ساڵ
بووە گەلێک لە پزیشکە بە ناوبانگەکان لە ژێر ئاڕاستەی ئەودا کارەکانیان ئەنجامداوە.
لە تەمەنی حەڤدە ساڵیدا توانی چارەسەری نەخۆشیەکی پاشای بوخارا نوح ئیبن مەنسور
بکات [١١]، نەخۆشیەک بوو کە ھەرچی پزیشکە بەناوبانگەکانی ئەو سەردەمە بوو لە
چارەسەرکردنی بێ ھیوا بوون. لە دوای چارەسەرەکەی ، پاشا ویستی پاداشتی بداتەوە ،
بەڵام ئەو پزیشکە لاوە ھەموو داواکارییەکی ئەوە بوو ڕێگەی پێبدات کتێبخانە
تایبەتیەکەی پاشا بەکاربھێنێت کە گەلێک کتێبی زۆر دەگمەن و تایبەتی تێدا بوو.

لە دوای مردنی باوکی ، ئەبو عەلی شاری بوخارای بەجێھێشت و ڕووی کردە شاری جورجان و
لەوێ شای خەوارزم پێشوازی لێ کرد. لەوێ چاوی کەوت بە ئەبو ڕەیحانی بیرونی کە
کەسایەتیەکی بەناوبانگی ھاوسەردەمی خۆی بوو. دواتر ڕۆشت بەرەو ڕەی لە ئێران و
لەوێشەوە بەڕێکەوت بۆ شاری ھەمەدان ، کە لەوێ کتێبە بەناوبانگەکەی یاسا لە پزیشکیدا
(القانون فی الطب) ی نووسی. لە ھەمەدان توانی چارەسەری نەخۆشیەکی پاشای ھەمەدان
شەمس دەولە بکات.

ئیبن سینا بەناوبانگترین پزیشک و فەیلەسووف و ئینسایکلۆپیدیست و بیرکاریناس و
گەردوونناسی سەردەمی خۆی بووە. بەشداری سەرەکی ئیبن سینا لە بواری زانستی پزیشکیدا
بریتیە لە کتێبی قانون (القانون في الطب) کە لە ڕۆژئاوادا بە (The Canon of
Medicine) ناسراوە کە ئەم کتێبەی لە ساڵی ١٠٢٥ دا تەواوکردووە ، هەروەها ئەم کتێبە
پێکهاتووە لە ئینسایکڵۆپیدیایەکی دەرمان لە پێنج کتێبدا.[١٢] نوسخەی عەرەبی کتێبی
(القانون) لە ڕۆما دا لە ساڵی ١٥٩٣ز لە چاپدراوە و بەمەش یەکێکە لە سەرتاییترین ئەو
کتێبە عەرەبیانەی کە بە چاپگەیەنراوە.[١٣] ئەم کتێبە لە سەدەی دوازدەی زایینیدا
وەرگێردراوەتە سەر زمانی لاتینی. تاوەکو نزیکەی نیوەی سەدەی پازدەیەمی زایینی ئەم
کتێبە پازدە جار بە لاتینی و یەک جاریش بە زمانی عیبری بە چاپ گەیەنراوە. لەم
ساڵانەی دواییدا بەشێکی لێ وەرگێڕدرایە سەر زمانی ئینگلیزی. لە سەدەی دوازدە تا
حەڤدە کتێبی القانون وەک ڕێبەری سەرەکی پزیشکی بەکارھێنراوە ، وەک باسیش دەکرێت
کاریگەری زۆری کردووەتە سەر لیۆناردۆ داڤینچی.

القیفتی ووتویەتی ئیبن سینا (٢١) کتێبی سەرەکی و ( ٢٤) کتێبی لاوەکی لەسەر
بوارەکانی فەلسەفە ، پزیشکی ، ئایینناسی، ئەندازەزانی و گەردوونناسی و سەرجەم
بوارەکانی تر نوسیوە. بەڵام لە سەرچاوەیەکی تردا برۆکل مان پێی وایە ئیبن سینا (٩٩)
کتێبی ھەیە، (١٦) کتێبیان لەسەر پزیشکی ، (٦٨) یان لەسەر ئایینناسی و مێتافیزیک ،
(١١) یان لەسەر گەردوونناسی و چواری دیکەیان لەسەر شیعرن. زۆرترینی کتێبەکانی بە
زمانی عەرەبی نووسیوە.

دکتۆر ویلیام ئۆسلەر لەبارەی ئەم کتێبەوە دەڵێت : "کتێبێکی زۆر بەنرخی پزیشکیە و
ماوەی مانەوەی وەک کتێبێکی سەرەکی لە ھەموو کتیبێکی تری پزیشکی زیاتر بووە."
(القانون في الطب) ئینسایکڵۆپیدیایەکی زۆر گەورەیە کە زیاد لە ملیۆنێک ووشەی لە
خۆگرتووە. ئەو کتێبە زۆرینەی زانیارییە پزیشکیە کۆنەکان و سەرچاوە ئیسلامیەکانی ئەو
سەردەمەی پاراستووە. بەھۆی لێکۆڵینەوەی سیستەماتیکی کتێبەکە و کامڵی و نرخ و
گەورەییەوە ، القانون توانی شوێنی کتێبەکانی (ئەبوبەکر ڕازی و عەلی کوڕی عەبباس
مەجوسی و تەنانەت کارەکانی گالین)یش بگرێتەوە و بۆ ماوەی شەش سەدەش بە باڵاترین
کتێبی پزیشکی بمێنێتەوە.[١٤] لەگەڵ ئەوەی ھەموو زانین و زانیاریە پزیشکیە
بەردەسەکانی ئەو کاتەی پێکەوە کۆکردووەتەوە ، کتێبەکەی بە کردار و داھێنانە
تایبەتیەکانی خۆی دەوڵەمەند کردووە. ناسینەوە و ناساندنی سروشتی ھەندێ نەخۆشی درمی
وەک دەردەباریکە و سیل ، دابەشکردنی نەخۆشی بە پێی توشبونیان لە ڕێگەی ئاو و خاکەوە
و ھەروەھا کاریگەری سایکۆلۆجیا و تەندروستی لەسەر یەکتری لە کردار و داھێنانە
ڕەسەنەکانی ئیبن سینان.

سەڕەڕای ئەوەی کە کتێبەکەی شێوازەکانی زانستی دەرمانسازی باسکردووە ، زیاد لە (٧٦٠)
جۆر دەرمانی باسکردووە و ناساندوونی و باسی شێوازی بەکارھێنانیان و کاریگەریەکانیشی
کردوون. کتێبەکەش بووەتە باشترین و ڕاسترین سەرچاوەی پزیشکی ئەو سەردەمە. ھەروەھا
ئیبن سینا یەکەمین کەسە کە باسی نەخۆشی ھەوکردنی پەردەی مێشکی کردووە و بەشداریەکی
گەورەشی لە بابەتی توێکاری (زانستی پێکھاتنی لەش) و نەخۆشی ژنان و تەندروستی
منداڵاندا کردووە. ئیبن سینا پێی وابووە پەیوەندیەکی زۆر نزیک لە نێوان ھەستەکان و
بارودۆخی فیزیکیماندا ھەیە و ھەستی بەوە کردووە کە مۆسیقا کاریگەریەکی بێ ئەندازەی
لەسەر لایەنی دەروونی و فیزیکی مرۆڤی نەخۆش ھەیە.

ئیبن سینا لەم کتێبەدا (القانون فی الطب)دا لە بەشی پێنجەم بە ناوی (کرمەکانی
ڕیخۆڵە) باسێکی دوور و درێژی لە بارەی ھۆکارەکانی دروستبونی کرمی لول پێچەوە (بە
عەرەبی: الدودە المستدیرە) نوسیوە، کە لە زانستی ئێستادا بە الإنکلستوما دێت .
مامۆستا دکتۆر محەممەد خەلیل عەبدولخالق لە بارەی ئەم کتێبە و گرنگیەکەی لە گۆڤاری
الرسالەدا نوسیویەتی:(ئەوەی ئیبن سینا باسی لێوە کردووە لە بارەی کرمی لول پێچەوە و
زانستی ئێستا پێی دەڵێن (الإنکلستوما)، لە ڕۆژئاوا ٧٠٠ ساڵ دوای ئیبن سینا لەلایەن
(دوبینی) پزیشکی ئیتاڵیەوە ساڵی ١٨٣٨ز دۆزرایەوە، کەوا جۆرە کرمێک لە ڕیخۆڵەدا
دەژی...)، پاشان بەردەوام دەبێت و دەنوسێ: "دامەزراوەی روکلفری ئەمریکی ھەستا بە
کۆکردنەوەی ھەموو ئەو کتێبانەی کە لەبارەی نەخۆشیەکانەوە نوسراون، پاش پۆلێن
کردنیان و سەیرکردنیان بەپێی باسکردنی زۆرترین نەخۆشی کتێبەکانیان ڕیز کرد و یەکەمی
ئەم ڕیزبەندیەش کتێبەکەی ئیبن سینا بوو کە زۆرترین نەخۆشی تێدا دەست نیشانکرابوو لە
نێو ھەموو ئەو کتێبانەی کەلە جیھاندا لەبارەی زانستی پزیشکیەوە
نوسراون".[١٥][١٦][١٧]

ئینسایکڵۆپیدیا فەلسەفیەکەی ئیبن سینا کە ناوی کتێبی شیفا (کتاب الشفا) بە ئینگلیزی
(The Book of Healing) یە کارێکی عەقڵی زۆر گەورە و کاریگەرە کە ڕووبەرێکی گەورەی
لە مەعریفە گرتووەتەوە ھەر لە فەلسەفەوە تا دەگات بە زانستە ئەزموونی یەکان. ئەو
ئەو ڕووبەرە گەورەیەی بەم شێوەیەی خوارەوە دابەش کردووە:

ئایدیا و بۆچوونە فەلسەفیەکانی ئبین سینا لە کەلتوری ئەرستۆیی و ئایدیای نیۆ
ئەفلاتوونیەکان و فەلسەفە و ئایینناسی ئیسلامی پێک ھاتووە.

ھەروەھا ئیبن سینا لە بوارەکانی بیرکاری ، فیزیا ، مۆسیقا و چەند بوارێکی تردا
بەشداریەکی بەرچاو و کاریگەری ھەبووە. ژمارەیەک لێکۆڵینەوەی گەردوونناسی ئەنجام
داوە و ئامێرێکی وردکاری داھێنا بۆ ئەوەی وردکاری و دەقیقی ئامێری خوێندنەوەکان
زیاد بکات.

لە بواری فیزیاشدا بەشداری و داھێنانەکانی لە لێکۆڵینەوە لە جۆر و شکڵە جیاوازەکانی
وزە ، گەرمی ، ڕووناکی و میکانیک ، و ھەندێ چەمکی وەک ھێز ، بۆشایی و بێ سنوری
پێکھاتووە. ھەروەھا پەیوەندی نێوان جوڵە و کاتی ڕونکردووەتەوە و لێکۆڵینەوەشی لە
سەر ھێزی کێشکردن کردووە.

لە بواری مۆسیقاشدا بەشداریەکانی بریتی بوو لە بەرەو پێش بردنی کارەکانی فارابی ،
لەگەڵ ئەوەشدا زانیاریەکانی زۆر لە پێشتریش بووە لەو زانیاریانەی لەو کاتەدا لە
شوێنەکانی تر لەسەر ئەو بابەتە ھەبووە.

لە بواری کیمیاشدا باوەڕی بە گونجاوی (شیان)ی گۆڕانە کیمیاییەکان نییە چونکە باوەڕی
وابوو ماددەکان لە کرۆک و بنەڕەتیان دا جیاوازن. ئەم بۆ چوونەشی بە تەواوی
پێچەوانەی بۆچوونە باوەکانی ئەو کاتەی خۆی بووە. لێکۆڵینەوە نوسراوەکانی لەسەر
کانزاکان سەرچاوەیەکی زۆر سەرەکی بوون بۆ ئینسایکڵۆپیدیای زەویناسی مەسیحییەکانی
سەدەی سیازدەیەم.

ئیبن سینا گرنگی زۆری داوە بە زانستی کیمیا، بە سوود وەرگرتن لەو پێشینانەی کە
هەبوون لە زانایانی کۆنی عەجەمی و زانایانی شارستانیەتی ئیسلامی لەوانە بۆ نموونە
جابیر کوڕی حەییان. بۆ ئەو مەبەستەش هەستا بە تێکەڵکردن و کارلێک کردنی ماددە
جیاوازەکان و دروستکردنی ماددەیەکی سوودبەخش لێیان. ئیبن سینا زیاتر کاری کیمیایی
بۆ بوارەپزیشکییەکەی بەکاردەهێنا تاوەکو لەو ڕێگایەوە گیراوەیەکی باش و ماددەیەکی
باش بەرهەم بهێنێت و چارەسەری نەخۆشییەکانی پێ بکات، بەهۆی ئەمەشەوە شارەزاییەکی
باشی هەبوو لە کاری (دڵۆپاندن و کارلێک کردن و سەرخستن و لێکدان و پاڵاوتن) هەروەها
ڕێگایەکی نوێشی تاقیکردەوە لە بەرهەم هێنانی زێو و زێڕ.[١٨]

ئیبن سینا یەکێکە لە بەرزترین فەیلەسووفە باوەڕدارەکان و لە هەموو کەس زیاتر لە
فارابی دەچێت سەبارەت بە فەلسەفەی بوون، گرنگترین دانراوێکیش لەم بوارەدا نووسینی
پەیامی (حي بن یقضان) واتە (زیندووی بێدار) بە نووسەری یەکەمی ئەم بیرۆکەیە
دادەنرێت، جگە لەمەش خاوەنی داڕشتنی تیۆری زانین (المعرفة)یە.

تیۆریەکەی بە (بوون) دەست پێ دەکات. بەپێی ڕای ئیبن سینا (وجود) یان (بوون) یان
(Existence) لە عەقڵی کارای سەرەتا و یەکەمەوە (خودا) دەست پێدەکات، پاشان
قۆناغەکانی تری بوون بە دوایدا دێن بە ڕادەیەک هەر قۆناغێک لە خوار پلە و پایەی
قۆناغی پێش خۆیەوە دێت. یەکەم پلەی بوون فریشتەکانن، ئینجا تەنەکانی ئاسمان دێن و
هەندێکیان لە هەندێکی تریان بەرزترن، دواتر جیهانی ماددی دێت کە توانای لێبوونەوە و
تیاچوونیان هەیە، پاشان ڕەگەزەکان دێن، ئینجا کانزا ڕووتەکان و دواجاریش بوونەوەرە
زیندووەکان. پێشکەوتووترین بوونەوەری زیندووش بریتیە لە مرۆڤ یان ئادەمیزاد کە
پێویستی بە مانەوە و بەگەڕخستنی تواناکانیەتی تا بژی بە شێوەی کۆمەڵ کۆمەڵ. ژیانیش
لەگەڵ خەڵکیدا پێویستی بە بوونی یاسایەک هەیە نیگای تێدابێ بۆی. ئەو یاسا (نیگا)یەش
مرۆڤ لە عەقڵی یەکەمیش دەستوور و یاسای خۆی دەنێرێ بۆ عەقڵی وەرگر کە لە ڕیزی
پێشکەوتووترین نەوەکانی مرۆڤدایە. ئەوانەش بریتین لە پێغەمبەران و فەیلەسووفەکان.
جیاوازیش لە نێوان ئەم دوو بەرەیە ئەوەیە پێغەمبەر لە ڕێگای ڕاستەوخۆ و بە عەقڵی
یەکەمەوە وەردەگرێ و بێ فێرکردن چونکە هێزە عەقڵیەکانی بە تواناترە لە عەقڵی
خەڵکانی تر.

بەڵام فەیلەسووف توانا عەقڵیەکانی بە دەست دەهێنێت لە ڕێگای فێربوون و هەوڵی
بەردەوامە ئینجا یاساکە (نیگا)کە وەردەگرێ لە عەقڵی کاریگەرەوە کە خودایە. بەم
پێودانگەش مەنتیق دەیسەلمێنێ کەوا چ پێغەمبەران و چ فەیلەسووفان کاریان
ئاڕاستەکردنی کۆمەڵگا و هۆشیارکردنەوەیانە، هەر بۆیە مادام پێغەمبەران تەواوبوون
تاکە کەسێک بۆ ئەم ڕابەرایەتی کردنە فەیلەسووفەکانن. هۆکاری کەوتنە ناو ئەم
هەڵەیەشەوە زانایان بۆ ئەو بۆشاییە گەورەیە دەیگێڕنەوە کە جیهانی ئیسلامی لەو
کاتەدا تێی کەوتبوو لە دۆگمایی و پەرتەوازەیی و مەزهەبگەرایی و لە بەرامبەریشدا
بوونی ئەو هەموو کتێبە فەلسەفیانەی کە باسیان لە گەورەیی و عەقڵگەرایی بیری مرۆڤ
دەکرد، بەڵام ئەمەش ئەوە ناگەیەنێ کە تیۆرەکەی هیچ سوودێکی نەبێت، بەڵکو دەتوانرێت
سوودی باشی لێوەربگیرێ لە ڕووی گرنگی بیرمەندان و فەیلەسووفان بۆ بەڕێوەبردن و
سەرکردایەتی کردنی وڵات بەڵام نەک تەنها لە ڕوانگەی بیری عەقڵی خۆیانەوە بەڵکو
لەبەر ڕۆشنایی قورئان و فەرموودەی خواییەوە.[١٩]

زیاتر لە نیوەی کار و بەرهەمەکانی ئیبن سینا براون و کراون بە هی کەسانی دیکە.[٢٠]
هۆنراوەکانی وا دەردەکەوێت کە بە هەردوو زمانی فارسی و عەرەبی نووسرابن. نموونەیەک
لەوانە کە ئێدوارد گرانڤیڵ برۆون پێی کە هەندێک لە هۆنراوە فارسییەکانی بە هەڵە
کراون بە هی عومەر خەییام کە لە ڕاستیدا ئیبن سینا نووسیونی[٢١] :

سەڕەڕای ئەو کاریگەری و کارە گرنگانەی ، ئێستا لە ڕۆژئاوادا ئیبن سینایان زۆر بە
کەمی لە بیرە و بەشداریە گرنگەکانی لە بواری پزیشکی و ھەستانەوەی ئەوروپادا
بەشێوەیەکی گشتی نازانرێن. بەڵام لەگەڵ ئەوەشدا لە مۆزەخانەی بوخارا، شوێنێک ھەیە
بۆ پیشاندانی ھەندێک لە نوسین و ئامێرەکانی نەشتەرگەریکردن تابلۆی دەستی لە کاتی
چارەسەرکردنی نەخۆشەکاندا. لەدەرەوەی مۆزەخانەکشدا یادپەیکەرێکی زۆر گەورە بۆ ژیان
و کارەکانی ئەو کەسەی کە بە "دکتۆری دکتۆرەکان" ناسرابوو دانراوە. ھەروەھا لە ھۆڵی
بەشی پزیشکی زانکۆی پاریس وێنەکەی بە دیواری ھۆڵەکەدا ھەڵواسراوە.

لە ھەمەدانیشەوە سەفەری بەرەو ئەسفەھان کرد ، ئەو شارەی کە زۆربەی نووسینە کاریگەر
و بەناوبانگەکانی تێدا نووسی. سەڕەرای ھەموو ئەمانە تا لە ژیاندا بوو لە ھەوڵەکانی
بەردەوام بوو بەڵام سەفەر و ھەوڵە عەقلانیەکانی و پشێوی سیاسیی بە تەواوی باری
تەندروستیان تێکدا بوو ، تا لە کۆتاییدا گەڕایەوە بۆ ھەمەدان و لەوێ لە تەمەنی ٥٨
ساڵیدا واتە لە ساڵی (١٠٣٧ز) و لە مانگی ڕەمەزان دا کۆچی دوایی کرد و تا ئێستاش
گۆڕەکەی پارێزراوە. پێش مردنی لەسەر جێگەی مردن سامانەکەی بەخشی بە هەژاران ،
کۆیلەکانی ئازاد کرد و بە درێژایی سێ ڕۆژ پێش مردنی قورئانی دەخوێند.[٢٢]



https://ckb.wikipedia.org/wiki/%D8%A6%DB%86%D9%82%DB%8C%D8%A7%D9%86%D9%88%D9%88%D8%B3%DB%8C_%DA%BE%DB%8C%D9%86%D8%AF

ئوقیانووسی هیند سێیەمین ئوقیانووسی گەورەی سەر زەوییە کە نزیکەی ٢٠% ئاوی جیهانی
لە خۆ دەگرێتەوە.[١]

 ئەفریقای باشوور,  مۆزامبیک,  ماداگاسکار,  French Southern and Antarctic Lands,
 فەڕەنسا (رئونیون),  مۆریس,  Mayotte,  دوورگەکانی قەمەر,  تانزانیا,  سیشێل,
 کینیا,  سۆمالیا,  جیبووتی,  ئێریتریا,  سوودان,  میسر

 میسر (صحرای سینا),  ئیسرائیل,  ئوردن,  عەرەبستانی سەعوودی,  یەمەن,  عومان,
 میرنشینە یەکگرتووە عەرەبییەکان,  قەتەر,  بەحرەین,  کووەیت,  عێراق,  ئێران,
 پاکستان,  ھیندستان,  مالدیڤ,  British Indian Ocean Territory,  سریلانکا,
 بەنگلادیش,  میانمار (میانمار),  تایلەند,  مالیزیا,  ئیندۆنیزیا,  دوورگەکانی
کۆکۆس ,  Christmas Island



https://ckb.wikipedia.org/wiki/%D8%A6%D8%A7%D9%88%D8%A7%D8%B2%D8%AF%D8%A7%D9%86%DB%95%D8%B1

ئاوازدانەر (بەئینگلیزی: Composer) ئەو کەسەیە کە مۆزیک دادەڕێژێت یان دەنووسێت یان
درووستدەکات بەھەموو شێوەکانییەوە، کەواتە مۆزیکناس یان ئاوازداڕێژ ئەو کەسەیە کە
بیر دەکاتەوە و مۆزیک دەنووسێت کە سیستمێکیی بەکێش/ریتمداری دیاریکراو لەخۆدەگرێت،
و دەشێت وەرگێرێک ھەبێت بۆ ئەو ڕیتمانە، کە یان گۆرانیبێژە یان ئەو ئامێرانەن کە
ئادائەکان جێبەجێ دەکەن، ھەروەھا ئەرکی ریزکردنی رەگەزەکانی دەکەوێتە سەر
بەشێوەیەکی کە رووخسارێکی جوانی پێوەدیاربێت. ئەو رەگەزانەش ئەمانە دەگرێتەوە:
لەرینەوە، ئاواز، ڕیتم، تۆن و زەنگی مۆزیکیی. تێگەیشتن و تێروانینەکان لە
ئاوازدانەران لەسەردەمێکەوە بۆ سەردەمێکی تر گۆڕاوە و جیاواز بووە. سەرەتای
ناسینمان و ئاشنابوونمان بە ئاوازدانەر دەگەڕێتەوە بۆ سەدەی چواردەھەم (کۆتاییەکانی
سەدەکانی ناوەڕاست). لەو ماوەیەدا، زۆربەی ئاوازدانەران کارییان دەکرد بۆ کەنیسە
یان بۆ کەسێکی دەوڵەمەند یان بۆ سەرخەرێکی پادشایی/پادشایەک، و زۆر بەکەمی ئەم
کەسانە کاری ترییان نەبووە، زۆرێکییان ھۆنراوەنووس بوون. زۆرێک لەو مۆزیکانەی کە
ئاوازدانەران نووسیوییانە لە سەدەکانی ناوەڕاست و سەرەتاکانی چەرخی ڕێنیسانس (سەدەی
پانزەھەمیی زاینیی)، دەکرێت دەنگەکان یان ئامێرە مۆزیکییەکان جێبەجێیان کردبێت
جێگۆڕکێیانە. زاراوەی ئاوازنووس (ملحن) زۆر جار بەکاردێت بۆ ئاماژەدان بۆ
ئاوازنووسێک کە لاسایی (تقلید) ـێکی رۆژئاوایی مۆزیکی کلاسیک دەکات. و لە مۆزیکی
گەلیی و مۆزیکی فۆلکلۆردا، ئاوازنووس بە نووسەری ئاواز بانگ دەکرێت (لەو کاتەوەی کە
مۆزیک شێوەی گۆرانیی گرتووە بەگشتیی).



https://ckb.wikipedia.org/wiki/%DA%AF%DB%95%D8%B1%D9%85%DB%8C

لە فیزیک و تێرمۆداینامیک دا، گەرمی گوازراوە لە شتێکەوە بۆ شتێک یان لە شوێنێکەوە
بۆ شووێنێکی تر، لە درێژەی کارلێکردنە گەرمایییەکان. گواستنەوەی گەرمی لە ڕێگای
جۆراوجۆر وەکوو: توانای گەیاندنی گرمی، تیشکدان، دیاریدە، لێکخشان، ڕوو دەدا. گەرمی
یەکێک لە تایبەتمەندیەکانی سیستەم یان شتێک نییە، بەڵکوو زۆرتر پەیوەندی بە جۆرێک
کردەوە ھەیە، و لەگەڵ سووڕی گەرمی و گواستنەوەی گەرمی ھاو مانایە.

نیوەی یەکەمی سەدەی نۆزدەیەم، پێشکەوتێکی زۆری لەبارەی چۆنیەتی و ناوەڕۆکی بابەتی
گەرمی دەستکەوت، لەبەروەی کۆتایی سەدەی ھەژدەیەم شۆڕشی پیشەسازی لە ئەمریکا و
ئەورووپا زیادی کرد.

جەیمز کلێرک ماکسۆل یەکێک لەو زانایانە بوو کە لە کتێبەکەی (تیۆری گەرمی) لە ساڵی
١٨٧١ نووسیویەتی گەرمی پەیوەندی بە جوولەی شتەکان ھەیە و پێڕستی بۆ دانا.



https://ckb.wikipedia.org/wiki/%DA%AF%D9%88%DB%8C%D9%86%D8%AA%DB%95%D8%B1_%DA%AF%D8%B1%D8%A7%D8%B3

گۆنتر ڤیلھێلم گراس، شاعیر، نووسەر، ڕۆمان‌نووس، شانۆنامەنووس، پەیکەرساز، وێنەگر و
سیاسەتوان لە ١٦ی تشرینی یەکەمی ساڵی ١٩٢٧ زایینی لە گدانسکی لەهستان لە دایکێکی
کاتۆلیک و بابێکی پرۆتستان هاتووەتە دنیاوە. لەڕۆژی ١٣ی نیسانی ٢٠١٤ کۆچی دوایی کرد
ناوبراو لەساڵی ١٩٩٩ خەڵاتی نۆبێلی لە وێژە وەرگرت.

سەردەمی مناڵی وەک خزمەتکار لە کلیسا خەریکی کار دەبێ. لە تەمەنی ١٥ ساڵییەوە بە
هۆی فەقیری و نەبوونی و بەرتەنگیی، ماڵەکەیان دەچێتە نێو هێزی هیتلێرەوە و لە
تەمەنی ١٧ ساڵی لە هێزی ١٠ی تۆپ‌خانەی ئێس ئێسی فڕۆندبێڕگ بۆ خزمەت بانگ دەکرێ.
دوای بریندار بوون لە ٢٠ی ئاوریلی ١٩٤٥دا لە ٨ی مەی ١٩٤٥ لە لایەن
ئامریکایی‌یەکانەوە بە دیل دەگیرێ و تا ٢٤ی ئاوریلی ١٩٤٦ لە بەندی‌خانەدا ڕایدەگرن.
لە ساڵانی ١٩٤٧ و ١٩٤٨ لە دوسلدۆرف خولی بەردتاشین و پاشان لە ئاکادمیای هۆنەر تا
ساڵی ١٩٥٢ دەرسی پەیکەرتاشی و کار بە قەڵەم دەبینێ و دیسان لە ساڵانی ١٩٥٣ تا ١٩٥٦
لە زانستگای بەرلین درێژە بە خوێندن دەدا و دوای تەواو بوون تا ١٩٥٩ دەچێتە پاریس.
ساڵی ١٩٥٤ لەگەڵ کیژێکی سویسی ژیانی هاوبەش پێک دێنێ. ١٩٦٠ دیسان دەچێتەوە بەرلین و
تا ١٩٧٢ لە وێ دەمێنێتەوە. سالەکانی ١٩٧٣ تا ١٩٨٧ لە یەکێک لە شارەکانی پارێزگای
"شڵزویک هۆڵشتاین" درێژە بە ژیان دەدا. دوای پێنج مناڵ، ساڵی ١٩٧٨ ز. لە هاوسەرەکەی
جیا دەبێتەوە و لە ١٩٧٩ سەرلەنوێ ژیانی هاوبەش پێک دێنێ. ماوەیەک دەچێتە وڵاتی
هیندوستان و دەگەڕێتەوە و تا ئەوڕۆکە ساغ و سڵامەتە.

گۆنتر گراس وەک هاینریش بێل لە وەرگرتنی خەڵاتی "خاچی خزمەت" لە دەست سەرۆک کۆماری
ئاڵمانیا خۆ دەبوێرێ. ساڵی ١٩٥٩ ڕۆمانی "تەپڵی تەنەکە" لە سەر شێوازی ڕێئالیسمی
جادوویی ئوڕووپا دەنووسێ. کارتێکەری و ڕەنگدانەوەی ئەم ڕۆمانە، سنوورەکانی ئاڵمانیا
دەبەزێنێ و ئینگلستان و ئەمریکا دادەگرێ. ڕۆمانی مشک و پشیلە لە ١٩٥٩ و ڕۆمانی
"ساڵەکانی گەمالی" لە ١٩٦٣ بڵاو دەبێتەوە کە تێکەڵاوێک لە ڕاستەقینە و خەیاڵە. لە
ساڵی ١٩٦٢ نمایش‌نامەی ڕادیۆیی "زەریاچەی خوێ" لە ڕادیۆ بی‌بی‌سی بڵاو دەبێتەوە و
لە ١٩٦٥ نمایش‌نامەی "خاڵە خاڵە" لە ئێدمبۆڕگ دەچێتە سەر سێن. بەشێک لە هۆنراوەکانی
لە ساڵانی ١٩٥٦ و ١٩٦٠ بڵاو دەکاتەوە و دیوانی شێعرەکانی لە ١٩٧١ ڕووی ڕووناکی
دەبینن. دوای چەند ساڵ بێدەنگی "لە پەڕتووکی بیرەوەرییەکانی پێچ پێچۆکێک" لە ساڵی
١٩٧٢ و "سفرە ماسی" لە ١٩٧٧ بڵاو دەکاتەوە. لە ساڵی ١٩٨٦ پەڕتووکی "مشکە مێ" کە
درێژەی "تەپڵی تەنەکە"یە وەبەر چاپ و بڵاو بوونەوە دەخا و کتێبەکانی: "سەتەی من" لە
ساڵی ١٩٩٩، "لە سەر شوێن پێی قرژاڵ" لە ٢٠٠٢، "دوایین سەما" لە ٢٠٠٣، "چیرۆکەکانی
ھانس کریستیان ئەندەرسن لە ڕوانگەی گۆنتر گراس" لە ٢٠٠٥، "پاک کردنی پیواز" لە ٢٠٠٧
بڵاو دەبنەوە.

گوونتەر گراس پشتیوانی لە سۆشیال دیموکراتەکان کردوە، لە هەڵبژاردنەکانی ئەڵمانیادا
بە ئاشکرا بانگەشەی بۆ (پارتی سۆشیال دیموکرات SPD) کردوە. چوارەمی مانگی ئاوریلی
٢٠١٢ (٦ی خاکەلێوەی ١٣٩١ هەتاوی) ئەوسا کە پلانی تەوژم بۆ بە چەک کردنی ئێران
سەبارەت بە وزەی ئەتۆمی و باسی وەبەر چاو خستنی هێرش بۆ ئێران و کوندی شەڕ لە لایەن
زل‌هێزەکانەوە دێتە ئاراوە، گۆنتر گراس پەخشانەشێعرێک لە سەر سەردێڕی (ئەوەی دەبێ
بگوترێ) بە لایەنگری لە ئێران دەهۆنێتەوە و لە ڕۆژنامەی ئاڵمانی (زوید دۆیچە
تسایتۆنگ Süddeutsche Zeitung)، نیویۆرک تایمز و ڕۆژنامەی لارپۆ بلیکای ئیتالی بڵاو
دەکاتەوە. ئەم هۆنراوەیە دەبێتە هۆی هاتوهاوارێکی بەربڵاوی جیهانیی چاپەمەنیەکاتی
ڕۆژاوا و هەڵبەزینەوەی سیاسەتمەداران و بەشێک لە ڕۆژنامەنووسەکان، ئەمریکایی و
ئینگلیزییەکان، گوونتەر گراس بە چاکی دەناسن و ناوی گراس لە نووسەران و شاعیرانی
دیکەی ئاڵمانی لە ڕۆژاوا بەرچاوترە.

هۆنراوەی "لە نێو هێلکەدا" یەکێک لە هۆنراوەکانی دیوانی شێعری گراسە کە کاک کەریمی
سۆفی‌مەولوودی (تینوو) وەریگێراوەتە سەر کوردی:



https://ckb.wikipedia.org/wiki/%DA%AF%D9%88%D9%88%DA%AF%DA%B5_%D9%85%D8%A7%D9%BE%D8%B3

گووگڵ ماپس (بەکوردی:نەخشەکانی گووگڵ) (بە ئینگلیزی: Google Maps) یەکێکە لە
خزمەتگوزارییەکانی کۆمپانیای گووگڵ، لە ٨ی شووباتی ٢٠٠٥ خرایە بەردەست
بەکارهێنەران.

بەکارهێنەران دەتوانن بەبێ بوونی هەژماری گووگڵ سوودی لێ ببینن و سەیری گشت نەخشەی
جیهان بکەن. بەکارهێنەرانی ئەم خزمەتگوزارییە زیاتر چینی گەشتیاران دەگرێتەوە
بەهۆکاری ئەوەی لەو خزمەتگوزاییەدا زۆرینەی شوێنە گەشتیارییەکان وەک هوتێل و
چێشتخانە و شوێنە جیهانییەکانی بەردەست کراوە و بەکارهێنەرانی دەتوانن لەڕێگای
کۆمپیوتەر یان تاتەبژمێر یان مۆبایلە هۆشمەندەکان سوودی لێببینن و بەکاری بهێنن و
ئەوانەی خاوەن هەژماری گووگڵن دەتوانن شوێنەکان لەسەر نەخشە زۆر بکەن لەڕێی گووگڵ
مەپ مەیکەرەوە، لە نەخشەی ویلایەتە یەکگرتووەکان و بەشێکیش لە ئەورووپا بۆ زۆرێ لە
مۆبایلە هۆشمەندەکان و تاتەبژمێرەکان بەشێوازی سێ ڕەهەندی (سێ دووری) وەشان کراوە،
جگە لەوەش بەکارهێنەران دەتوانن ڕاستەوخۆ سەیری هەندێ شوێن بکەن لە جیهان و دەتوانن
سوود لە شێوازی بینینی سەتەلایتی ببینن.



https://ckb.wikipedia.org/wiki/%DA%A9%DB%86%D9%85%DB%95%DA%B5%DA%A9%D9%88%DA%98%DB%8C_%D8%A6%DB%95%D9%86%D9%81%D8%A7%D9%84

کۆمەڵکوژی ئەنفال (al-Anfal Campaign) ،کە ئێستاکە ناسراوە بە جینۆسایدی کوردەکان
وە بەسادەیی ئەنفال , ئەمە کۆمەڵکوژییەکە بە بەسەر کوردەکان دا هاتووە (نەوەك کەسە
عەرەبەکان) لە باکوری ئێراق(باشوری کوردستان) ، کورد جینۆناسید دەکرا لەلەیەن کەسێك
کەسەرۆکی (حزب البعث العراقی) بوو بە ناوی سەدام حوسێن کە لە هەمان کاتدا سەرۆکی
ئێراقی ئەو کاتە بوو  وە ئەم کۆمەڵ کوژیە سەرکردایەتی دەکرا لەلایە علی حسن مجید لە
کۆتایی شەڕی ئێراق و ئێران ئەم حەملەیە لەسەر ناوی  سورەتی ئەنفال بوو لە قورئان ،
ئەمە وەکو کۆدێکی ناوی وابوو لە دەزگا بەعثیەکاندا بۆ زنجیرەیەك سیستەمی هێرشی خێرا
دژ بە کوردەکانی باکوری ئێراق (باشوری کوردستان) بەکاردەهات ، بەڵام لەڕاستیدا ئەمە
لێکدانەوەیەکی هەڵە بوو بۆ کوردەکان ، چونکە کوردەکان لە هەمیشە بە بەهێزییەوە و بە
ماڵ و بە حاڵ بەرگرییان لە کوردستان دەکرد بۆیە حزبی بەعثی عراقیش هەمیشە بەدوای
ڕێگای نوێ دەگەڕا بۆئەوەی کورد و زمانی کوردی نەمێنێت و عێراق هەمووی بە عەرەبی
قسەبکات و ڕقی لە ئیرادەی گەلی کورد بووە و سەرەتایی ترین مافەکانی لێ بێ بەش
کردوون و بۆ یەش ویستی لە ژێر ناوی ئەنفال کۆمەڵ کوژی بکات لەکاتێک دا %٩٥ ی
کوردستان ئیسلامن . کوشتارەکان و زڵم و زۆری بعث زۆری کرد لە ساڵانی ١٩٨٩ و ١٩٨٦ وە
لەساڵی ١٩٨٨ گەیشتە لوتکە . وە پەلاماری زۆری کەمینەکانی ئێراقی دەدا وەکو ئازەری
 (Assyrians) و شەبەك (Shabak) و تورکمانی ئێراقی (Iraqi Turkmens) و ئێزیدی (
Yazidis) و ماندیان (Mandeans) ، وە زۆربەی گوندەکان و کەلوپەلەکانیان ئەکردنە
گرووپی جیاجیا و دوای ئەوە لە ناوی ئەبردن

سوید و نەرویج و بەریتانیا بەشێوەیەکی ڕەسمی کارەساتی ئەنفال (کۆمەڵکوژی ئەنفال) بە
جینۆساید داناوە . لە ٥ کانونی یەکەمی ٢٠١٢ پەرلەمانی سوید ڕیکساداگ بڕیاری دا و
لەلایەن پارتی سەوز بۆئەوەی جینۆسایدی کورد بناسێنێت . وە ئەو بڕیارە بە ٣٤٩ ئەندام
لەپەرلەمانی ئەڵمانیا پەسەند کرا .لە ٢٨ شوباتی ٢٠١٣ خانووی بەریتانی جەماوەر
(British House of Commons) بەشێوەیەکی یاسایی جینۆسایدی ئەنفالی ناساند و کە نەدیم
زەهاوی ڕابەری دەکرد کە پارێزگار MP بوو

ئەنفال حەوتەم سورەتە لە قورئان وا لێک دەدرایەوە کە سەرکەون لە ٣١٣ کەس دوای کە
موسڵمانی تازەبوون بەسەر ٩٠٠ بت پەرست لە جەنگی بەدر لە ساڵی ٦٢٤ ی کۆچی
.ئەنفال دەقاو دەق مانای تاڵانکردنی دەدا لە جەنگ دا وە ئەمە بەکارهات بۆ هێرشێکی
بەکۆمەڵی سەربازی بۆ فەتاندن و کوشتنیان وە علی حەسەن مجید فەرمانی تاڵان کردنی
کوردەکانی دا. وە ئەم فەرمانەش جاشەکانی (جاش:کەسێکە کە سیخوڕی بۆ دوژمن دەکات)
دەگرتەوە و ئەمانیش ئاژەڵەکانیان و ماڵ و سەروەت و سامانیان و ژنەکانیان دەبردن و
لەسەر خۆیان یاسایی بوو  لەو

کۆمەڵکوژی ئەنفال دەستی پێکرد لە ١٩٨٦ وە کۆتایی هات لە ١٩٨٩ بەسەرکردایەتی علی
حەسەن مجید (خاڵۆزای سدام حسین بوو لە خانووەکەی دەژیا لە تکریت) وە بۆ کۆمەڵ کوژی
ئەنفال سوودیان لە هێرشی سەر زەوی و موشەك و ڕێکخراوە وێرانکەرەکان و
دەربەدەرکردنیان و دەستەی فیشەك هاوێژەکان و چەکی کیمیایی وە مەجید  کە نازناوی علی
کیمیای بوو ڕابەری چەکی کیمیای دەکرد.

هەزارەها پەنابەر کوژران لەکاتی هێرشی دژی شۆڕشگێڕەکان  و ئەم هێرشە فراوانتر
دەبوون لە پایزی ١٩٨٧ ئەگەر چی کۆمەڵ کوژیەکە زۆر تر بوو لە ١٩٨٨. وە ئەم هێرشانە
بۆماوەیەکی زۆر بەردەوام بوو وە نزیکەی ٤٥٠٠ کورد شەهید کران و لە بەلایی کەمەوە ٣١
گوندی ئاشوری لە  باکوری ئێراق تێک دران بێسەر وشوێن کران وە بەلایی کەمەوە ملیۆنێ
لە کوردەکان ڕادەگوازران و ٣.٥ ملیۆن دانیشتوانی کورد شەهید بوو بن لە ماوەیەدا .
لێخۆشبوونی جیهانی ئەو ناوانەی بڵاوکردەوە کە زیاتر لە ١٧٠٠٠ کەس زیندە بەچاڵکراون
لەساڵانی نزایکەی ١٩٨٨ . ئەم کۆمەڵ کوژییە تەرخان کرواوە بۆ لەناو بردنی
کەمەنەتەوەیەك لەسروشتدا. چونکە هەندێك کەسیان دەویست کە  تەنها ئامانجی سەرەتاییان
بوو ، وە گونجا بوو لەگەڵ Human Rights Watch/Middle East لە ڕۆژهەڵاتی ناوەڕاست وە
گونجابوون لەگەڵ داواکاری گشتی ئێراق و دیوانی کوردی ، کە نزیکەی ١٨٢٠٠٠ کەس
گیانیان لەدەسدا



https://ckb.wikipedia.org/wiki/%DA%A9%DB%86%D8%AA%D8%AF%DB%8C%DA%A4%D9%88%D8%A7%D8%B1

کۆتدیڤوار (بە عەرەبی: ساحل العاج) بە فەڕەنسی و وڵاتی دانە فیل بە کوردی. وڵاتێکە
دەکەوێتە ڕۆژئاوای ئەفریقاوە ولەسەر کەنارەکانی زەریای ئەتڵەسی نێوان ھەردوو بازنەی
پانی (٧،٤ – ١،١١ ) ی باکوری ھێڵی یەکسان و ھەردوو ھێڵی درێژی ( ١،٣ – ٩،٨ ) ی
خۆرئاوای گرنج. وە لە ڕۆژھەڵاتەوە غانا و لە ڕۆژئاواوە غینیا و لیبریا دەبینین و لە
باکورەوە مالی و بۆرکینا فاسۆیە و لە باشورەوە ئەکەوێتە سەر خەلیجی غینیاو زەریای
ئەتڵەسی. پایتەختی سیاسی شاری یامۆسوکرەوە بەڵام گەورەترین شارو پایتەختی ئابوری
شاری ئەبیدجانە لە باشورەوە و نزیک کەنارەکان و شارە گرنگەکانی بریتین لە جاجنۆ و
بواکیە. وە زمانی ڕەسمیشی زمانی فەڕەنسیەو وە ناونانیشی دەگەڕێتەوە بۆ بازرگانە
فەڕەنسیەکان کە لەو کاتەدا بازرگانیان بە دان یاخود شاخی فیلەوە کردوە لە وڵاتەکەدا
و ناوەکەشی بۆ ئەوە دەگەڕێتەوە. کۆتدیڤوار ئەندامی یەکێتی ئەفریقایە و ڕوبەری
وڵاتەکەی بە پێی سەرچاوەی (ئیسکلۆپیدیای جوگرافیای ولاتانی جیھان ) نزیکەی (٤٥٠،١٢)
میل چوارگۆشەیەوکە دەکاتە (٦٦٢، ٢٢٢) کیلۆمەتر چوارگۆشە. بەڵام بە پێی سایتی
ویکیپیدیا ڕوبەرەکەی بریتیە لە (٤٦٢،٣٢٢) کم چوارگۆشەیە. وە ژمارەی دانیشتوانی بە
پێی ئاماری ساڵی ٢٠٠٩ کە لە سایتی ویکیپیدیاوە وەرگیراوە دەگاتە (٠٠٠،٩٩٧،١٩) کەسە
بەڵام بە پێی ئیسکلۆپیدیای جوگرافیای وڵاتانی جیھان ژمارەی دانیشتوانی بریتیە لە
(٠٠٠،٨٦٠،١٦) کەسە بە پێی ئاماری ساڵی ١٩٩٩، ولە ساڵی ١٨٤٣ داکۆتدیڤور لە ژێر دەستی
فەڕەنسادا دەبێت و دەبێتە داگیرکەری ئەو وڵاتە و لە ٧ ی ئۆگۆستۆسی ساڵی ١٩٦٠
سەربەخۆیی ڕاگەیاندوە و لەو ساڵەوە تاکو ١٩٩٣ فلیکس ھوفوییە بوانییە حوکومڕانی
کردوە. وە لە کۆتای حوکمی بوانییەدا دوجار وڵات ئینقیلابی سەربازی بە خۆیەوە
بینیەوە لە ساڵانی (١٩٩٩-٢٠٠٠)دا، بەڵام لە دوای ھەڵبژاردنەکانەوە حکومەت توانی
بگاتە ڕێکەوتنێکی سیاسی لەگەڵ یاخی بوەکاندا.



https://ckb.wikipedia.org/wiki/%DA%A9%D8%A7%D8%B1%D8%A8%DB%86%D9%86_%D8%AF%D9%88%D9%88%D8%A6%DB%86%DA%A9%D8%B3%DB%8C%D8%AF

دوو ئۆکسیدی کاربۆن یا گازی کاربۆنیک بە فۆرمۆڵی کیمیایی( CO۲ )، لە تێکەڵ بوونی
کاربۆن لەگەڵ ئۆکسجین پێک دێت. گازی کاربۆنیک بە ھۆی سووتانی خەڵووز و ماکی
زیندەڵ(ئالی) لە نزیک ئۆکسجین، ترش ھەڵگەڕانی شلەمەنی، ھەناسەدانی ئاژەڵ و ڕوەک و
...ھتد بەرھەم دێت.

دوو ئۆکسیدی کاربۆن گازێکە بێڕەنگ، بە تامێکی ترش ئاساوە کە کێشی تایبەتی ١.٥٢ ی بۆ
تۆمار کراوە. لە بەر ئەوەی ئەم گازە لە ھەوا قورسترە، ھەمیشە لای ژێرووی ھەوا دەگرێ
و حەزی لە نیشتنە.

ڕوەکەکان لەم گازە بۆ بەرھەم ھێنانی کاربۆھایدریت لە ڕەوتانەی فۆتۆسەنتێزدا کەڵک
وەردەگرن و بە گرتنی ئەم گازە، لە خۆیانەوە ئۆکسجین بەرەڵا دەکەن. CO۲ی ناو بەرگە
ھەوا وەک ئەسپەرەیەکی گەرمایی زەوی دەپارێزێت و لە سارد بوونەوەی بەرگری دەکا،
گەرچی خەست بوونەوەی ئەم گازە لە ھەوادا بە یەکێک لە ھۆکارەکانی پیس بوونی ژینگە
دێتە ھەژمار.

گازی گوڵخانەیی کە دوو ئۆکسیدی کاربۆنیش یەکێکە لەوان دەبێتە ھۆی تێپەڕبوونی تیشکی
تاوی درێژ شەپۆل لە ھەورەکان و پاش وێکەوتن لە زەوی ھەڵدەگەڕێتەوە و درێژایی
شەپۆلەکەی کورت دەبێتەوە و لە تیشکی ژووربنەوشەوە دەبێتە تیشکی ژێرسوور.

گازی دوو ئۆکسیدی کاربۆن یەکەم جار لە لایەن زانای سکۆتلاندی، جۆزێف بلەک، لە ساڵی
١٧٥٠ زایینی لە زانکۆی گلاسکۆ دۆزرایەوە.



https://ckb.wikipedia.org/wiki/%DA%A9%D8%A7%D8%B1%D8%A8%DB%86%D9%86

کاربۆن (بە ئینگلیزی: Carbon) یەکێکە لە توخمە کیمیاییەکان ، ھێمای کیمیایی (C)ە ،
ژمارەی گەردیلەیی (٦)ە ، یەکێکە لە نا کانزاکان ، ھاوھێزی چوارە ، لە سروشتدا بە
زۆر شێوە دەبینرێ.

کاربۆن لە ھەموو بوارەکانی ژیان بەشدارە ، بە تایبەتی کیمیای ئەندامی. یەکێکە لە نا
کانزاکان ، توانای دروست کردنی بەندی ھاوبەشی ھەیە لەگەڵ ژمارەیەکی زۆر لە توخمەکان
، لە پێکھاتەی زیاتر لە دە ملیۆن ئاوێتەدا بەشدارە ، لەگەڵ ئۆکسجین یەک دەگرێ بۆ
پێکھێنانی دووەم ئۆکسیدی کاربۆن کە زۆرگرنگە لە گەشەکردنی ڕووەک. لەگەڵ ھایدرۆجین
یەک دەگرێ بۆ پێکھێنانی ھایدرۆکاربۆنەکان کە لە زۆربەی پیشەسازییەکان بەکاردێ . وە
لەگەڵ ئۆکسجین و ھایدرۆجین یەک دەگرێ بۆ پێکھێنانی ترشە چەورییەکان کە پێویستە بۆ
ژیان وە ھەرورھا ئەستەری لێ دروست دەکرێ کە تام و بۆنی میوەی لێ دێ . ھەروەھا
(C-١٤) بەکاردێ لە دیارکردنی تەمەن بە ڕێگای تیشک.

توخمی کاربۆن تایبەتمەندی خۆی ھەیە چونکە زۆر شێوەی ھەیە لە نەرمترین شێوە (گرافیت)
بۆ ڕەقترین شێوە (ئەڵماس) وە ھەروەھا توانایەکی زۆری ھەیە بۆ دروست کردنی بەندی
ھاوبەش لەگەڵ توخمەکانی تر وە ھەروەھا لەگەڵ گەردیلەی تری کاربۆن. کاربۆن بە
توخمێکی سەرەکی ژیان دادەنرێ ، ھایدرۆ کاربۆنەکان بە فراوانی بەکاردێن لە ژیانی
ئابووریدا ، وەک بەرھەمەکانی نەوتی خاو کە تەکنۆلۆژیای پیشەسازی بەکاردێت بۆ
بەرھەمھێنانی بەنزین ، گاز ، کیرۆسین و زۆر بەرھەمی تر .

کاربۆن پێکھێنەرەکی سەرەکییە لە دروستبوونی ژیان ، ھایدرۆ کاربۆن گرنگترین شێوەکانی
کاربۆنە کە ڕۆژانە بەکار دێت وەک وزە بە تایبەتی نەوتی خاو کە زۆر بەرھەمی لێ جیا
دەبێتەوە وەک بەنزین ، گاز ، کیرۆسین..وە ھەروەھا نەوتی خاو بەشدارە لە زۆربەی
پیشەسازییەکان وەک پیشەسازی پلاستیک.

کاربۆ لە زمانی لاتینیدا بە مانای ڕەژوو دێ ، لە دێر زەمانەوە دۆزراوەتەوە ، لە
کۆنەوە دار بەکار ھاتووە بۆ بەرھەمھێنانی ڕەژوو بەڕێگای سوتاندن بێ ئۆکسجین.
ئەڵماسیش یەکێکە لە ماددە دەگمەنە بەنرخەکان.

کاربۆن لەگەڵ کانزا تفتەکان کارلێک دەکات وکاربید یان ئەسیتیلید پێک دێنێ کە
ئەمانەش بەکاردێن لە بەرھەمھێنانی میسان وئەسیتیلین کە ترشی بێ ھێزن ، سالبی
کارەبایی (٢.٥) ، وەک کاربۆرۆندۆم کە(SiC) بە ئەڵماس دەچێ. ھایدرۆکاربۆنەکان لە
زنجیرەیەک کاربۆن پێک دێن کە بە زیادبوونی ژمارەی کاربۆن ھایدرۆکاربۆنەکە قورستر
دەبێ وەک جۆرەکانی ڕۆن و مادە مۆمی یەکان.

کاربۆن توخمێکی گرنگە بۆ ژیان ، بێ کاربۆن ژیان نەدەبوو لەسەر گۆی زەوی ، بەکار
ھێنانەکانی تری کاربۆن لە شێوەی ھایدرۆ کاربۆنەکانە وەک نەوتی خاوو بەرھەمەکانی لە
بەنزین و گاز و کیرۆسین و پلاستیک.



https://ckb.wikipedia.org/wiki/%DA%A4%DB%86%DA%B5%D9%81%DA%AF%D8%A7%D9%86%DA%AF_%D8%A6%DB%95%D9%85%D8%A7%D8%AF%DB%8C%D9%88%D8%B3_%D9%85%DB%86%D8%AA%D8%B3%D8%A7%D8%B1%D8%AA

ڤۆڵفگانگ ئەمادیوس مۆتسارت (بە ئاڵمانی: Wolfgang Amadeus Mozart – ھەروەھا ناسراوە
بە مۆزارت)، ناوی تەواوی یۆھانس کریسۆستۆموس فوڵفگانگوس ثیۆفیلیۆس مۆتسارت (٢٧ی
کانوونی دووەمی ١٧٥٦ - ٥ی کانوونی یەکەمی ١٧٩١)، یەکێک بوو لە ئاوازدانەرە
چالاکەکان و کارتێکەرەکانی سەردەمی کلاسیک. زۆرتر لە شەش سەد کاری داناوە، ناسراوە
بە سێمفۆنیک، کنچێرتۆ، چامبەر، پیانۆ، ئۆپێرا. یەکێکە لەو ئاوازدانەرەی کە خاوەنی
زۆرترین ھۆگرن لە مۆسیقای کلاسیکدا.

مۆتسارت توانایەکی زۆر سەر سورھێنەری نیشاندا ھەر لەوکاتەوە کە ھێشتا منداڵێک بوو
لە سالزبێرگ. لەوکاتەدا تەواو دەیزانی ھەردوو ئامێری کیبۆرد و کەمانچە بژەنێت،
لەتەمەنی پێنج ساڵییەوە کاری ئاواز دانانی کردوە، کە لەبەردەم شایەکانی ئەوروپادا
ئەنجامیداوە، لەتەمەنی حەڤدە ساڵییدا بەشدارکردوە لە بەشی مۆسیکی پێشوازیکردنی لە
شا لە ساڵزبێرگ، بەڵام لەوێش جێگیرنەبوو بەڵکو گەشتی کرد تا لەبارێکی باشتردا خۆی
ببینێتەوە، ھەمیشە بەسەرگەرمییەوە ئاوازەکانی دەنووسی. لەساڵی ١٧٨١دا سەردانی
ڤێننای کردوە کاتێک کە دەرکراوە لە شوێنەکەی لە ساڵزبێرگ و پێباش بوو کە لە پایتەخت
بمێنێتەوە، کە تێیدا توانی لەژیانی ماوەی خۆی ناوبانگ بەدەستبێنێت بەڵام بڕێکی کەم
لە پارە. لەساڵەکانی کۆتاییدا لە ڤێننا، کارە ھەرەباشەکانی ئینجا دەستییان بە
بەرگرتن کرد، وەک سێمفۆنییەکان، کنچێرتۆ و ئۆپێراکانی وھەروەھا ھیمن مردووەکانی.
کۆچی دوایی مۆتسارت لەو تەمەنە گەنجیی و کورتەدا، زۆرجێی گومان و ئاڵۆزییە. لەدوای
خۆی بێ لەخێزانەکەی/ژنەکەی دوو منداڵیشی بەجێ ھێشت.

مۆتسارت زۆر بەھێزتر لەوانەی کەلێوەی فێرئەبوو وانەی وەرئەگرت، پاڵپشتی لە
لێھاتوویی و ژیری ئەو ستایڵە دەکرد کە گشتگیر بوو ھەروەھا جوانیی دەگرتەوە، پشت
بەپشتی تاریکیی و سۆز، ئەمانە ھەمووی لە تێروانیینێکی مرۆڤایەتییەوەیە کە دەڵێ "خۆت
بکە قوربانی لەڕێگەی ھوونەرەوە، لێبوردە بە، رێکبکەوە لەگەڵ سروشت و رەھا".
کاریگەری لەسەر مۆسیکی رۆژئاوایی زۆر قوڵە. بیتھۆڤن مۆسیکە سەرەتاییەکانی لەژێر
سێبەری مۆتسارتدا نووسیوە، جۆزێف ھایدن لەبارەی مۆتسارتەوە ئەڵێت "جیل نەوەکانی
داھاتوو لەماوەی ١٠٠ ساڵی ھاتوودا بەھرەمەندێکی لەم شێوەیە بەخۆیەوە نابینێت".

مۆتسارت بە درێژایی ژیانی کێشەی تەندرووستیی ھەبوو، دەیناڵان بەدەست نەخۆشی ئاوڵە،
ئیلھابی ھەردوو بایەمی ئادەم(لەوزەتێن)، ئیلتیھابی رێرەوی ھەناسە، ئیلتیھابی
سییەکان و پەتای تیفوئید و رۆماتیزم و نەخۆشییە ھاوشێوەکانی تر. نەخۆشیی دواجاریی
لای مۆتسارت کاتێک دەرکەوت کە سەردانی Pragueی کرد (بەجێھێشتنی ڤێننا لە ٢٥ ی ئابی
١٧٩١) بۆ سەرپەرشتی کردنی بەڕێوەچوون و چۆنییەتی پێشکەشکردنی ئۆپێرای نوێی کە ناوی
La clemenza di Titoبوو. سەردانەکە تارادەیەکی زۆر سەرکەوتوو بوو لەمەرج/لایەنە
پرۆفیشناڵەکانەوە، بەڵام لەوکاتەدا کە پێی نایە Prague، مۆتسارت ھەستی بە
نەخۆشییەکی ترسناک کرد. یەکەم نووسەرەوەی ژیاننامەی مۆتسارت Franz Niemetschek
دەڵێت "رەنگی زەردبوو بوو، دەربڕینیشی زۆر دڵتەزێنە، لەگەڵ ئەوەی کەسێکی زۆر رۆح
پاک بو و لەگەڵ ھاوڕێکانیشی ھەمیشە دەم بەپێکنین بووە و خەریکی گاڵتەکردن بووە
لەگەڵیان. "

نیشانەکانی مردنی مۆتسارت لەلایەن یەکەمین نووسەرەوەی ژیاننامەوەکەیەوە وەسفکراوە
کە Nissen (مێردی دووەمی خێزانەکەی مۆتسارت (Constanze))ە، کە زۆرینەی
زانیارییەکانی دەستکەوتوە لەرێگەی ھەژمارێکەوە کە پێشکەشکراوە لەلایەن خوشکەکەی
Constanzeەوە بۆی کە Sophie Weberی ناوبوە. Nissen دەڵێ "نەخۆشییەکەی بە ئاوساندن
دەستپێکرد لەھەردوو دەستی و ھەردوو قاچی، تاوای لێھات بەتەواوی
لەکارکەوتن/جێگیربوون، تا بەدوایدا رشانەوەیەکی لەناکاوی بەسەردا ھات، تەنانەت ٢
کاتژمێر بەر لە مردنی ھێشتا ھەر لە ھۆشی خۆیدابوە و لەھۆش خۆی نەچوە، بەڵام جەستەی
تەواو ھەمووی بەرەو ئاوسان دەچوو، تا وای لێھات نەیدەتوانی لەنو جێگەکەیدا
دابنیشێت، یان تەنانەت بشجوڵێت.



https://ckb.wikipedia.org/wiki/%DA%98%DB%8C%D8%B1%DB%8C%DB%8C_%D8%AF%DB%95%D8%B3%D8%AA%DA%A9%D8%B1%D8%AF

ژیریی دەستکرد (Artificial intelligence) ژیریی ئامێرەکانە؛ ھەروەھا ئەو لقەی
زانستی کۆمپیوتەریشە کە مەبەستی ئافراندنی ئامێرە ژیرەکانە. پەرتووکەکانی وانەبێژیی
تایبەت بە ژیریی دەستکرد بوارەکەیان وەھا پێناسە کردووە: "کۆڵێنەوە لە بریکارە
ژیرەکان و دیزاینکردنیان". بریکاری ژیر (Intelligent agent) بە سیستەمێک دەوترێ کە
بە دەوروبەری خۆی بزانێ و جۆرێک دەسبەکاری ئەرکەکانی بێ کە بەختی سەرکەوتنی خۆی
زۆرینە بکا. جۆن مەککارتی کە خۆی زاراوەی ژیریی دەستکردی داھێناوە لە ١٩٥٦دا، بەم
جۆرە پێناسەی دەکا: "زانست و ئەندازیاریی دروستکردنی ئامێرگەلی ژیر".

ژیریی دەستکرد لەسەر ئەو بانگەشەیە دامەزرا کە دەیگوت ژیری ئەو سامانەی مرۆڤە کە
بۆی ھەیە ئەوەندە بەوردی بگێڕدرێتەوە کە بتوانرێ بەھۆی ئامێرەکەوە میناکسازی و
ھاوشێوەسازی بکرێ. ئەم بانگەشەیە بوو بە ھۆی سەرھەڵدانی بابەتگەلی فەلسەفی سەبارەت
بە سروشتی ھزر و سنوورەکانی بەرزەفڕیی زانستی، بابەتگەلێک کە ھەر لە ڕۆژگارانی
کۆنەوە چیرۆکەکان و ئوستوورەکان و فەلسەفە گرنگییان پێ دابوو. ئەوڕۆکە، ژیریی
دەستکرد بووە بە پاژێکی بنچینەیی لە پیشەسازی و تەکنۆلۆژیادا و بووە بە ڕێگەچارەیەک
بۆ زۆرێک لە کێشە ھەرە قورسەکان لە زانستی کۆمپیوتەردا.



https://ckb.wikipedia.org/wiki/%DA%95%DB%8C%D8%A7%D9%84_%D9%85%DB%95%D8%AF%D8%B1%DB%8C%D8%AF

ئیسپانییە بە یانەی پایتەختی ئیسپانیا مەدرید و یانەی شاھانە یان مێرەنگی ناسراوە.
لە ساڵی ١٩٠٢ دامەزراوە، یانەکە لە خولی ئیسپانی یاریدەکات و ھەڵبژێردرا بە باشترین
یانەی تۆپی پێ لە جیھان، یانەی ڕیال مەدرید۳۲ جار خولی ئیسپانی بردۆتەوە (ڕیکۆرد)،
و ١٩جاریش جامی شای ئیسپانیای بردۆتەوە و ڕیکۆردێکی تریشی تۆمار کردووە بە بردنەوەی
۱۱خولی پاڵەوانەکانی ئەورووپا. و لە ٢١ی ٥ی ١٩٠٤، ڕیال مەدرید یەکێک بوو لە
دامەزرێنەرەکانی یەکێتی تۆپی پێی جیھانی (فیفا) ھەروەھا ڕیال مەدرید یەکێکە لە
ئەندامانی گرووپی (G-14) بۆ یانە سەرەکییەکان لە ئەوروپا کە ئێستا سڕاوەتەوە و
گۆڕدراوە بە بزوتنەوەی یانە ئەوروپییەکان.

یانەکە ھەموو یارییە فەرمییەکانی لە یاریگای سانتیاگۆ برنابیۆ لە مەدریدی پایتەخت
ئەنجام ئەدات و، ئەم یانەیە لە زۆر لە یانەکانی دیکەی جیھان جیاوازە چونکە
ئەندامانی یانەکە (socios) خاوەنی ئەم یانەیەن و خۆیان یانەکەیان بەڕێوەدەبەن
بەھەڵبژاردنی سەرۆکێک کە کارەکانی یانەکە بەڕێوەدەبات. لە کاتی دامەزراندنی
یانەکەوە لە ساڵی ١٩٠٢. و لە ٢٣ی کانوونی یەکەمی ٢٠٠٠، فیفا ڕیال مەدریدی ھەڵبژارد
بە "باشترین یانە لە سەدەی بیستەمدا".

یانەی ڕیال مەدرید بە گەورەترین یانە دائەنرێ لە جیھاندا لە ڕووی بنکەی بەرفراوانی
جەماوەرییەوە بە پێی لێکۆڵینەوەیەک کە زانکۆی ھارڤارد ئەنجامی داوە لە ساڵی ٢٠٠٧دا.
و ئێستاش بە دەوڵەمەندترین یانە دائەنرێ لە جیھاندا بە پێی بودجەی ساڵانە.

یاری نێوان یانەی ڕیال مەدرید و بەرشلۆنە ەیە کە ساڵانە دێتە ئەنجام دان گرنگی ئەم
یارە ئەوەندەیە کە جگە لە ئامادەبووانی یاریگا نزیکەی ١ میلیارد کەس لەسەر گۆی زەوی
لە ڕێگەی شاشەی تەلەفیزیۆنەوە خەریکی سەیرکردنی یاری دێڕبی کلاسیۆ لەنیوان ڕیال و
بەرشەلۆنەن.

دڕیبی مەدرید بریتیە لە یاریکردنی سێ یانەی شاری مەدریدە لەنێوان ڕیال مەدرید و
خیتاڤی و ئەتلەتیکۆ مەدریدە ئەم دێڕبیە گرنگیەکەی تەنیا لەشاری مەدریدە بەوەی کام
یانە دەبێتە پاڵەوانی یانەکانی شاری مەدرید تا ئێستا لە دڕێبیە مەدریەکان یانەی
مەلەکی ڕیال مەدرید زۆرترین سەرکەوتنی بەدەست ھێناوە!

کە سانتیاگۆ بەرنابۆ بوو بە سەرۆکی یانەی ڕیالمەدرید لەساڵی ١٩٤٣ دا کۆمەڵگایەکی
گەورەی وەرزشی لە مەدرید دامەزراند،، سانتیاگۆ کە بوو بەسەرۆکی یانە ھەوڵی دا
ئەستێرەکان لەیانەکەدا کۆبکاتەوە ھەستا بە وواژوو کردنی بۆند لەگەڵ یاریزانان
ئەلفریدۆ دی ستیڤانۆ و فڕانشیسکۆ خینتۆ لەیەکەم وەرزی دا ئەلفریدۆ دی ستیڤانۆ بوو
بە گۆڵکاری خولی ئیسپانی بە ٢٧ گۆل،،، دواتر بە ھۆی بیرۆکەی ڕۆژنامەنووسی فەڕەنسی
لیکیپ گابرێڵ خولی یانە پاڵەوانەکانی ئەوڕووپا وورووژێنراو بیرۆکەکە جێبەجێکرا
پاڵەوانیەتیەکە دەستی پێکرد کەبە بەشداری یانەکانی (ئیسپانیا و ئیتاڵیا و فەڕەنسا و
پرتوگال) دەستی پێکرد لە پێنج وەرزی ئەم پاڵەوانیەتە لەسەر یەک یانەی شاھانە (ڕیال
مەدرید) بووە پاڵەوان لەنێوان ساڵانی ١٩٥٥ بۆ ١٩٦٠ وە لەساڵانی ١٩٦٢ و ١٩٦٤ پلەی
دووەمی بەدەست ھێنا دوای دۆڕانی لەیاری کۆتایی بەرامبەر بەنفیکا و ئینتەر میلان
وەھەروەھا ھەر لەسەردەمی سانتیاگۆ ڕیال مەدرید بووە خاوەنی ٥ کاس لە خولی ئیسپانیا
وە جگەلەمانەش بوو بە خاوەنی چەندەھا جامی بەناوبانگی تر

دوای ھەڵبژاردن بۆ سەرۆکایەتی یانەی مەلەکی ئەم جارەیان فلۆرەنتینۆ پیرێز بوو
بەسەرۆکی یانە و دەستی کرد بە کڕینی یاریزانە ناسراوەکانی جیھان وە لەیەکەم
ھەنگاویدا یاریزانی یانەی بەرشلۆنە لویس فیگۆی کڕی وە یانەکەی زیاتر ناساند بە
ھێنانی داڤێد بێکھام وە ڕۆبەرتۆ کارلۆس وە زێدان وە ڕۆناڵدۆی بەڕازیلی دوای ئەو
ھەموو کارانە یانەی ڕیال مەدید بەسەرکردایەتی پێرێز ھەموو نازناوەکانیان بردەوە کە
گرنگتریان خولی یانە پاڵەوانەکانی ئەوڕووپا بوو دوای بردنەوە لە یانەی
بایەرلێڤەرکۆزنی ئەڵمانی جگە لە جامی شای ئیسپانیا کە نەیانتوانی بەدەستی بھێنن.

لەساڵی ٢٠٠٦ ھەڵبژاردن کرایەوە ئەم جارەیان ڕامۆن کاڵدیۆن ھەڵبژێردرا بە سەرۆک یانە
وە میاتۆڤیچ بوو بە بە بەڕێوبەری وەرزشی یانە وە لەھەمان ساڵدا ڕاھێنەری ئیتاڵی
فابیۆ کاپێلۆ کرایە ڕاھێنەری یانە لەوەرزی یەکەم بە ووشکە ساڵی بەڕیکرا بەڵام
لەوەرزی دووەم ساڵی ٢٠٠٧ خولی ئیسپانیان بەدەست ھێنا دواتر یانەی ڕیال مەدرید
تاڕادەیەک ئاستی بەدابەزین کرد و سەرۆکی یانە دەستی لەکارکێشایەوە دووبارە
ھەڵبژاردن کرایەوە وە وە دووبارە فلۆرەنتینۆ پیرێز بوو بە سەرۆک یانە

دوای ھەڵبژاردنی ساڵی ٢٠١٠ دووبارە فلۆرەنتینۆ پێریز کرایەوە سەرۆک یانە و دووبارە
ھاتەوە سەر نەریتی کڕینی یاریزانان ھەڵسا بە کڕینی کاکا و گرانترین یاریزان
لەمێژووی یانەکە بە ٩٤ میلیۆن یۆڕۆ ئەویش ئەستێرەی جیھان کریستیانۆ ڕۆناڵدۆ وە
کڕینی بنزێمە و ئەربێلوا وە ئەلبیۆل بەڵام بەکڕینی ئەم یاریزانانە ڕیال ھیچی بۆ
نەبڕایەوە بەڵام لەوەرزی دووەمدا ڕیال بە ھێزێکی گەورەوە گەڕایەوە بە کڕینی
یاریزانی کوردی تورکیا مەسعوود ئۆزێڵ و یاریزانی ئەرجەنتینی ئەنخێل دیماریا کە
توانیان گرێکۆرەی چەند ساڵەی خولی یانە پاڵەوانەکانی ئەوڕووپا وە بردنەوەی لە لیۆن
بکەنەوە بگەن بە قۆناغی پێش کۆتایی کە دواتر بە یانەی بەرشلۆنە دووچاری شکست
بوونەوە بەڵام لەوەرزی نوێدا ڕیال گەڕایەوە سەر ئاستی ڕاستەقینەی خۆی بەھۆی ئەو
ئاستە بەرزەی پێشکەشی کردووە تا ئێستا

سانتیاگۆ بەرنابیۆ یاریگایەکی تۆپی پێیە دەکەوێتە شاری مەدرید لە ووڵاتی ئیسپانیا،
یاریگاکە لە ڕێکەوتی ١٤ەی دێسمبەری ساڵی ١٩٤٧ مووڵکی یانەی ڕیال مەدرید یاریگایەکە
جێگای ٨٥، ٤٥٤ کەس دەبێتەوە، ناوی یاریگاکە لەپێشوودا نویڤۆ ستادیۆم کامارتین بووە
بەڵام دواتر ناوەکە گۆڕدرا بۆ سانتیاگۆ بەرنابیۆ بەھۆکاری ئەوەی کە سانتیاگۆ
باشترین دەسکەوتی بۆ یانەی شاھانە بەدەست ھێناوە، یاریگا ماوەی سێ ساڵی پێچوو تا
بنیاد نرا کە لەماوەی ساڵی ١٩٤٤ ەوە دەستی پێکرد تا لەساڵی ١٩٤٧ تەواو کرا و
مەڕاسیمێک بۆ کرانەوەی یاریگاکە ئەنجام درا، یاریگاکە لەساڵانی ١٩٥٣ و ١٩٩٢ و ١٩٩٤
و ٢٠١١ نۆژەن و پەرەی پێدراوە، درێژی یاریگاکە ١٠٧ مەترە و پانیەکەشی ٧٢ مەترە

درووشمی یەکەمی یانەیڕیال مەدریذ کورت کراوەی هەرسێ وشەی ("MCF" for Madrid Club de
Fútbol) بوو. کەبە ڕەنگی شینی تۆخ نەخشێنرا بوو، تا دواتر لە ساڵانی (1902، 1908،
1920، 1931، 1941) گۆڕانکاری تێکرا.

ڕیال مەدرید لە چاو سەرجەم یانەکانی جیھان زۆرترین گرنگی بۆ ڕاگەیاندنە کە دوو
ڕۆژنامەی نزیکی ھەیە کە ئەوانیش ڕۆژنامەی ئەی ئێس ناسراو بە ئاس وە ڕۆژنامەی ماڕکا
وە ڕیالمەدرید خاوەن جامەوارێکی گەورە لە پێگە کۆمەڵایەتیەکان وەک فەیس بووک و
تویتەر و مای سپەیس وە کەناڵێکی ئاسمانی کە ڕۆژانە چەندەھا ھەواڵ و چالاکیەکانی
یانەکە لە سەرجەم خوولەکان دەخاتە ڕوو

یانەکە خاوەنی کەناڵێکە کەناڵەکەش بەھەمان ناوی یانەکەیە وە یانەی ڕیال مەدرید خۆی
سەپۆرتی ئەم کەناڵە دەکات و ڕۆژانە بەھەردوو زمانی ئینگلیزی و زمانی ئیسپانی
پڕۆگرامەکانیان پەخش دەکەن



https://ckb.wikipedia.org/wiki/%DA%95%DB%86%DA%98%DA%98%D9%85%DB%8E%D8%B1

ھەر وڵاتێک بەگوێرەی ڕۆژژمێر (تقویم)ێ کاروباری خۆی بەڕێوە دەبا و، ساتی قەومانی
ڕووداوێکیش بووە بە دەستپێکی ڕۆژژمێرەکەی. زۆربەی وڵاتان بەگوێرەی "ساڵی زایینی"
ھەڵسوکەوت دەکەن؛ ھەندێ وڵاتیش وەکوو چین، ئەفغانستان، ئێران و ھتد پێڕەوی ساڵی
ترن.

دانیشتوانی ھەر پارچەیەک لە کوردستانیش چونکوو وڵات و دەسەڵاتی سەربەخۆیان نییە،
خۆنەویست ڕۆژژمێری ئەو وڵاتە بەکار دەبەن کە تێیدان. ھەڵبەت کورد سەرەڕای بێوڵاتی،
ساڵی تایبەتیی خۆی ھەیە کە بەو پێیەش "ڕۆژژمێری کوردی" داڕێژراوە. لێرەدا دەمانەوێ
باسی «ساڵ» و «ڕۆژژمێر»ە گرنگەکان پەیوەندی و جیاوازییان لەگەڵ ساڵی کوردیدا بکەین.

ئەو ساڵەی کە لە ئێراندا پێڕەویی لێ دەکرێت پێی دەوترێت ساڵی ھەتاوی (خورشیدی،
شمسی). ھەروەھا کوردانی ڕۆژھەڵاتی کوردستانیش کە کەوتوونەتە چوارچێوەی ئەو وڵاتەوە،
بەگوێرەی ئەو ساڵە ھەڵسوکەوت دەکەن. ساڵی ھەتاوی (خورشیدی، شمسی) لە بنەڕەتدا ھی
کلدانییەکان بوو کە شارستانییەتێکی دێرین بوون لە (نێوان دووڕووباران = بین
النھرین)دا. ئێرانییەکان پێش لە ھاتنی ئیسلام پێڕەوی "ڕۆژژمێری زەردەشتی" بوون و،
"ساڵی ھەتاوی"یان بەکار نەدەھێنا. کاتێ عەرەبەکان ھێرشیان بردە سەر ئێران،
ناچاریانیان کرد کە بەگوێرەی "ڕۆژژمێری عەرەبی" باج و پیتاک و سەرانەیان بدەنێ.
ڕۆژژمێری زەردەشتی لە برەو کەوت. دواتر ئێرانییەکان ڕۆژژمێرێکیان داھێنا کە لەسەر
بنەمای ساڵی ھەتاوی داڕێژرابوو و سەرەتاکەشی خاکەلێوە (فروردین) بوو.

لە کۆتاییی سەدەی پێنجەمدا، بە خواستی (جلال الدین ملکشاە سلجوقی)، بە سەرکردایەتیی
عومەری خەیام، شاعیر و ئەستێرەناس ـ کۆمەڵێ ئەستێرەناس کۆ بوونەوە و دەستکارییان
لەو ڕۆژژمێرەدا کرد. کاتێ ویستیان دەرکەوتنی خاکەلێوە (فروردین) تاووتوێ بکەن،
بینییان کە ڕۆژژمێرەکەیان ١٨ ڕۆژ کەموکووڕیی ھەیە. ئەوە بوو ١٨ ڕۆژیان خستە سەر
ڕۆژژمێرەکە. ئەو ساڵە،‌ دوو جار، یەکەم تا ھەژدەھەمی خاکەلێوەی تێدا بوو. ئیتر لەوە
بەدوا ئەو ڕۆژژمێرە بە "ڕۆژژمێری جەلالی" ‌ناوبانگی دەرکرد‌. لەو ڕۆژژمێرەدا ساڵ
پێک ھاتبوو لە ١٢ مانگی ٣٠ ڕۆژە کە لە کۆتاییی ساڵدا ٥ ڕۆژ زێدەی ھەبوو (لە
ساڵەکانی پڕدا ٦ ڕۆژ). تا سەرەتاکانی پاشایەتیی (ڕەزاخانی پەھلەوی)، ئەو ڕۆژژمێرە
بەکار دەچوو.

لە ساڵی ١٩٢٥دا ڕۆژژمێرێک کە لەسەر بنەمای ڕۆژژمێری جەلالی ئامادە کرابوو ئاراستەی
پەرلەمانی ڕەزا پەھلەوی کرا و بوو بە ڕۆژژمێری ڕەسمیی ئێران. ڕۆژژمێری ئێران ـ کە
ئێستاکەش ھەر بە ڕۆژژمێری جەلالی بەناوبانگە ـ بەگوێرەی سووڕی زەوی بە دەوری ھەتاو
داڕێژراوە، بۆیە پێی دەڵێن "ڕۆژژمێری ھەتاوی" (خورشیدی، شمسی). ھەر ساڵێک نزیکەی
٣٦٥ ڕۆژ، ٥ کاژێر و ٤٩ خولەکە.

ساڵی دەستپێکی ئەو ڕۆژژمێرە، واتە ساڵی ١ی ڕۆژژمێرەکە، ئەو ساڵەیە کە پێغەمبەری
ئیسلام لە شاری مەککەوە کۆچ (ھجرت) دەکات بۆ شاری مەدینە (ساڵی ٦٢٢ی زایینی)‌. ھەر
بۆیە بە ساڵی ھەتاوی دەڵێن "ساڵی کۆچیی ھەتاوی" (ھجری شمسی).

ڕۆژژمێری پاشایەتی: دوایین شای ئێران موحەمەدڕەزا پەھلەوی، ویستی ساڵی ١ی
ڕۆژژمێرەکە بکاتە کاتێ کە ئیمپراتۆریی ماد ڕووخێنرا و پاشایەتیی ھەخامەنشیی پارس بۆ
یەکەم جار لە ئێراندا دەسەڵاتی گرتە دەست. لە ڕێکەوتی ٢٤/١٢/١٣٥٤ ئەنجوومەنەکانی
(شورای ملی) و (سنا) بڕیاریان دا کە دەستپێکی ڕۆژژمێری ئێرانی ببێتە دەستپێکی
پاشایەتیی کوورووش (یەکەم پاتشای ھەخامەنشی کە ئیمپراتۆریی مادی ڕووخاند و بەو جۆرە
پارسەکان دەسەڵاتیان گرتە دەست). لە دەستپێکی ساڵی ١٣٥٥دا ڕۆژژمێری پاشایەتی (تقویم
شاھنشاھی) بەکار برا و بوو بە ساڵی ٢٥٣٥ی پاشایەتی. بەڵام بە سەرھەڵدانی شۆڕشی
ئێران کە بوو بە ھۆی‌ ڕووخانی حکوومەتی پاشایەتی لە ئێراندا، ئەو بیرۆکەیە تێک چوو
و لە ڕێکەوتی ٥/٦/١٣٥٧ ڕۆژژمێری پاشایەتی ھەڵوەشێنرایەوە و بووەوە بە "کۆچیی
ھەتاوی" (ھجری شمسی).

٢. لە سەردەمی کۆماری کوردستان لە مەھاباددا ناوی مانگەکان کران بە کوردی کە بریتین
لە:



https://ckb.wikipedia.org/wiki/%DA%95%DB%86%D9%86%D8%A7%DA%B5%D8%AF%DB%8C%D9%86%DA%BE%DB%86

ڕۆناڵدینھۆ ناوی تەواوی ڕۆناڵدۆ دی ئەسیس مۆریرا ناسراو بە ڕۆناڵدینھۆ (بە
ئینگلیزی: Ronaldo de Assis Moreira) لە ٢١ی ئازاری ساڵی ١٩٨٠ لە شاری پۆرتۆ
ئەلیگیری کە پایتەختی وولایەتی گراندی دو سول لە بەڕازیل لەدایک بووە لە ئێستادا
یاری بۆ یانەی ئەتلەتیکۆ مینێرۆ دەکات بەدرێسی ژمارە ٤٩ ،ڕۆناڵدینھۆ دوو جار تۆپی
زێڕینی وەرگرتووە کە دەدرێت بە باشترین یاریزانی جیھان.

دەستپێکی ژیانی وەرزشی ڕۆناڵدینھۆ لەیانەی گریمۆی بەڕزیلی بووە کە لەساڵی ١٩٩٨لەگەڵ
یانەی جامی لیپرتادۆسی بردەوە ھەر ئەوەش بوو یانەکانی ئەوڕووپا کەوتنە گرنگی پێدانی
جگە لەوەش لەساڵی ١٩٩٩ کۆپا سۆل وە لەھەمان ساڵیش نازناوی ڕیۆ گراند دو سۆلی لەگەڵ
یانەکەی بردەوە ، دواجار ڕۆناڵدینھۆ ڕووی کردە ئەوڕووپا و یانەی پاریسان جێرمانی
فەڕەنسی ھەڵبژارد

لەساڵی ٢٠٠١ ڕۆناڵدینھۆ چووە یانەی پاریسان جێرمان بەبڕی ٥١٠٠٠٠ یۆڕۆ لەیەکەم وەرزی
لەگەڵ یانەکەی توانی ٩ گۆل لەکۆی ٢١ یاری تۆمار بکات سەرەتا لەگڵ یانەکەی بەدرێژی
ژمارە ٢١ یاری کرد بەڵام لەوەرزی ٢٠٠٢-٢٠٠٣ دا ژمارەی درێسی کرد ژمارە ١٠ ی پۆشی

خوان لاپۆرتای سەرۆکی یانەی بەرشلۆنە لە ساڵی ٢٠٠٤ بیری لە کڕینی داڤێد بێکھام
کردەوە بەڵام دواتر ئەم یاریزانە پەیوەندی کرد بە یانەی ڕیال مەدرید ەوە بۆیە خوان
لاپۆرتای سەرۆکی بەرشلۆنە بیری لە یاریزانێکی تر کردەوە کە ئەویش ڕۆناڵدینھۆ بوو ،
دواجار لەساڵی ٢٠٠٥ ڕۆناڵدینھۆ ڕووی کردە یانەی بەرشلۆنە لەیەکەم وەرزی ٢٠٠٤-٢٠٠٥
دا ئاستێکی بێ وێنەی پێشکەش کرد لەگەڵ ھاوڕێ کامیڕۆنیەکەی ساموێڵ ئیتۆ کە لەیەکەم
وەرزی دا ٢٠٠٤-٢٠٠٥ توانی تۆپی زێڕینی وەرگرت کە دەدرێتە باشترین یاریزانی تۆپی پێ
لە جیھان دا بە ھۆی ئەو ئاستە بەرزەیەوە تەواوی یانەکانی ئەوڕووپا ئارەزووی کڕینی
ئەویان ھەبوو لە وەرزی دووەمیشدا لەوەرزی ٢٠٠٥-٢٠٠٦ دووبارە لەلایەن فیفاوە کرایە
باشترین یاریزانی جیھان تۆپی زێڕینی وەرگرتەوە بەڵام لەوەرزی ٢٠٠٧ بەھۆی چوونە یانە
شەوانیەکانەوە و کات بەسەردن ڕۆناڵدینھۆ لەیانەی بەرشلۆنە بۆ وەرزی دواتر فرۆشرایە
یانەی ئەیسی میلانی ئیتالی کەدەکاتە ساڵی ٢٠٠٨

لەساڵی ٢٠٠٧ ڕۆنالدینھۆ ڕووی کردە یانەی میلان لە خوولی کاتچیۆی ئیتالی لەکۆی ٧٠
یاری تەنیا ٢٠ گۆلی تۆمارکردبوو لەگەڵ یانەی میلان ئاستی ناوبراو بەتەواوی دامرکا
بەھۆی دووبارە پەیوەندی کردنی بەیانە شەوانەکانەوە ڕۆنالدینھۆ لەگەڵ میلانۆ
نەیتوانی تاکە نازناوێکیش بەدەست بھێنێت وە سێ بەرزی بە بەتاڵی لەگەڵ یانەکە بەسەر
برد

ڕۆناڵدینھۆ بەمەبەستی گەڕانەوەی بۆ ئاستی جارانی وە بەشداری کردنی لە جامی جیھانی
ساڵی ٢٠١٤ی بەڕازیل گەڕایەوە ووڵاتەکە و ڕووی کردە یانەی فلامینگۆ لەم یانەیەشدا لە
ساڵی ٢٠١١ توانی لە ٢٥ یاریدا لەگەڵ فلامینگۆ ١٥ گۆل تۆمار بکات

دوای زۆربوونی کێشەکانی لەگەڵ فلامینگۆ، بە هۆی پابەند نەبوون بە ڕاهێنانەکان و
دابەزینی ئاستی، لە ساڵی ٢٠١٢ ڕوویکردە یانەی ئەتلەتیکۆ مینێرۆ و درێسی ژمارە ٤٩ـی
پۆشی.

سەرەتا ڕۆناڵدینھۆ لەگەڵ تیپی لاوانی بەڕازیل دەستی بە یاریکردن کرد تیایدا توانیان
جامی جیھانی لەساڵی ١٩٩٧ بەدەستبھێنن وە توانی لەم پاڵەوانیەتیە دوو گۆل تۆمار بکات
، دواتر بۆ ھەڵبژاردەی یەکەمی نیشتیمان بەڕازیلی بانگێشتکرا ، لەگەڵ ئەم
ھەڵبژاردەیەش لەساڵی ١٩٩٩ توانیان جامی کۆپا ئەمریکا بەدەست بھێنن وە لە ساڵی ٢٠٠٢
لە جامی جیھانی کە لە ئەڵمانیا بەڕێوەچوو بوو توانیان ئەم جامەش بەدەست بھێنن دوای
بردنەوەیان لە ھەڵبژاردەی تۆپی پێی ئەڵمانیا ، دوا جار لەساڵی ٢٠٠٥ توانیان جامی
کیشوەرکان لە چنگ ئەرجەنتینەکان بڕفێنن ئەم دەستکەوتەش بەدەست بھێنن



https://ckb.wikipedia.org/wiki/%DA%95%D9%88%DB%95%DA%A9%D9%86%D8%A7%D8%B3%DB%8C

ڕوەکناسی، گیاناسی،( بە ئینگلیسی Botany ) یەکێک لە لقەکانی زانستی ژیناسییە کە لە
سەر ژیان و گەشەی ڕوەکەکان دەکۆڵێتەوە.

ڕوەکناسی لەخۆگری چەندین لق لە زانستی ژیانە کە دەپەرژێتە سەر گیا، جلە و قارچک
ەکان. ژێر لقەکانی ڕوەکناسی بریتین لە: مۆرفۆڵۆجی ، کارئەندام ناسی ، پۆڵێنزانی ،
گەردەناسی و ... .

یەکەمین ھەنگاوەکانی ڕوەکناسی دەگەڕێتەوە بۆ ٣٠٠ساڵ پێش زایین و لە تۆی دوو
نامیلکەی گەورەی تیۆفرەستووسدا بەدی دەکرێت: سەبارەت بە مێژووی ڕوەک (Historia
Plantarum) و مەبەستەکانی ڕوەک. ئەم دوو کتێبە بەش بە حاڵی خۆ، کاریگەری زۆریان لە
سەر زانستی ڕوەکناسی لە سەردەمی کۆندا ھەبووە. (Dioscorides) نووسەری ڕۆمی بەڵگەی
زۆر گرنگی لە سەر زانستی یۆنانی و ڕۆمییەکان لە سەر گیا دەرمانییەکان ڕوو کردووە.

ڕۆبەرت ھوک لە ساڵی ١٦٦٥ بە یارمەتی ئامێرێکی وردبین توانی سەرەتا خانەکان لە
تەپەدۆر و پاشان لە شانەیەکی زیندووی گیادا ببینێ. کاتێک لە چاویلکەی وردبینەکەیەوە
سەیری کاژێکی ناسکی تەپەدۆری کردبوو، دەنووسێ: «من توانیم ژمارەیەکی زۆر کون و
کەلێن ببینم کە لە شانەی ھەنگوین دەچن». ئەم خانانە زۆر قووڵ نەبوون، بەڵام لە
ژمارەیەکی زۆری باکس دەچوون.



https://ckb.wikipedia.org/wiki/%DA%86%DB%8C%D9%86

کۆماری خەڵکی چین کە زۆرتر بە چین ناسراوە (بەچینی سادە: 中华人民共和国) (بەچینی کۆن:
中华人民共和国)ژمارەی دانیشوانەکەی بە زۆرتر لە ١.٣ ملیار کەسەوە مەزەندە کراوە بەمەش
دەبێتە پڕدانیشتووانترین وڵاتی جیھان ، چین کە لە ڕۆژھەڵاتی ئاسیادا ھەڵکەوتووە.
پایتەختی کۆماری خەڵکی چین شاری پەکینە.

لەئێستادا دەسەڵاتی چین لەسەر جۆری سۆشیالیستی کۆمۆنیستی دەڕوات وە سیستەمی مەرکەزی
پەیڕەو دەکات و ھاوکاتیش چین ووڵاتێکی تاک پارتیی وواتا فرە پارتی یان فرە حیزبی
نییە لە چین شی جین ثین سەرۆک کۆمارە وە سەرۆک وەزیرانیش ڤەن جیابائۆ

دوای وەرگرتنی دەسەڵات لەلایەن کۆمۆنیستەکانی چین لەسەر بیرۆکەی مارکس و ئەنگەڵس
ئابووریەکی پتەویان داڕشت تا وەکوو لە قەیرانەکانیان ڕزگار بن بە ھۆی زۆری فشاری
دانیشتووان، ئابووری چین ھەردەم بەرەو پێشەوە چووە بەتایبەتی زۆرینەی داھاتی بەرھەم
ھێنانەوە، ئابووری چینی لە پلەی دوەم دێت لەدوای ئەمریکا ئابوریەکەی لە ساڵی 2014
11,6 ترلیون دۆلار بووە

چین سێیەم گەورە ووڵاتی جیھانە لەڕووی ڕووبەرەوە ئەمەش لەپاش ڕووسیا و کەنەدا دێت ،
سنووری چین بە چواردە دەوڵەت لکاوە ئەوانیش لە ڕۆژھەڵاتی ئاسیا ھەریەکە لە ڤیەتنام
و لاوس و میانمار وە لە باشووریش ھەریەکە لە ھیندستان و نیپال و بووتان وە پاکستان
دێن وەھەروەھا لە ناوەڕاستی ئاسیاش چین بەستراوە بە ھەریەکە لە ئەفغانستان و
تاجیکستان و کازاخستان و قرغیزستان وە لە باکووری ئاسیا چین بە ھەریەکە لە کۆریای
باکوور و ڕووسیای فار ڕۆژھەڵات لکاوە

بەپێی ئامارەکانی ساڵی ٢٠١٤ ژمارەی دانیشتوانی کۆماری گەلی چین ١,٣٩٣,٧٨٣,٨٣٦ کەس
بووە کە دەکاتە ١٩.٢٤ لەسەدی ڕێژەی خەڵکی جیھان. تەمەنی مام‌ناوەندی خەڵکی ئەم
وڵاتە ٣٥.٧ ساڵە. ھەروەھا ٥٤ لە سەدی دانیشتوانی وڵات لە شارەکان دەژین.[١]



https://ckb.wikipedia.org/wiki/%DA%86%D8%A7%DA%A9_%D9%86%DB%86%D8%B1%DB%8C%D8%B3

چاک نۆریس ناوی تەواوی کاڕلۆس ڕای تشاک نۆریس لەدایکبووی ١٠ی ئازاری ١٩٤٠ لە
ئۆکلاھۆما - ئەمریکا، ھونەرمەندێکی ئەمریکیە و ڕاھێنەرێکی ھونەرەجەنگیەکان و
کەسایەتیەکی ڕۆژنامەوانیە،

، لەژیانی منداڵیدا گەشبین نەبووە بەجۆرێک ھیچ جۆرە یاریەکی وەرزشی نەکردووە و زۆر
شەرمن بووە و لەقوتابخانەشدا ئاستی ناوەند بووە. نۆریس لە ساڵی ١٩٥٨ وەکو پۆلیسێکی
فڕۆکەوانی چۆتە نێو ڕیزەکانی ھێزە ئاسمانیەکانی ئەمریکاوە و نێردراوە بۆ بنکەی
ئۆسانی ئاسمانی لە کۆریای باشوور ، نۆریس لەیاری جەنگیدا نازناوی تشاکی لێنراوە و
لەبنکەی ڕاھێنانی تانگ سو دوو دەستی پێکردووە و ژمارەیەکی زۆر لەپشتوێنی ڕەشی
وەرگرتووە لەم ھونەرە جەنگیەدا، کاتێک کە گەڕاوەتەوە بۆ ویلایەتەیەکگرتوەکانی
ئەمریکا لە بنکەی مارشی ھێزە ئاسمانیەکان لە ویلایەتی کالیفۆرنیا وەکو ئەفسەری
فڕۆکەوانی کاری کردووە و لە ساڵی ١٩٦٢ خانەنشین بووە و ژمارەیەک قوتابخانەی ھونەری
یاری جەنگی کردۆتەوە. نۆریس سەرەتا لە دوو پاڵوانێتی و سێ یاری کاراتێتا دۆڕاوە،
لەساڵی ١٩٦٨ بۆ جاری دەیەم سەرکەوتوو نەبووە و دۆڕاوە بەڵام لە ٢٤ نۆڤەمبەری ساڵی
١٩٦٨ لە پاڵەوانێتی کێشی مامناوەندا لە یاری کاراتێدا یەکەمی ھێناوە و بۆ ماوەی ٦
ساڵ لەسەر یەک ھەر لەپلەی یەکەمدابووە، لەساڵی ١٩٦٩ تاجی سێی کاراتی و خەڵاتی
باشترین جەنگاوەری پشتوێنی ڕەشی لەو ساڵەدا بەدەستھێناوە، ھەر لەھەمان ساڵدا لە
فیلمی دەستەی تێکشکاندن دەرکەوتووە، لە خۆپیشاندانێکی ھونەرەجەنگیەکان لە لۆنگ بیتش
چاوی بە بڕوسلی کەوتووە و لەساڵی ١٩٧٢ لە فیلمی ڕێگای ئەژدیھا لە گەڵ بڕوسلی
بەشداری کردووە و ڕێگای ناوبانگ بڵاوبونەوەی بۆ خۆشکردووە و تاکو ئێستاش لە ئاسیا
بەم فیلمە ناسراوە و دواتر بۆتە دیارترین ئەستێرەکانی کۆمپانیای کانۆن و لەساڵی
٢٠٠٠ خەڵاتی بە ئەنجام گەیاندی ئاڵتونی پێبەخشراوە لەلایەن یەکێتی جیھانی کاراتێوە،
لەساڵی ٢٠٠٧ یش ژەنەڕاڵی سەرکردە جیمس کۆنوای خەڵاتی دەریاوانی فەخری ئەمریکای
پێبەخشیوە و دامەزرێنەری قوتابخانەیەکی تایبەتی ھونەرە جەنگیەکان بەناوی چان کووک
دوو.



https://ckb.wikipedia.org/wiki/%DA%86%D8%A7

چا یان چایی چای ناوێکی چینییە بەکاردێت بۆ ئەو درەخت و دەوەن و گەڵا و
خواردنەوەیەی لە گەڵا دروستدەکرێت، ڕووەکەکەی هەردەم سەوزە، و شوێنی بنەڕەتی
ڕۆژهەڵاتی ئاسیایە، لە شوێنی خۆیدا تا ٩ مەتر بەرز دەبێتەوە، بەڵام لە کێڵگەکاندا
دەوەنی بچوکن درێژییان ٩٠-١٥٠ سم. گەڵاکانی ڕمییە لە شێوەدا و ڕەنگی سەوزی تۆخە،
وگوڵەکانی سپی زەردباوی بۆنخۆشە، ولە سەدەی هەشتدا چێنراوە بە شێوەیەکی بازرگانی.

چا بە خواردنەوەیەک هەژمار دەکرێت کە زۆرترین بەکارهێنانی هەیە لە دوای ئاوەوە، و
گرنگترین وڵاتانی بەرهەمهێنی چا ئەمانەن: هیند، چین، سیلان، ئەندەنوسیا و ژاپۆن. و
ئەو وڵاتانەی زۆرترین وەریدەگرن، شانشینی یەکگرتوو، وڵاتە یەکگرتووەکانی ئەمریکا،
ئوسترالیا، ڕووسیا، کەنەدا، هۆڵەندا. چاندنی پێویستی بە خاکێکی پاراوی سوک هەیە،
لەگەڵ کەشێکی گەرم، و هەوای شێدار و بارانێکی زۆر. گەڵاکانی بە سەوزی بە دەست
لێدەکرێنەوە و وازیان لێ دەهێنرێت تا ووشک دەبن.

ووشەکە لە فارسیەوە هاتووە (چای) هەندێک لەو باوەڕەدان چا لە هیندییە سورەکانەوە
هاتووەن بەڵام ئەم زانیارییە هەڵەیە، هەندێک سەرچاوەی زانیاری وەک ئینسایکلۆپیدیای
بەریتانی ئاماژە بەوە دەکەن کە ئەسڵی چا وڵاتی چینە، لەوێوە بڵاو بۆتەوە بە ئاسیادا
لە پێنج هەزار ساڵەوە.

و چا بە گشتی ناسرا لە جیهاندا لە سەدەی حەڤدەدا و یەکەم باری چا گەیشتە ئەوروپا لە
ساڵی ١٦١٠ و لەوێوە بەکارهێنانی چا لای ئەوروپیەکان دەست پێدەکات، هەروەها
خواردنەوەی چا لای عەرەب باو نەبووە تا دوای سەردەمی عەبباسی و لە دوای ئەم مێژووە
هاتۆتە ناوچە عەرەبیەکان و بە تایبەت عێراق کە لە ئێستادا ناسراوترین و ناودارترین
خواردنەوەیە لە عێراقدا.

ئەمەی خوارەوە =لیستی وڵاتەکان بە پێی بەکارهێنانی چا بۆ تاک، لە ٢٠٠٤ [١] و
٢٠١٠.[٢]



https://ckb.wikipedia.org/wiki/%D9%BE%DB%8E%D8%B1%DA%B5_(%D9%88%DB%8E%D8%A8_%D8%AF%D8%A7%DA%95%D8%B4%D8%AA%D9%86)

پێرڵ ، یەکێکە لەزمانە سەربەخۆکان لەنێو زمانەکانی وێب داڕشتن ، سەرچاوە کراوەیە و
لەژێر مافی GNU General Public License ــدایە، و لە پرۆژە گەورە گشتی و
تایبەتییەکاندا بەکاردێت ، زمانێکی ئاست بەرزی بزۆکە ، لەلایەن Larry Wall ــەوە
ھاتە کایەوە، لەساڵی ١٩٧٨، ھەروەھا پێرڵ کورتکراوەی ئەم ڕستەیە:Practical
Extracting and Reporting Language؛ پێرڵ تەواو بەستراوە بە CGI.

پێرڵ زۆر لە تایبەتمەندییەکانی زمانەکانی تری وەک (C، awk، sed، sh). بنکەی دراوەی
پێرڵ دەکرێت یەکێک بێت لەمانە و بگرە ھی تریش(Oracle، Sybase، Postgres، MySQL).
پێرڵ کاردەکات لەگەڵ HTML ، XML و ھەمووزمانە Mark-up ـەکانی تر . پێرڵ پاڵپشتی
یونیکۆد (Unicode) دەکات .

Larry Wall لەساڵی ١٩٨٧ دەستیکرد بە کارکردن لەسەر پێرڵ لەکاتێکدا کە وەک
پرۆگرامنووس کاریدەکرد لە یونیسیس، وەشانی ١.٠ ـی وەشان بۆ comp.sources.misc، و
زمانەکە لەم ساڵانەی کۆتاییدا بەشێوەیەکی زۆر بەرچاو بڵاودەبوەوە و گەشەی دەسەند،
پێرڵ ٢ (وەشانی ٢) کە لەساڵی ١٩٨٨ دەرچوو، لەسەر باشترین بزوێنەری ئاسان دەربڕین
بەرچاوکەوت. پیرڵ ٣ کەلەساڵی ١٩٨٩ دەرچوو، پاڵپشتیکردن بۆ زانیارییە دوییەکان
(Binary Data) ــی بۆ زۆرکرا. لەساڵی ١٩٩١، پرۆگرامکردنی پێرڵ (کەلەلای زۆرێک لە
پرۆگرامکەران بە (پەڕتووکی وشتر) ناسراوە) بڵاوبوەوە و وەک زمانی ئیشارەتکردنی
لێھات بۆ پێرڵ. لەھەمان ئەو کاتەدا، کە وەشانی ٤ ی پێرڵ وەشێندرا، گۆرانکاری گەورە
لەزمانەکەدا نەکرابوو و بەومەبەستە دەرنەچوو، بەڵکو بۆ ئەوە بوو کە وەشانەکە
بناسێنن کە لە پەڕتووکەکەدا ھاتبوو.

پێرڵ ٤، خولێکی زۆری کرد تا جێگیر بوو بەھۆی زۆر چاککردنەوە، تا گەیشتە وەشانی
٤.٠٣٦ لەساڵی ١٩٩٣، لەو شوێنەدا و لەوخاڵەدا لاری دەستی لە پێرڵ ٤ ھەڵگرت و
دەستیکرد بە خۆئامادەکردن بۆ کارکردن لەسەر پێرڵ ٥. دیزاینی یەکەمی پێرڵ بەردەوام
بوو لەساڵی ١٩٩٤. پێرڵ ٥ لە ١٧ ی تشرینی یەکەمی ١٩٩٤ وەشێندرا، چەندین
تایبەتمەندێتی تر زۆرکرا بۆ زمانەکە، بە زۆرکردنی Objects، References و پێوەکراو و
گۆڕاوەکان. لەھەمووی گرنگتر، مۆدول/پێوەکراو ـەکان کارێکی وایان رادەپەڕاند کە
زمانەکە پێویستی بە وەرگێر نەبێت، ئەمەش وایکرد کە وەرگێر لەجێگیریدا بێـت،
بەشێوەیەک کە پرۆگرامنووسان دەیانتوانی/دەتوانن تایبەتمەندی زۆرتر بدەنە زمانەکە.

تائێستاش (٢٠٠٩) پێرڵ ٥ بەچالاکییەکی پارێزراو کاردەکات، ھەندێک سیمای گرنگی
زمانەکە بنیاتی نوێن، وەک پاڵپشتی کردنی یونیکۆد، بابەتەکان، پاڵپشتی کردن لە
object-oriented programming، و چەندین زۆرکراوی تر کە لەگەڵ کاتدا زۆردەکرێن بۆی.

لەڕۆژی ١٨ ی کانوونی یەکەمی ٢٠٠٧ دا، لە یادی ٢٠ ـەھەمین ساڵەی پێرڵ ١.٠ ــدا، پێرڵ
٥.١٠.٠ وەشێندرا. ئەم وەشانە نوێیەی کە وەشێندرا زۆرترین تایبەتمەندی لەخۆ گرتبوو،
بەشێوەیەک کە نزیکی کردبۆوە لە پێرڵ ٦، یەکێک لەو تایبەتمەندێتییانە بریتیی بوو لە
گۆڕین/سویتچ کردنی راپۆرت. پاشان لە کانوونی یەکەمی ٢٠٠٨ ـدا، ٥.٨.٩ وەشێندرا.

پێرڵ لەسەرەتاوە ناوی (Pearl) بوو کە بەواتای (مرواری دێت)، لەپاش (پەند لە
مروارییەوە) کە لە (ئینجیلی ماثیۆ)وە ھاتووە.



https://ckb.wikipedia.org/wiki/%D9%BE%DB%8C%D8%A7%D9%86%DB%86

پیانۆ (ئینگلیزی: Piano) ئامێرێکی بیستۆکی تەلدارە، چەند چەکوشێکی تایبەت ھەیە کە
دەکێشرێت بە تەلەکاندا بۆ دەرکردنی دەنگ، ئەم چەکوشانە لەڕێگەی تەختەکلیلەکانی سەر
پیانۆکەوە دەخرێنە جوڵە. ئەم کلیلانە پێکھاتون لە چەند دەنگێکی سەرەکی بە پیتچی
جیاواز (بەرز و نزم) لەکاتی لێدانی پیانۆدا پیانۆژەن پەنجەکانی دەنێت بە کلیلە
دیاریکراوەکاندا بۆ دەرکردنی دەنگ و لێدانی مۆسیقا. دروست بوونی پیتچ و دەنگی گڕ و
بەرز بەھۆی توند کردن و شلکردنەوەی تەلەکانەوە دروست دەبێت. ئەم ئامێرە لە
دەوروبەری ساڵی ١٧٠٠ەکاندا دروست بووە و بەرواری دروستی نەزانراوە. ئەم ئامێرە بە
شێوەیەکی زۆرتر لە مۆسیقای کلاسیکی، جاز و سۆلۆدا بەکاردەھێندرێت، ھەروەھا
بەکاردەھێندرێت بۆ مەشق کردنی گۆرانیبێژان (تاکو بتوانن نۆتەکانی دەنگیان بناسنەوە)
و بەشێکی زۆری ئاوازدانەران ئەم ئامێرە بەکاردەھێنن بۆ نوسینەوەی گۆرانی و ئاواز.
ھەرچەندە پیانۆ ئامێرێکی گەورە و قورس و گرانە و ناتوانرێت ھەڵبگیرێت وەک ئامێری
دیکە (بۆ نمونە گیتار) ھێشتا لە زۆربەی قوتابخانە و یانەی کۆنسێرتەکان و ستودیۆکان
بەردەستە بەھۆی توانا بەھێزەکانییەوە لە لێدانی کۆرد و توانای ھەڵبژاردنی پیتچی
زیاتر لە ئامێرەکانی تر و توانای لێدانی نۆتەکان بە نزمی و سافی یاخود بە بەرزی و
گڕی. ژمارەیەکی زۆر لە مۆسیقییەکان مەشقیان کردووە بۆ فێربوونی ئەم ئامێرە و یەکێکە
لە ناسراوترین ئامێرەکان لە ڕۆژئاوا. ده‌نگی‌ پیانۆ له‌ئه‌نجامی‌ پیاكێشانی‌
چه‌كوشه‌كان له‌سیمه‌كانی‌ په‌یدا ده‌بێت‌و ئه‌م چه‌كوشانه‌ش له‌ئه‌نجامی‌ فشاری‌
كلیله‌كانه‌وه‌ ده‌كه‌ونه‌ جوڵه‌. سیمه‌كانی‌ پیانۆ به‌نده‌ به‌جێگه‌یه‌كه‌وه‌ كه‌
پێیده‌وترێ‌ "شوێنگه‌ی‌ یاخود ڕووكاری‌ ده‌نگ" كه‌ ڕۆڵی‌ به‌هێزكردنی‌ ده‌نگه‌كان
ئه‌گێڕێ‌. پیانۆ وه‌ك دایكی‌ ئامێره‌كان‌و تەواوترین ئامێر ده‌ناسرێ‌. هۆی‌ ئه‌م
ناوبانگه‌شی‌ ئه‌وه‌یه‌ كه‌ پیانۆ ئه‌توانێ‌ مه‌ودایكی‌ زۆر فراوان له‌ده‌نگه‌كان
به‌رهه‌م بێنێت له‌كاتێكدا كه‌ ئامێره‌كانی‌ تر ته‌نیا به‌شێكی‌ ئه‌و مه‌ودایه‌
به‌رهه‌م دێنن. پیانۆ له‌شێوه‌كانی‌ ئێستایدا زیاتر له‌حه‌وت ئۆكتاڤی‌ هه‌یه‌
توانای‌ به‌رهه‌مهێنانی‌ فریكوێنسه‌كانی‌ له‌سنوری‌ 20 تا 5000 هێرتز ده‌بێت،
ئه‌وه‌ش له‌كاتێكدا به‌به‌راوورد له‌گه‌ڵ ئامێری‌ ڤیۆلۆن ته‌نیا توانای‌ چوار
ئۆكتاڤی‌ هه‌یه‌‌و باشترین گۆرانبێژیش ته‌نیا توانای‌ بەرجەستەکردنی كه‌متر له‌سێ‌
ئۆكتاڤی‌ ده‌نگی‌ هه‌یه‌.

له‌سه‌ر دوو هێڵ "هه‌ڵئه‌گر"ئه‌نجام ئه‌درێ‌. هه‌ڵگری‌ سه‌رەوە بۆ ده‌ستی‌ ڕاست‌و
خواره‌وه‌ش بۆ ده‌ستی‌ چه‌پ. به‌شێوه‌یه‌كی‌ ئاسایی‌ هه‌ڵگری‌ سه‌ره‌وه‌ به‌كلیلی‌
سۆڵ‌و هه‌ڵگری‌ خواره‌وه‌ش به‌كلیلی‌ فای‌ هێڵی‌ چواره‌م نیشان ده‌كرێت.

ئامێری پیانۆ لەلایەن داهێنەری ئیتاڵی (بارتۆلۆمیۆ کریستۆڤەر (1655–1731)) لەساڵی
1701ی زاینی درووستکراوە لە شاری پادوفا، لە کۆماری بندوقییەیە وە لەو سەردەمەدا
خۆی خاوەن کۆگایەکی دروستکردنی ئامێری میوزیکی بووە. پیانۆ له‌سه‌ره‌تادا شێوازێكی‌
تایبه‌تی‌ هه‌بوو كه‌ پێیانده‌وت پیانۆی‌ گه‌وره‌و له‌چه‌ندین پارچه‌ی‌ جۆراوجۆراو
دروست بووه‌ و خاوەن شێوازو دیزاینێكی‌ جوانە کەله‌ناو ژوورو ماڵاندا داده‌نرێت‌و
دیكۆرێكی‌ جوان به‌ماڵه‌كه‌ ئه‌به‌خشێ‌.



https://ckb.wikipedia.org/wiki/%D9%BE%D8%B1%D8%AF

پرد یان پێڵ (بە ئینگلیزی: bridge) پێکھاتەیەکە کە بۆ تێپەڕین لە کۆسپ یان
بەربەستێکی فیزیکی وەکوو چۆم یان شیو دروست دەکرێ. داڕشتن و دروست کردنی پرد کاری
ئەندازیاریی شارستانی و بە تایبەت ئەندازیاریی پێکھاتەییە. لەبەر ئەوەی کە تەمەنی
پردەکان لە پێکھاتە ئاساییەکان زیاترە و باری سەریشیان زۆرتر و مەترسیدارترە
پردەکان پێویستیان بە بەڕێوەبەرایەتی و پاراستنێکی تایبەت ھەیە کە ناوەرۆک و باسی
بەڕێوەبەرایەتیی سامان و بە وردیی زیاترەوە بەڕێوەبەرایەتیی پردە. یەکێ لە شێوازە
ھەرە نوێکانی چاودێری و بەڕێوەبەرایەتیی پرد کە لە سەدەی بیست و یەکەمدا بە کار دێت
تەکنیکی چاودێریی ساخیی پێکھاتەیە.



https://ckb.wikipedia.org/wiki/%D9%A2%D9%A3%DB%8C_%DA%A9%D8%A7%D9%86%D9%88%D9%88%D9%86%DB%8C_%D8%AF%D9%88%D9%88%DB%95%D9%85

٢٣ی کانوونی دووەم ٢٣ـەم ڕۆژی ساڵە لە ڕۆژژمێری گرێگۆریدا، ٣٤٢ ڕۆژی ماوە بۆ
کۆتاییی ساڵ (٣٤٣ لە ساڵە پڕەکاندا)

1368 / (جۆ یوانجانگ) له‌ژێر ناونیشانى (هۆنگ وو) بووه‌ پاشاى (چین) و بۆ ماوه‌ى
(3) سه‌ده‌ خانه‌واده‌ى (مینگ) حوكمرِانیان كرد.

1516 / كۆچى دوایى (ئه‌راگۆن فه‌ردیناندى پێنجه‌م) ى شاى (ئیسپانیا)، ناوبراو
له‌ساڵى (1452) له‌دایك ببوو.

1517 / (سوڵتان سه‌لیمى یه‌كه‌م) ى (عوسمانى) هێزه‌كانى (تۆمان باى) له‌ناوچه‌ى
(ریدانییه‌ى) ى نزیك شارى (قاهیره‌) ى پایته‌ختى (میسر) تێك شكاند.

1556 / گه‌وره‌ترین بوومه‌له‌رزه‌ له‌ (چین) ى دا كه‌زیاتر له‌ (830) هه‌زار كه‌س
بوونه‌ قوربانى.

1812 / بوومه‌له‌رزه‌یه‌ك به‌هێزى (7.6) پله‌ به‌ پێوه‌رى رِێخته‌ر له‌
(نیومه‌درید) ى وویلایه‌ته‌ یه‌كگرتووه‌كانى (ئه‌مریكا) یدا.

1855 / بوومه‌له‌رزه‌ى (ولینگتۆن) له‌ (نیوزله‌ندا) ى دا به‌ هێزى (8) پله‌ به‌
پێوه‌رى رِێخته‌ر زیانێكى زۆرى لێكه‌وته‌وه‌.

1899 / حاكمى (كوه‌یت) (شێخ موباره‌ك سوباح) به‌ڵَننامه‌یه‌كى پاراستنى له‌گه‌ڵ
(به‌رتیانیا) مۆركرد، ئه‌م به‌ڵێننامه‌یه‌ له‌ (19/6/1961) هه‌ڵوه‌شایه‌وه‌.

1909 / بوومه‌له‌رزه‌یه‌ك به‌ هێزى (7.3) پله‌ به‌ پێوه‌رى رِێخته‌ر له‌ (ئێران)
داو نزیكه‌ى (6) هه‌زار قوربانى لێكه‌وته‌وه‌.

1913 / كۆمه‌ڵێك ئه‌ندامى (ئیتیحاد و ته‌ره‌قى) ئاگریان له‌ (باب ئه‌لعالى)
باره‌گاى سه‌ره‌ك وه‌زیرانى (توركیا) به‌رداو داوایان له‌ سوڵتانى (عوسمانى)
(موحه‌مه‌د رِه‌شاد) كرد كه‌ (مه‌حمود شه‌وكه‌ت پاشا) به‌سه‌ره‌ك وه‌زیران
دابمه‌زرێنێت.

1919 / له‌دایك بوونى (بۆرماو) سكرتێرى نه‌ته‌وه‌ یه‌كگرتووه‌كان (1961-1971)،
له‌دواى (داگ هه‌مه‌ر شۆلد) كه‌ له‌ساڵى (1961) به‌رِووداوى فرِۆكه‌ كۆچى دوایى
كرد.

1920 / له‌میانه‌ى جه‌نگى جیهانى یه‌كه‌م ، (هۆڵه‌ندا) رِه‌تى كرده‌وه‌ كه‌ خۆ
به‌ده‌ست (فلیهلم) دووه‌مى (قه‌یسه‌رى ئه‌ڵمانیا).

1922 / هێزه‌كانى حكومه‌تى (ئێران) ى هێرشیان كرده‌ سه‌ر پێشمه‌رگه‌كانى (سمكۆى
شكاك).

1932 / مۆركردنى رِێككه‌وتنامه‌یه‌ك له‌ نێوان ده‌سه‌ڵاتدارێتى (ئێران و توركیا)
به‌مه‌به‌ستى لێدانى (شۆرِشى ئارارات).

1943 / له‌میانه‌ى جه‌نگى جیهانى دووه‌م، هێزه‌كانى (به‌ریتانیا) گه‌یشتنه‌
(ته‌رابلوس) ى پایته‌ختى (لیبیا).

1947 / له‌دایك بوونى (مێگاواتى سۆكارنۆ پۆترى) پێنجه‌م سه‌رۆك كۆمارى
(ئه‌ندۆنۆسیا).

1947 / برِیارى له‌سێداره‌دانى هه‌رسێ سه‌ركرده‌ى قاره‌مانى (كۆمارى مه‌هاباد)
ده‌رچوو.

1966 / بوومه‌له‌رزه‌یه‌ك به‌ هێزى (5.1) پله‌ به‌ پێوه‌رى رِێخته‌ر له‌ ناوچه‌ى
(دۆلس) ى وویلایه‌تى (نیومه‌كسیكۆ) ى داو زه‌ره‌رو زیانێكى زۆرى لێكه‌وته‌وه‌.

1968 / هێزه‌ ده‌ریاییه‌كانى (كۆریا) هێرشیان كرده‌ سه‌ر كه‌شتی (بیوبلۆ) ى سیخورى
ئه‌مریكاو ده‌ست به‌سه‌ریان كرد.

1969 / یه‌كه‌م میترۆى ژێر زه‌وى له‌كیشوه‌رى (ئه‌فریقیا) له‌شارى (قاهیره‌)
كرایه‌وه‌.

1973 / (ریچارد نیكسۆن 1913- 1994) ى سه‌رۆكى (ئه‌مریكا) رِاگرتنى جه‌نگى (ڤێتنام)
ى رِاگه‌یاند.

1981 / بوومه‌له‌رزه‌یه‌ك له‌ناوچه‌ى (سیشوان) ى (چین) ى دا به‌ هێزى (6.8) پله‌
به‌ پێوه‌رى رِێخته‌رو نزیكه‌ى (150) هه‌زار قوربانى و (300) بریندارى
لێكه‌وته‌وه‌.

1985 / ته‌له‌فزیۆنى (به‌ریتانى) هه‌ڵسا به‌گواستنه‌وه‌ى كۆبوونه‌وه‌كانى
ئه‌نجوومه‌نى لۆرداتى ووڵاته‌كه‌ى.

1989 / كۆچى دوایى وێنه‌كێش و هونه‌رمه‌ندى (ئیسپانى) (سلڤادۆر دالى)، ناوبراو
له‌ساڵى (1904) له‌دایك ببوو.

1997 / (بێل كلنتۆن) ى سه‌رۆكى وویلایه‌ته‌ یه‌كگرتووه‌كانى (ئه‌مریكا) هه‌ڵسا
به‌دانانى (مادلین ئۆلبریت (1937) وه‌ك وه‌زیرى ده‌ره‌وه‌ى (ئه‌مریكا)، له‌ جێگاى
(لۆران كریستۆڤه‌ر (1925)، شایانى باسه‌ (ئۆلبرایت) هاوڵاتیه‌كى به‌رِه‌گه‌ز
(جوله‌كه‌) یه‌.

1998 / (پاپا یۆحه‌نا پۆلسى دووه‌م) به‌تووندى ئیدانه‌ى ئابڵوقه‌ى (ئه‌مریكا) ى كرد
له‌سه‌ر (كوبا).

2007 / بۆ جارى سێیه‌م هێزه‌ به‌رهه‌ڵستكاره‌كانى (لوبنان) رِژانه‌ سه‌ر
شه‌قامه‌كانى شارى (به‌یروت) و چه‌ندین ئۆتۆمبێلیان سوتاندو رِێگاكانیشیان داخست.

2007 / هێزه‌كانى (ئه‌سیوبیا) ده‌ستیان كرد به‌كشانه‌وه‌ له‌ خاكى (سۆماڵ) ى پاش
ئه‌وه‌ى یارمه‌تى هێزه‌كانى (سۆماڵ) یاندا له‌دژى هێزى (به‌ره‌ى دادگا
ئیسلامییه‌كان).

2007 / گرێدانى لوتكه‌ى (6) ووڵاتى عه‌ره‌بى (جه‌زائیر، تونس، میسر، سودان،
یه‌مه‌ن، لیبیا)،له‌ (ته‌رابلوس) ى پایته‌ختى (لیبیا) به‌مه‌به‌ستى هه‌ڵه‌سنگاندنى
بارودۆخى (عێراق ، فه‌له‌ستین).



https://ckb.wikipedia.org/wiki/%D9%88%DB%8C%DA%A9%DB%8C%D9%84%DB%8C%DA%A9%D8%B3

ویکیلیکس (بە ئینگلیزی:WikiLeaks) ماڵپەڕێکی ئینتەرنێتی نێودەوڵەتیی ئازادە ،
ماڵپەڕەکە لە تشرینی یەکەمی ٢٠٠٦ لەلایەن جولیان ئاسانگ دامەزرا ، کاری ماڵپەڕەکە
بریتییە لە وەشاندنی بەڵگەنامە و بابەتە شاراوەکانی حکوومەتەکانی جیهانە ،
ماڵپەڕەکە سەروو ١.٢ ملیۆن بەڵگەنامەی لە بنچینەی زانیارییەکانی (داتابەیس) هەیە و
ئاشکرا کراون زۆربەی کاتیش ناو و ناونیشانی کەسی بڵاوکەری زانیارییەکان نادرکێنێت ،
بنکەی فەرمی و سەرەکی ماڵپەڕەکە لە سویدە و لە لێکچواندندنا بە ویکیپیدیا دەچێت و
تەنانەت لەبەشی ئەرشیڤیدیا سکرێپتی ویکی بەکاردێنن بەڵام ئەوان هیچ پەیوەندییەکان
بە ڕێکخراوی ویکیمیدیا (خاوەنی ویکی) نییە[٥]



https://ckb.wikipedia.org/wiki/%D9%86%DB%95%D9%82%D8%B4%D8%A8%DB%95%D9%86%D8%AF%DB%8C

نەقشبەندی یان نەقشی یان نەخشی تەریقەتێکی سەرەکیی تەسەوفی ئیسلامییە. بناغەی
تەریقەتی نەقشبەندی لە سەر سوننەتی پیغەمبەری ئیسلام و شەریعەت و دوورە پەرێزی لە
بیدعە دامەزراوە و داکۆکی ئەکات لە سەر ئەوە و ھەر ئەم خاڵە بووەتە ھۆی ئەوەی کە
تەریقەتی نەقشبەندی لە خۆرھەڵات و خۆرئاوای جیھانی ئیسلام‌دا پەرە بستێنێ و بە
تایبەت ببێ بە ڕەوشتی سۆفیانەی زانایان و ئەدیبان و فیقھ زانانی ئیسلام و لەوانە،
شێخی «ابن‌حجر ھیتمی» (٩٧٤ ـ ٩٠٩)، وتوویەتی: «ئەو تەریقەی کە لە خەوش و خاڵ و
نالەبارییەکانی سۆفیە نەزانەکان، خاڵی و دوورە، ھەر تەریقەی نەقشبەندیە».

ڕێ و ڕەوشتی نەقشبندی خراوتە پاڵ خواجە بەھائەددین نەقشبەند بوخارایی (٧٩١ ـ ٧١٧
کۆچی)،ئیسماعیل بێشکچی ئەڵێ سەرچاوەکەی ئەگەڕێتەوە بۆ بەهادین نەقشبەندی کە تورکە و
دواتر لەلایەن ئیمامی ڕەببانیەوە کە خەڵکی لاهورە هەندێ دەستکاری کراوە[١]. بەڵام
ناتوانین بڵێین بەھائەددین بنیات دانەری ئەو تەریقەتەیە، چونکە لە ڕاستیدا
تەریقەکەی ئەو، ھەر درێژەی تەریقەتی خواجەکانە، ئەو ڕێ و ڕەوشت و سلووکەی کە خواجە
یووسفی ھەمەدانی (٥٣٥ ـ ٤٤٠ کوچی) و خواجە عەبدولخالقی غوجدەوانی (٥٧٥ ـ٤٩٣ کوچی)
دایان مەرزاندبوو.

ئەم تەریقەتە بە ماوەێیکی زۆر کەم لە ماوەرائونەھر و خوراساندا پەرەی سەند و لە پاش
بەھائەددین جێنشینەکانی ئەو علاءالدّین عطار (فەوت ٨٠٢ کۆچی) و محمّد پارسا (فەوت
٨٢٢ کوچی) و یعقوب چرخی (فەوت ٨٥١ کوچی) دەستیان کرد بە ئیرشاد کردن و دەستێکی
باڵایان ھەبوو لە بڵاوەپێدانی تەریقەتەکەدا و لە دوای ئەوانیش، خواجە«عبیداللە
احرار» (٨٩٥ ـ ٨٠٦) سەری ھەڵدا کە ناودارترین و دسەڵاتدارترینی شێخەکانی چەرخی
تەیموورلەنگە و ئەم تەریقەتە لە چاخی ئەحراردا، گەیشتە چیای دەسەڵات و ناوبانگ و
پەرەسەندن.

یەکیک لە گەورەکان و مورشیدەکانی تەریقەتی نەقشبەندی کە لە چەرخی ئەودا نەقشبەندی
زۆر بلاو بووەوە، « مولانا شاە غلامعلی عبداللە دھلوی»ە (١٢٤٠ ـ ١١٥٨) . لە سەردەمی
ئیرشادی شاعەبدوڵڵادا، خواناس و زانای گەورەی کورد مەولانا خالید نەقشبەندی
(ضیاءالدین ابوالبهاء مولانا خالد ذو‌الجناحین شهرزوری) (١٢٤٢ـ ١١٩٣) بە رێنوێنی
کردنی یەکێک لە موریدەکانی ئەو لە سالی ١٢٢٢ کوچی‌دا ئەچێ بۆ دیھلی لە ھیندستان و
لە پاش یەک ساڵ بە وەرگرتنی تەریقە و ئیجازەی ئیرشادەوە ئەگڕێتەوە بو کوردستان و
دەست ئەکات بە ئیرشاد و بڵاو کردنەوەی تەریقەتەکەو لەو کاتەوە، تەریقەتی نەقشبەندی
ـ کە تا ئەو سەردەمە لە کوردستاندا ئەوندە ناوبانگ و بڵاوەی نەبووە ـ بە جوریک
بڵاوە ئەکات و پەرە ئەستێنێ کە تەنانەت دەسەڵاتداران و زانایان و لەوانە،
مامۆستاکانی مەولانا خالیدیش، ئەبن بە ئۆگری.

لە پاش مەولانا خالید، خەلیفەکانی لە ناوچە جۆر بە جۆرە ئیسلامیەکاندا، دەستیان کرد
بە ئیرشاد و بەرەو پێش بردنی تەریقەتەکە. شێخ عوسمان سراجەددینی نەقشبەندی یەکێکە
لە جیگەدارە زۆر بەناوبانگەکانی مەولانا خالید لە بەغدا تەریقەتی لێ وەرگرت وەک
یەکەم خەلیفەی مەولانا خالید، سالی ١٢٢٨ کۆچی لە سلێمانیدا ئیجازەی خەلیفایەتی و
ئیرشادی لە دەستی ئەو وەرگرت. زیاتر ٨٠ کەس لە زانایان و ئەدیبەکان ئەو سەردەمە،
پلەی خەلافەتیان لە شێخ عوسمان وەر‌گرت کە لەوانەن: مەولەوی تاوەگۆزی و مەلا حامیدی
بێسارانی (کاتب‌اڵاسرار) و مەلا ئەحمەد نۆدشی.



https://ckb.wikipedia.org/wiki/%D9%85%DB%86%D9%86%D8%A7%D9%84%DB%8C%D8%B2%D8%A7

مۆنالیزا (بە ئیتالی و ئیسپانی:La Gioconda) ، (بە فەڕەنسی : La Joconde) یەکێکە لە
تابلۆکانی هوونەرمەندی ئیتالیایی لیۆناردۆ دا ڤینچی ، لیۆناردۆ لەساڵی ١٥٠٣ دەستی
بەکارەکانی مۆنالیزا کردووە کە تاساڵی ١٩١٩ کارەکانی داڤینشی لەسەر تابلۆکە کۆتایی
پێنەهاتبوو ، لە ئێستادا لە مۆزەخانی لۆڤر نیشاند دەدرێت لە ژێر ناونیشانی (تابلۆی
لیزا چیراندینی, ژنی فرانسیسکۆ دیل جیۆکۆندۆ) ، زۆر کەس لەو بڕوایەدان پێکەنینەکەی
مۆنالیزا لێڵ و ناڕوونە لەدوای لیۆناردۆش بەشێک لە وێنەکێشان تابلۆکەیان دروست
دەکردەوە (لەبەرگدەگرتەوە) ئەوەش هۆکارێک بوو بۆ ناسراوی تابلۆکە لە جیهان ،
بەرپرسانی مۆزەخانەی لۆڤر دەڵێن ٨٠% گەشتیاران چاو لە مۆنالیزا دەکەن ئەوکاتەی دێنە
پاریس ، دوورییەکانی تابلۆکە ٥٣سم * ٧٧سم (٢١*٣٠ئینج) .



https://ckb.wikipedia.org/wiki/%D9%85%D8%B2%DA%AF%DB%95%D9%88%D8%AA%DB%8C_%D9%BE%DB%8E%D8%BA%DB%95%D9%85%D8%A8%DB%95%D8%B1

مزگەوتی پێغەمبەر، (بە عەرەبی: المسجد النبوی) مزگەوتی پێغەمبەری ئیسلام محەمەدە و
ئارامگەکەی لە خۆ دەگرێت، و بە دووەم شوێنی پیرۆز دادەنرێت لەلای موسڵمانان لە دوای
مزگەوتی حەرام لە مەککە، مزگەوتی پێغەمبەر ئەکەوێتە شاری مەدینەی پیرۆز لە
خۆرائاوای شانشینی عەرەبی سعودیە، و ئەم مزگەوتە یەکێک لەو سێ مزگەوتەی گەشتیارانی
ئیسلام ڕووی تێدەکەن. و موسڵمانان لەو باوەڕەدان کە نوێژێک تیایدا بەرامبەر ھەزار
نوێژە لە مزگەوتی تردا بێجگە لە مزگەوتی حەرام، ئاماژەش بەمەکراوە لە فەرموودەیەکی
پێغەمبەر محەمەددا.

کاتێک پێغەمبەر محەمەد گەیشتە مەدینە لە ڕەبیعول ئەوەلی ساڵی یەکەمی کۆچەکەییدا،
زەوییەکی کڕی لە ناوەڕاستی شارەکەدا و ھەڵیبژارد بۆئەوەی مزگەوتێک بێت موسڵمانان
تیایا کۆببنەوە بۆ ئەنجامدانی نوێژ و پەرستشەکانیان، لەگەڵ ھاوەڵەکانی دەستیان کرد
بە بنیاتنانی، درێژی زەوییەکە حەفتا باڵ و پانییەکەی شەست باڵ بوو، کە دەکاتە
نزیکەی ٣٥ مەتر درێژی و ٣٠ مەتر پانی.

ژمارەی موسڵمانان ڕۆژ لە دوای ڕۆژ زیادی ئەکرد لە مەدینە بەھۆی کۆچکردن بۆی، و
مزگەوتی پێغەمبەر تەسک بوو بۆ نویژکەران، و پێغەمبەر محەمەد بڕیاری دا ڕووبەرەکەی
فراوان بکات، و لە دوای فەتحی خەیبەر دەستیان کرد بە فراوانکردنی لە ساڵی ٧ی کۆچی،
٤٠ باڵ لە پانی فراوانیان کرد و ھەروەھا ٣٠ باڵ لە دریژییەکەی، بەمەش شێوەیەکی
چوارگۆشەیی وەرگرت و بوو بە سەد باڵ بە سەد باڵ، و عوسمانی کوڕی عەفان ئەم پارچە
زەوییەی کڕی کە بۆیان زیاد کرد.

کاتێک ژمارەی موسڵمانان زیادی کرد بە ھۆی فەتحە ئیسلامییەکان و فراوانبوونی دەوڵەتی
ئیسلامییەوە، خەلیفە عومەری کوڕی خەتاب ھەستا بە فراوانکردنی مزگەوتی پێغەمبەر، و
ئەمەش یەکەم فراوانکردن بوو دوای ئەوەی پێغەمبەر محەمەد بنیاتی نا و قراوانی کرد،
لە ساڵی ١٧ی کۆچی خەلیفە عومەری کوری خەتاب ھەستا بە جێبەجێکردنی بیناسازییەکی
گەورە لە مزگەوتی پیغەمبەردا، بەرزی و پانی و درێژییەکەی زیاد کرد و بەگشتی
پانییەکەی بوو بە ١٢٠ باڵ و درێژییەکەی بە ١٤٠ باڵ و بە ھەمان شێوە و کەرەستەی
سەردەمی پێغەمبەر بنیاتی نا.

ئەو زیادکردنە خەلیفە عومەری کوڕی خەتاب ئەنجامی دا بەشی نوێژکەران و سەردانکەرانی
نەئەکرد، خەلیفە عوسمانی کوڕی عەفان ھەستا بە فراوانکردنی مزگەوتەکە، لە ساڵی ٢٩ی
کۆچیی و خۆی سەرپەرشتی بیناکردنەکەی ئەکرد، و گۆڕانکاری ئەنجامدا لە شێوەی
مزگەوتەکەدا و فراوانکردنەکەی بەم شێوەیە بوو؛ ١٠ باڵی بۆ زیاد کرد لە ڕووی قیبلەوە
و ٢٠ باڵ لە باکوورەوە و ١٠ باڵ لە خۆرئاواییەوە، و بەم شێوەیە مزگەوتەکە مایەوە تا
سەردەمی ئەمەوییەکان.

مزگەوتی پێغەمبەر بەو شێوەیە مایەوە کە خەلیفە عوسمانی کوڕی عەفان بنیاتی نابوو تا
ھاتنی خەلیفەی ئەمەوی وەلید کوڕی عەبدول مەلیک بە پێویستی زانی دووبارە مزگەوتەکە
بنیات بنرێتەوە، والیەکەی لە شاری مەدینە عومەری کوڕی عەبدول عەزیزی ڕاسپارد بە
بنیاتنانی مزگەوتەکە لە ھەر چوار لاوە و فراوانکردنی، و ئەوەش بە کردار لە ساڵی ٨٨
تا ٩١ی ک خایاند، و گۆرانکاری لە شێوەکەیدا کرد و چوار منارەی بۆ مزگەوتەکە دانا، و
بە گشتی لە ڕووی خۆرئاواوە بیست باڵیان بۆ زیادکرد و لە ڕۆژھەڵاتەوە نزیکەی سی باڵ
و لە ڕووی باکوورەوە نزیکەی دە باڵ زیاد کران.

گرنگیدانی خەلیفەکان بە مزگەوتی پێغەمبەر زیادی کرد، ھەستان بە چاکسازی و
بنیاتنانەوەی و بەو شێوەیەی سەردەمی وەلیدی کوری عەبدول مەلیکی ئەمەوی مایەوە، ھەتا
خەلیفەی عەبباسی مەھدی ڕۆیشت بۆ حەج و سەردانی مەدینەی کرد و کە مزگەوتەکەی بینی
فەرمانی کرد بە بیناسازییەکی تەواو و فراوانکردنی مزگەوتەکە، و تەنھا لە ڕووی
باکوورەوە زیادی کرد و ئەمەش لە ساڵی ١٦١ک دەستی پێکرد و تا ساڵی ١٦٥ک بەردەوام
بوو، و بڕی زیاد کردنەکەش سەد باڵ بوو، ھەروەھا چاکسازی و چاککردنەوەیان ئەنجامدا
لە ناو مزگەوتەکە.

لە ساڵی ٦٥٤ک بۆ یەکەم جار مزگەوتی پێغەمبەر سووتا، خەلیفەی عەبباسی موستەعسیم بیلا
لە ساڵی ٦٥٥ک ھەستا بە بنیاتنانەوەی مزگەوتەکە، بەڵام تەواو نەکرا بە ھۆی ڕووداوی
غەزووی مەغۆل بۆ بەغدا و کوژرانی خەلیفە لەو کاتانەدا، لەبەرئەوە سوڵتانی میسر و
یەمەن تەواوکردنی پڕۆژەکەیان گرتە ئەستۆ، و سوڵتان زاھیر بێبرس ڕۆڵێکی بەرچاوی
ھەبوو لەمەدا، بەمەش کارووباری شارەکە کەوتە دەستی مەمالیکەکانی میسر و ھەستان بە
چەند ئیشێک لە مزگەوتی پێغەمبەردا.

عوسمانییەکان وەک خەلیفە و سوڵتانەکانی تر بایەخیکی زۆریان دا بە مزگەوتی پێغەمبەر،
و سوڵتان سولەیمان قانونی ھەستا بە ئەنجامدانی چاکسازی لە مزگەوتەکەدا، لە ساڵی
٩٤٠ک و ٩٤٧ک چەند نوێکردنەوە چاککردنەوەیکی بۆ مزگەوتەکە ئەنجامدا بە شێوەیەکی
جوانتر و گشتگیرتر.

ژمارەیەکی تر لە سوڵتانە عوسمانییەکان چاکسازییان لە مزگەوتەکەدا کرد لەوانە سوڵتان
عەبدول حەمیدی یەکەم لە ساڵی ١٢٦٥ک بیناکردنەوەیەکی تەواوی بۆ مزگەوتەکە ئەنجامدا و
بەردەوام بوو تا ساڵی ١٢٧٧ک، ئەمەش چاکسازییەکی تەواو بوو و کرێکارەکان بەشێکیان
تێک ئەدا و بنیاتیان ئەنایەوە ئینجا بەشێکی تریان چاک ئەکرد تا نوێژکردن تیایدا
نەوەستێت.

حکومەتی سعودیە ھەر لە سەرەتای دامەزراندنی دەوڵەتەکەیەوە گرنگی داوە بە مزگەوتی
پێغەمبەر، لە سەردەمی دامەزرێنەری دەوڵەتەکە مەلیک عەبدول عەزیز تا کاتی ئێستا،
لەگەڵ زیادبوونی ژمارەی موسڵمانان و ئەوانەی سەردانی ئەو شوێنە پیرۆزە دەکەن،
مزگەوتەکە تەسک بوو بۆ سەردانکەرەکانی لەبەرئەوە چەندیین جار چاکسازی و فراوانکردنی
بۆ کراوە. لەگەڵ زیادکردنی ڕووبەرە نوێکان بۆ مزگەوتەکە و بە گشتی، تێکڕای ڕووبەری
سەرەکی زەوی مزگەوتی پێغەمبەر نزیکەی ٩٨، ٥٠٠ مەتری چوارگۆشەیە.



https://ckb.wikipedia.org/wiki/%D9%85%D8%A7%D9%84%DB%8C%D8%B2%DB%8C%D8%A7

مالیزیا (بە ئینگلیزی: Malaysia) یان فیدراسیۆنی مالیزیا، وڵاتێکی پاشایەتی
دەستووریی فیدراڵییە لە باشووری ڕۆژهەڵاتی کیشوەری ئاسیا. پایتەختەکەی شاری
کوالالومپورە. لە ١٣ ویلایەت و ٣ هەرێمی فیدڕاڵی پێکهاتووە و یەکێکە لە ئەندامانی
گەلانی کۆمۆنوێلت. وە ڕووبەرەکەی دەگاتە ٣٢٩,٨٤٧ کم٢ بەمەش دەبێت ٦٧ەمین وڵات
لەڕووی ڕووبەری جوگرافییەوە. و بە هۆی دەریای باشووری چین بووەتە دوو لەتی قەبارە
لێکچوو: مالیزیای نیمچەدوورگەیی و مالیزیای ڕۆژهەڵات. سنووری ئاوی و وشکانی لەگەڵ
تایلاند، سینگاپور، ڤیێتنام، ئیندۆنیزیا و بڕونای هەیە و سنووری ئاوی لەگەڵ
فلیپینیش هەیە.

مالیزیا لە بنەڕەتدا شانشینی مالای بوو کە لە سەدەی هەژدەهەمەوە ببووە ژێردەستەی
ئیمپراتۆریەتیی بریتانی. دواتر لە ١٩٤٨ فیدڕاسیۆنی مالیزی درووست بوو و لە ٣١ی ئابی
١٩٥٧ سەربەخۆیی بەدەستهێنا.[٩]

لە سەدەی یەکەمی پێش زایینەوە تا سەدەی دووەم و سێیەمی زایینی، نیمچە دوورگەی مالای
ناوچەیەکی بازرگانی بووە لە نێوان هیندستان و چین. وە بازرگانە چینی و هیندییەکان
کاریگەریی کلتووری گەورەیان هەبووە لەسەر خەڵکی نیمچەدوورگەکە، وە خەڵکەکە چوونەتە
سەر ئایینی بودیزم و هیندوویزم. دواتر لە سەدەی چوارەمەوە تا سەرەتاکانی سەدەی
پانزەیەم، ئەو ناوچەیە لە ژێر دەستی چەندین ئیمپڕاتۆریەتی یەک لە دوای یەک بووە. لە
سەدەی چواردەیەم ئیسلام دەستی بە بڵاوبوونەوە کرد لە مالیزیا. لە سەرەتای سەدەی
پانزە، سوڵتان ئەسکەندەر شاه، کە بە ڕەگەز سینگاپووری بوو، سەڵتەنەتی مەلاکەی
دامەزراند. کە بە یەکەم دەوڵەتی سەربەخۆی ئەو ناوچەیە دادەندرێت. لەو سەردەمەدا
(١٤٠٠ - ١٥١١) مەلاکە سەنتەرەرێکی گرنگی بازرگانی و ئیسلامی بووە لە ناوچەکە.

لە ١٥١١ مەلاکە لەلایەن پورتوگالەوە داگیرکرا. وە دواتریش لەلایەن هۆڵەندیەکانەوە
داگیرکرا لە ١٦٤١. لە ١٨٢٤ ئیمپراتۆریەتیی بریتانی دەستی بەسەر مەلاکەدا گرت. لەو
کاتەوە بەرە بەرە دەسەڵاتی ئیمپراتۆرییەتی بریتانی لاوازدەبوو بەسەر مەلاکەدا. لە
کاتی جەنگی جیهانیی دووەم، ژاپۆن دەستی بەسەر مەلاکەدا گرت بۆ ماوەی سێ ساڵ. لەو
ماوەیەدا، گرژی لە نێوان نەتەوەکانی ڕووی لە زیادی کرد و ناسیۆنالیزمیش گەشەی کرد.
وە دوای ئەوەی مەلاکە لەلایەن هێزەکانی هاوپەیمانان کۆنتڕۆل کرایەوە، پشتگیری خەڵکی
بۆ سەربەخۆیی زیادی کرد.

لە ١ی شوباتی ١٩٤٨ فیدڕاسیۆنی مالایا دامەزرا، کە لەژێر پارێزگاری بریتانیا دابوو.
لە ١٩٣٨ تا ١٩٦٠ باری نائاسایی لە مالایا ڕاگەیەندرابوو بەهۆی شەڕی نێوان چەکدارانی
پارتی کۆمۆنیستی مالایا و هێزەکانی کۆمۆنوێلت.

لە کاتی سەرۆک وەزیران، موحضر موحەمەد دا، مالیزیا لە وڵاتێکی پشتبەستوو بە
کشتوکاڵەوە گۆڕدرا بۆ وڵاتێکی پیشەسازیی و چەندین پڕۆژەی گەورە تەواوکرا، یەک
لەوانە تاوەری پێتڕۆناس بوو.

بەپێی ئامارەکانی ساڵی ٢٠١٤ ژمارەی دانیشتوانی وڵاتی مالیزیا ٣٠,١٨٧,٨٩٦ کەس بووە
کە دەکاتە ٠.٤٢ لەسەدی ڕێژەی خەڵکی جیھان. تەمەنی مام‌ناوەندی خەڵکی ئەم وڵاتە ٢٧.٨
ساڵە. ھەروەھا ٧٥ لەسەدی دانیشتوانی وڵات لە شارەکان دەژین.[١٠]

مالیزیا وڵاتێکی فرەکلتوور و فرە ئایینە، زۆربەی دانیشتوانی مالایین (%٥٠.١ی
دانیشتووان) بەڵام چینی (%٢٢.٦)و هیندیش(%٦.٧) لەو وڵاتە دەژین. ئایینی سەرەکی
مالیزیا ئیسلامی سوننییە (%٦١.٣ی دانیشتووان) بەڵام هەندێک ئایینی دیکەش پەیڕەو
دەکرێن، وەک: بودیزم (%١٩.٨ی دانیشتوان)، کریستیان (%٩.٢)، هیندوویزم (%٦.٣) و
هەندێک ئایینی دیکەش پەیڕەو دەکرێ[١١].

مالیزیا یەکێکە لە دامەزرێنەرانی کۆمەڵەی نەتەوەکانی باشووری-ڕۆژهەڵاتی ئاسیا
(ASEAN)[١٢] و ڕێکخراوی هاریکاریی ئیسلامی (OIC).[١٣] وە هەروەها ئەندامیشە لە
چەندین ڕێکخراو و کۆمەڵەی دیکەی جیهانی، بۆ نموونە: نەتەوەیەکگرتووەکان (UN)[١٤]،
کۆمەڵەی (هاریکاری ئابووری ئاسیا-پاسفیک)[١٥]، ڕێکخراوی D-8[١٦] و بزووتنەوەی
(Non-Aligned Movement)[١٧]. لە ڕابردووشدا سەرۆکایەتی ASEAN، OIC و NAM ی
کردووە.[١٨] وە لەبەر ئەوەی پێشتر یەکێک بوو لە کۆلۆنییەکانی ئیمپراتۆریەتیی
بریتانی، ئەندامی گەلانی کۆمۆنوێلتیشە.[١٩] وە کوالالومپوریش میوانداری یەکەم
لوتکەی ڕۆژهەڵاتی ئاسیای (East Asia Summit) کرد لە ٢٠٠٥.[٢٠]

وە مالیزیا هێشتا دانی بە ئیسرائیل نەناوە و هیچ پەیوەندییەکی دیبلۆماسیشی نییە
لەگەڵ ئەو وڵاتە و هێرشەکانی ئیسڕائیلی بۆ سەر کەرتی غەزە ئیدانەکرد لە ٣٠ نیسانی
٢٠١٠. وە بە فەرمیش ڕایگەیاندووە کە تا ڕێکەوتننامەی ئاشتی لەنێوان ئیسڕائیل و
دەوڵەتی فەڵەستین نەکرێ، مالیزیا هیچ پەیوەندییەکی دیبلۆماسی لەگەڵ ئیسڕائیل
نابێت.[٢١]

مالیزیا خاوەن یەک لە بەهێزترین ئابوورییەکانی ئاسیایە. لە ساڵانی ١٩٥٧ تا ٢٠٠٥
گەشەی ساڵانەی بوودجەی وڵاتەکە لە سەدا ٦.٥ بووە.[١٨] ئابووری مالیزیا بۆ ساڵی
٢٠١٤-٢٠١٥ ڕیزبەندی شەشەم لە ئاسیا و بیستەم لە جیهانی وەرگرتووە، کە ئەوەش
بەرزتربوو لە ڕیزبەندی ئابووری هەریەک لە وڵاتانی ئوسترالیا، فەڕەنسا و کۆریای
باشوور.[٢٢] وە بودجەی ساڵی ٢٠١٤ ی مالیزیا ٧٤٦.٨٢١ ملیار دۆلار بووە، بەوەش دەبێتە
٢٨مین وڵات لەسەر ئاستی جیهان.[٢٣]

وزەی بەرهەمهاتوو زۆرتر بووە لە ٢٩,٧٢٨ مێگاوات کارەبا. گەورەترین سەرچاوەی وزەش
لەو وڵاتەش نەوتی خاو و گازی سرووشتییە، بەهۆی ئەوەی کە مالیزیا خاوەنی یەدەگێکی
گەورەی نەوتە.[٢٤]

زمانی فەرمی مالیزیا، مالیزیاییە[١١] کە شێوەیەکی ستانداردکراوی زمانی مالاییە. کە
بەشێوەیەکی فەرمی پێیدەگوترێ: بەهاسا مالیزیا (بەواتای: زمانی مالیزیایی).بەڵام
پێشتر ئینگلیزی زمانی کارگێڕیی ئەو وڵاتەبوو، کە پاش پشێوییەکانی ١٩٦٩ گۆڕدرا بۆ
مالایی. وە بەپێی یاسا ئەلفوبێی فەرمی وڵات ئەلفوبێی لاتینییە، بەڵام بەکارهێنانی
ئەلفوبێی دیکەش ڕیگەپێدراوە. ئینگلیزی هێشتاش لە مالیزیا بەکاردێت تەنانەت لە
هەندێک کاری فەرمیشدا، بەڵام زۆرتر لە بزنسدا بەکاردێت.

وەرزشە باوەکان لە مالیزیا بریتیین لە: تۆپی پێ، بەدمینتۆن، هۆکی، سکواش، تێنس،
هونەری جەنگی، ئەسپ سواری و هەندێکی دیکە. بەڵام تۆپی پێ باوترین وەرزشە لە
مالیزیا. وە بەدمینتۆنیش هەزارەها کەس بەلای خۆیدا ڕادەکێشێت.



https://ckb.wikipedia.org/wiki/%D9%84%DB%8C%D8%A8%D8%B1%D8%A7%D9%84%DB%8C%D8%B2%D9%85

وشەی لیبرالیزم لە لاتینی لیبر ،واتە سەربەخۆ،ئازاده‌ وە ھاتووە و بۆچوونێکی
کۆمەڵایەتی و ئیدئۆلۆژییەکی سیاسییه‌ کە ھەڵگری باوەڕ بە ئازادی تاک وەک بایخێکی
بنەمایی . وشەکە لە کەون و مەکانی جێواز مانای جێواز ھەڵدەگرێ ھەر بۆیەشە مانایەکی
ڕوون و دیاریکراو لەو چەمکە بەدەستەوەدان ھێندێک دژوارە . دەکرێ بڵێین لیبرالیزم
واتایەکی نیزیک بە یەکێتییەک کە بەھەڵگری ناوەرۆکی ئازادی تاک . مافی مرۆڤ ، ئازادی
ڕادەربڕین و دیموکڕاسی یە لێکبدرێتەوە . بوونی ژیانی کار وکاسبی دڵخوازانە دە
بازاڕێکدا کە بە شێوەی ئابووری ئازاد بەڕێوە بچێ و مافی خاوەندارییەتی
خسووسی(مالیکییەتی خسووسی ) کە خۆی ھەڵگری زۆر لێکدانەوەی جێوازە ،بۆ ھەموو
دانیشتوان . وەک یەک نموونە لە مەڕ تەزمینی ئازادی -لیبرالەکان لە خۆتێوەگلانی
دەوڵەت دە ژیانی خسووسی خەڵکدا بە دووردۆنگییەوە دەڕوانن .لێرە دەکرێ جێوازی نێوان
بەشێک لە سوسیال لیبڕالیستەکان کە بە خشکە دەیانەوێ ئابووری (تەسەلی )ڕفاھی
کۆمەڵایەتی (بەشی گشتی وجەماوەری یان بەشی خسووسی ) لە ڕێگای وەرگرتنی ماڵیاتەوە
دەگەڵ نێئۆلیبڕالیستەکان و ئانارکۆکاپیتالیستەکان کە دەیانەوەی ھێندێک لە
خزمەتگوزارییە حکومییەکانیش ھەر بدەنە بەشی خسووسییەکان و ئابوورییە کەشی ھەر
خسووسی دابینبکەن. زۆربەی زلحیزبەکانی دونیایە کە خۆیان پێ لیبڕالە ، سوسیال
لیبرالن . لە ئەمریکایە وشەی لیبرالیزم دە دونیای سیاسەتدا بۆتە وشەیەکی دزێو دەنێو
دەستەچەپییەکاندا کە پێیانوایە نوێنەرایەتی بەشێکی گەورەن کە شوینەواریان بەسەر
چۆنیەتی بازاڕدا ھەیە .



https://ckb.wikipedia.org/wiki/%D9%84%D8%A7%D8%B1%DB%8C_(%D9%85%D8%A7%D8%AA%D9%85%D8%A7%D8%AA%DB%8C%DA%A9)

لێژی یا لاری[١] (بە ئینگلیزی: Slope) لە ماتماتیکدا ئاڕاستە و ئەندازەی لێژایی
ھێڵێک دیاری دەکات. ئەگەر دوو خاڵی (x1,y1) و (x2,y2) لە ڕاستەهێڵەی (f(x دیاری
کرابێت. لێژیی (slope) ڕاستەهێڵە بە شێوەی خوارەوە ڕوون دەکرێتەوە.

وا دابنێ P = (1, 2) و Q = (13, 8) دوو خاڵ لە ڕاستەهێڵی (f(x بن ئەوا لێژیی هێڵ بە
شێوەی خوارەوەیە

شێوەی هاوکێشەی ئەو ڕاستەهێڵەی لێژییەکەیmە و بە خاڵی (x1,y1) دا دەڕوات بریتییە لە

تەنیا ڕاستەهێڵە نائەستوونەکان لێژییان هەیە لەمەشەوە ناتوانرێت هاوکێشەی ڕاستەهێڵی
ئەستوون بە شێوەی لاری-خاڵ بنووسرێت. هاوکێشەی ڕاستەهێڵی ئەستوون بە شێوەی x=k
دەنووسرێت کە k ژمارەیەکی ڕاستییە.

ئەگەر ( x , f ( x ) ) {\displaystyle (x,f(x))\!} خاڵێک لە ڕوونکردنەوەی فانکشنی y
= f ( x ) {\displaystyle y=f(x)\!} و ( x + h , f ( x + h ) ) {\displaystyle
(x+h,f(x+h))\!} خاڵێکی تر لە فانکشنەکە بێت، ئەوا Δ f ( x ) = f ( x + h ) − f ( x
) {\displaystyle \Delta f(x)=f(x+h)-f(x)\!} و لێژایی هێڵی لێکەوتی چەماوە بریتییە
لەو ڕاستەهێڵەی لێژاییەکەی یەکسانە بە m و



https://ckb.wikipedia.org/wiki/%D8%B9%DB%95%D8%A8%D8%AF%D9%88%D9%84%D9%82%D8%A7%D8%AF%D8%B1%DB%8C_%DA%AF%DB%95%DB%8C%D9%84%D8%A7%D9%86%DB%8C

خواناسی گەورەو شێخی تەسەوفی ئیسلامیی و پڕ نوری زانستی شەریعەت و تەریقەت ناوی
راستەقینەی ئەو زاتە گەورەیە شێخ موحیی الدین کوڕی شێخ موسای جەنگی دۆست کوڕی شێخ
عەبدوڵای موسا جان کوڕی شێخ عەبدوڵا مەحزی کوڕی شێخ محمد حەسەن موسەننای کوڕی
ئیمامی حوسەینی کوڕی ئیمامی عەلی کوڕی ئەبی تالیب خوایان لێرازی بێت . خاوەنی
تەریقەتی پیرۆزی قادرییەو نمونەی شێخی کامڵ و مامۆستای شەرعەتی زاھیرو باتن ە. شێخ
عەبدوڵا مەحزی باوکی لە شاری مەدینەی منەوەرە لە دایک بووەو ھەر لەوێش گەورە بووەو
پیاوێکی زاناو لە خواترس و ئەھلی زوھدو وەرع بووە، شێخ عەبدوڵا لە ناو ئالوبەتی
پێغەمبەر درودی خوای لێبێت گەورە بووە، کاتێک بەتەواوەتی لە ھەموو روییەکەوە کامڵ
بوو بەھۆی ئەو تەقواو زانست زانیارییە زۆرەی کە ھەی بووە ژمارەیەکی زۆر لە خەڵکی
مەدیینە لە دەوری کۆبوونەتەوە، لە سەردەمی خەلیفەی عەباسی جەعفەری مەنسوردا ، ئەھلی
فیتنەی ئەو سەردەمە لەلای خەلیفە درۆی بەدەمەدەکەن و خەلیفەش لە ساڵی ١٤٤ ھیجریدا
بە خۆیی و ماڵ و منداڵیەوە بانگییان دەکات بۆ شاری بەغداد ، لەوێش ھەموویان زیندانی
دەکات و ئەشکەنجەو ئازارێکی زۆریان دەدات لە ئاکامی ئەو ئازارو ئەشکەنجەیە شێخ
عەبدوڵا و ھەندێک لە ئەندامانی خانەوادەکەی گیان لە دەست دەدەن و لە ناوچەیەی
یوسوفیەی خواروی شاری بەغدا بە خاک دەسپێردرێن ، ئێستاش مەزارگەی ئەو پیاوە لە
خواترسە خەڵکی سەردانی دەکەن کە بە مەزارگەی شێخ عەبدوڵا مەحز ناسراوە.[١]

شێخ عەبدولقادری گەیلانی خاوەنی ھەیبەت و کەیسایەتییەکی زۆر بەھێز بووە لە لای خواو
خەڵکیش زۆر بەرێزو خۆشەویست بووە ، قسەکانی ھێندە کاری لە دڵو دەروونی گوێرەکانی
کردوە، دەڵین جارێکیان شێخ لە کاتی وتاردانا دەبێت لایەکی عەمامەکەی شۆڕ بۆتەوە
خەڵکەکەش وەک لاسایی کردنەوەیەک بێئەوەی ھەست بە خۆیان بکەن لایەکی عەمامەکانی
خۆیان شۆرکردۆتەوە، ھەتا ئەمڕۆش گەلێک لە کەراماتەکانی شێخ لە سەر زمانی خەڵکی
ماونەتەوە جۆرێک لە نەمری لە کەسایەتی ئەو زاتە گەورەو لە خواترسەدا ھەبووە و
کەسێکی زۆر رۆح سوک و خۆبەزل نەزان بووەو رێزی ھەموو کەسێکی بەبێجیاوازی گرتووە، کە
سایەتی ئەو لە سەردەمی خۆیدا لە رۆژ ھەڵات و رۆژ ئاوادا ناوبانگی دەکردووە .

شێخ عەبدولقادری گەیلانی ھەتا ئەو ڕۆژەی کۆچی دوای کرد لە ھەوڵدان و بانگھێشکردنی
خەڵکی بۆ رێگەی ھەق و راستی کۆڵی نەداوەو تادوا ھەناسەشی خزمەتی خەڵکو ئاینی خودای
کردووە شێخ عەبدل لقادری گەیلانی لە تەمەنی ٩٠ ساڵیداو لە شەوی شەممەی رێکەوتی ١٠
رەبیعی دووەمی ساڵی ٥٦١ ھیجردا کۆچی دوایی کردو بەجیھانی جاویدانی و پڕ لە نوری خوا
شاد بووە. شێخ پاش چەند رۆژێک کە بە نەخۆشی لە سەر جێگە ماوەتەوە بەدەم زیکرکردنەوە
گیانی دەرچووە، دەڵێن لەو رۆژانەدا یەکێک لە کوڕەکانی لێی پرسیوە کە کوێ ی ئازاری
ھەیە، ئەویش لە وەڵامدا وتوویەتی ھەموو گیانی دەئێشێت بێجگە لە دڵی چونکە دڵی لەگەڵ
خوا دا راست بووە ، دواھەمین وشەش کە لە زاری ئەو خوداناسە گەورەیە ھاتۆتە دەرەوە
وشەی پیرۆزی اللە بووە ، شێخ پاش ئەوەی کۆچی دوایکردوە ھەر ئەو شەوە کوڕەکانی و
ئەوانەی ئامادەبوون لە گۆشەیەکی قوتابخانەکەی خۆیدا ناشتویانەو نەیان ھێشتوە کەس
بزانێت ھەتا بەیانی رۆژ بۆتەوەو دواجار خەڵکی پۆَل یۆل ھاتوون نوێژیان لە سەر
گۆرەکەی کردووە [٢].



https://ckb.wikipedia.org/wiki/%D8%B3%DB%95%D9%84%D9%85%D8%A7%D9%86_%D8%AE%D8%A7%D9%86

سەلمان خان ناوی تەواوی عەبدولڕەشید سەلیم سەلمان خان (بە ئینگلیزی: Salman Khan)
ئەکتەرێکی سەرکەوتووی سینەمای هیندییە (بۆڵیوود)، کوڕی نوسەری گەورەی فیلم (سەلیم
خان)ە، لە ڕۆژی ٢٧ی کانوونی یەکەمی ١٩٦٥ لە ناوچەی ئیندۆر لە شاری مادیا پرەدیش لە
هیندستان لە خێزانێکی بە ڕەچەڵەک ئەفغانی لەدایکبووە و دایکی بەڕەشەڵەک هیندۆسە.
دووبرای بەناوی (ئارباز خان و سوهەیل خان) دوو خوشکی بە ناوی (ئەلڤیراو ئاربیتا)
هەیە، کە ئاربیتا کچی هەڵگیراوەیە و خێزانی خان بەخێویان کردووە. سەرەتای
دەستبەکاربوونی بۆ ساڵی ١٩٨٨ دەگەڕێتەوە کە بەڕۆڵی (فیکی بهاندرای) لە فیلمی (Biwi
Ho To Aisi) بەشداری کردووە. سەلمان خان لە گۆڤاری بەناوبانگی (People) لە ساڵی
٢٠٠٤ لە ڕیزبەندی حەوتەمی سەرنجراکێشترین ئەکتەرەکانی جیهاندا بووە، چوارەم ئەکتەری
هیندنیە کە لە مۆزەخانەی خاتوو توسو لە لەندەن بە مۆم پەیکەری بۆ دروستکراوە.

تائێستا چەند جارێک کەوتۆتە داوی خۆشەویستییەوە لەگەڵ هونەرمەندان (ئایشواریا رای
باچان و کاترینا کایف) کە زۆرترین ماوە لەگەڵ کاترینا کەیفدا بووەو بەڵام
پەیوەندییەکەیان تا ساڵی ٢٠١٠ بەردەوام بووە و تا ئێستا ژنی نەهێناوەو کەسیش لەو
نهێنییەی تێناگات. سەلمان خان لە چەندین فیلم و بەرنامەدا بەشداری کردووەو نازناوی
خۆی لە جیهاندا مسۆگەر کردووە.



https://ckb.wikipedia.org/wiki/%D8%B3%D8%A7%D9%84%D9%85

عەبدوڕەحمان بەگی ساحێبقران (١٨٠٠-١٨٦٦) ناسراو بە سالم ھۆنراوەنووسێکی کلاسیکی
زمانی کوردی بووە. سالم و مستەفا بەگی ساحێبقران ناسراو بە کوردی ئامۆزای یەکترن.

سالم کوڕی محەمەد بەگی کوڕی ئەحمەد بەگی ساحێبقرانە و لە ساڵی ١٨٠٠دا لە شاری
سلێمانی ھاتوەتە دنیا. لە ساڵی ١٨٦٦دا مردووە و لە گردی سەیوان لە شاری سلێمانی بە
خاک سپێردراوە.

تایبەتمەندیەکانی شێعری سالم بەکارھێنانی زۆری وشەی قورئانی، ئاماژە بە ڕووداوە
مێژووییەکان و بەکارھێنانی وشەی فەلسەفی و سۆفیانەیە.

سالم لە وڵامی قەسیدەی بادی خۆش مرووری نالی دا قەسیدەیەکی نووسیوە کە ئاوا دەست
پێدەکات:

سالم لە ئەم قەسیدەیەدا بە جوانی باسی بارودۆخی سلێمانی دوای ڕووخاندنی بابانەکان
دەکات و سکاڵای زۆر لە ڕۆمییەکان دەکات کە بوون بە ھۆی کاول بوونەوەی وڵاتەوە، لە
داوییدا داوا لە نالی دەکات کە ئەو کاتەدا ڕوو لە سلێمانی نەکاتەوە، لە دوایین
بەیتدا دەڵێت:



https://ckb.wikipedia.org/wiki/%D8%AF%D8%A7%D8%B1

لە ڕووەک زانی، دارێک ڕووەکێکی ھەمیشە لەگەڵ قەدێکی درێژەی پێ دەداتراوە، یان قەد،
پشتگیریکردنی گەڵا یان لق. لە ھەندێک بەکارھێنان، پێناسەی دار ئایارێک تەسکتر
بریتی، ھەروەک تەنھا ڕووەکی دارین، تەنھا ئەوە بۆ بەکارھێنان شیاوە دەڕوێنن وەک خرت
و پرت یان تەنھا لەبان بەرزیێکی دیاریکراو دەڕوێنێت. لە فراوانترینی، دار بەری دەست
باڵابەرزتر دەگرنەوە، تەڕاشەکەی دار، مۆز و حەیزەران.

دار یەکێکە لەشێوەکانی ڕووەک کە ڕێژەی درێژی دارەکان بە ١٠مەتر خەمڵێنراون وە
تەمەنی دار بە پێی ژمارەی ئەڵقەکانی ناوی دەزانرێت، دار توانای گڕگرتنی ئاگری ھەیە
کە یەکێکە لەھۆکارەکانی نەمانی دار بەوەی مرۆڤەکان بەمەبەستی سووتەمەنی بەکاری
دێنن.

نەمام درەختێکە کە تازە دەڕوێنرێ یان ڕوێنراوە، بەڵام لە بەر کەمی تەمەنی هێشتا
بەری نەگرتووە.[١]

بە لقی باریک و درێژی دار دەوترێت چیلکە، کە مرۆڤ بۆ دروستکردنی کەپر و بۆ
سووتاندن، و مەلی گەورە بۆ دروستکردنی هێلانە بە کاری دەهێنن.[١]



https://ckb.wikipedia.org/wiki/%D8%AE%D8%A7%DA%B5_(%D8%A6%DB%95%D9%86%D8%AF%D8%A7%D8%B2%DB%95)

لە ئەندازە، تۆپۆلۆژی، و لقە پێوەندیدارەکانی تر لە بیرکاریدا، زاراوەی خاڵ شتێکی
دیاریکراو دەگێڕێتەوە کە لە واڵایییەکدا ھەڵکەوتووە و خاوەنی ھیچ ڕەھەندێک نییە.
واتە نە قەبارەی ھەیە، نە ڕووبەر، نە درێژی، و نە ھەر جۆرە ڕەھەندێکی تری لەو
چەشنە. کەوابوو، خاڵ شتێکی ٠-ڕەھەندییە. ئیقلیدس تۆزێک ناڕوون خاڵی پێناس کردووە:
"ئەوەی کە ھیچ بەشێکی نییە"[١].

پێویستە ئەوە بزانرێ کە خاڵ شتێکی فیزیکی و بەرھەست نییە بەڵکوو شوێنێک نیشان دەدا.
ئێمە شوێنی خاڵەکان بە دانانی نیشانێک (بۆ نموونە بازنە یا ئەستێرەیەکی زۆر بچووک)
بە پێنووس دیاری دەکەین. لەوانەیە تیرەی ئەو نیشانە کەمتر لە یەک میلیمەتر بێ،
بەڵام ھەروا کە پێشتر وترا خاڵ خاوەنی قەوارە نییە. ھەرچەندەش کە زووم بکەین و
بچینە بەرەوە، دیسان خاڵ ھەر پانیی نابێ.



https://ckb.wikipedia.org/wiki/%D8%AC%DB%95%D8%B3%D8%AA%D9%86_%D8%A8%DB%8C%D8%A8%DB%95%D8%B1

جەستن بیبەر (ئینگلیزی: Justin Drew Bieber)، (لەدایکبووی ١ی ئازاری ١٩٩٤، کەنەدا)،
جەستین بیبەر گۆرانی بێژی پۆپ و تێکستنووسی گۆرانی و ئەکتەرە، لە ساڵی ٢٠٠٩ لە
جیھانی گۆرانی ناسرا و بەڵام لەسەرەتای ساڵی ٢٠٠٧ دەستی بە گۆرانی چڕین کردووە،
پاشان دایکی جەستن بیبەر گۆرانیەکانی لە ماڵپەڕی یوتیوب بڵاو دەکردەوە کە بینەریکی
زۆری لێوە پەیدا بوو تاوای لێھات ڤیدیۆکانی لەو ماڵپەڕە گەیشتە ملیارێک بینەر
،پاشان کەسێك بە ناوی [سکۆتیر براون]کە لە بواری میوزیک کاری دەکرد زۆر سەرسام بووە
بە دەنگی جەستن وە راستەوخۆ پەیوەندی پێوە کردووە تا بێت بۆ ئەمەریکا،بۆ ئەوەی
پێکەوە بتوانن پاڵپشتی کۆمپانیایەکی میوزیکى بروفيشنال بەدەست بێنن . بەڵام ئەوکات
ھیچ کۆمپانیایەک پاڵپشتی نەکردووە ، ناو براو جگە لە شارەزابوون لەگۆرانی چڕین
شارەزایشی لە ئامێرە میوزیکەکانی جیھانی ھەیە لەوانە گیتار و پیانۆ و تەپڵ وە
ئامێرەکانی کە بەدەم لێ ئەدرێن ، وێڕای سەرقاڵی بوونی بە جیھانی میوزیک جەستن بیبەر
کاری خێرخوازیش بە ئەنجام دەگەیەنێت.



https://ckb.wikipedia.org/wiki/%D8%AC%DB%86%D8%B2%DB%8E%D9%81_%D8%B3%D8%AA%D8%A7%D9%84%DB%8C%D9%86

جۆزێف ستالین (بە ڕووسی: Иосиф Сталин) (لەدایک‌بوون ١٨٧٨ - کۆچی دوایی ١٩٥٣) ڕابەر
و سیاسەتوانی کۆمۆنیستی سۆڤیەت بو کە لە نێوانی ساڵانی ٢٠ی تەمەنی تاکوو کاتی مردن
ڕابەرایەتی حیزبی کۆمۆنیستی یەکیەتی سۆڤیەتی لە ئەستۆ بوو. زۆر کەس بە بەرپرسی
کوشتنی ژمارەیەکی زۆر لە مرۆڤی ئەزانن کە ژمارەیان نێوان ٤ تا ٢٠ ملیۆن کەس مەزەندە
دەکرێت.

ناوی کاتی لەدایک بوونی یوسف ویسارینۆڤیچ جۆگاشڤیلی (بە زمانی گورجی، زمانی
زکماکی:იოსებ ბესარიონის ძე ჯუღაშვილი).

لە ساڵی ١٩٢٢ گەیشتە پلەی سکرتێری گشتیی حیزبی کۆمۆنیستی یەکیەتی سۆڤیەت. دوای
مردنی ڤیلادیمیر لینین، ستالین توانی بەسەر لیۆن ترۆتسکی سەرکەوێت و ڕابەرایتی حیزب
بگرێتە دەست. لە ساڵانی ١٩٣٠ خاوێن‌کردنەوەی گەورەی بەڕێ‌خست کە زنجیرە سەرکوتی
سیاسی و دەست‌بەسەر کردن و کوشتنی ناڕازییەکان بوو کە لە ساڵی ١٩٣٧دا گەیشتە
بەرزترین پلەی خۆی.

ستالین بڕوای وا بوو کە سیاسەتەکانی لەسەر بنەمای مارکسیسم-لینینیسم‌ پێک‌ھاتووە
بەڵام ئێستا ھەموان سیستەمی ئابووری و سیاسیی ئەو بە ئەستالینیسم ناو دەبەن.

لە ساڵی ١٩٢٨دا ستالین بە گۆڕینی پلانە ئابووریەکان و دانانی پلانی کشت‌وکاڵی
ھەڵبژاردەیی، یەکیەتی سۆڤیەت تا کۆتایی ساڵانی ١٩٣٠ لە وڵاتێک بە زۆرینە جەماوەری
جووتیار بوو بە یەکێک لە زل‌‌ھیزەکانی بواری سەنعەت لە جیھان‌دا.

داگیر کردنی گەنم و خواردمەنیەکانی دیکە لە لایەن کاربەدەستانی سۆڤیەت و بە
دەستووری ستالین لە ساڵانی ١٩٣٢تا ١٩٣٤ بووە ھۆی ھاتنی قڕ و قاتی لە وڵاتانی
ژێردەسەڵاتی ئۆکراین، قەزاقەستان و قەفقازی باکوور. ھەرکەس لە جووتیارەکان کە
دژایەتی ئەوەی بکردایە کۆلاک ناویان دەنا و سەرکوت و دەسبەسەر دەکرا.

لە کاتی شەڕی جیھانی دووھەم ئەستاڵین ڕابەری یەکیەتی سۆڤیەت بوو و دەورێ گرینگی
ھەبوو لە شکەست ھێنان بە ئەڵمانیای ژێر دەسەڵاتی نازیەکان. ئەوە سۆڤیەتی کردە یەکێ
لە دوو زل‌ھێزی دونیا و ئەوە بۆ ماوەی ٤٠ ساڵ واتە تا کۆتایی ژیانی ئەستالین ھەر
مایەوە.

ھێندێ کەس حکوومەتی ستالین بە دەسەڵاتی تاکەکەسیی دەناسن و ھەروا بە لەنێو بردنی
کەساییەتیەکانی دەژ بەو تاوانباری دەکەن. نیکیتا خرۆشۆڤ، جێگری ئەستالین، کەسایەتی
و شێوازی حوکمڕانی ستالینی لە کۆبوونەوەی حیزبی کۆمۆنیستی سۆڤیەت لە ساڵی ١٩٥٦
کێشایە ژێر پرسیار و دواتر دەستی کرد بە خاوێن‌کردنەوەی حکومەت لە ھاوڕێیانی
ستالین.

رۆژی ٥ی ئازاری ١٩٥٣ ستالین لە ماڵەکەی خۆیدا لە کونتسەڤۆ کۆچی دووایی کرد، ھەتا
ئێستا سەبارەت بە ھۆکاری مردنی ستالین ھیچ ئاشکرا نەبووە ، بەڵام سەرچاوە
فەرمیەکانی حکومەتی سۆڤیەتی ئاماژە بەوە دەکەن کە ئەو بە نەخۆشی فشاری دەماخ کۆچی
کردووە. ھەندێک سەرچاوە ئاماژە بۆ ئەوە دەکەن کە لاڤرێنتی بەرییا (Lavrenti Beria )
ستالینی دەرمانخوارد کردبێت، ھۆکاری ئەمەش ئەوە بووە گویا بەرییا ھەستی بەوە کردووە
کە ستالین لەناوی دەبات چونکە ئەو دەسەڵاتی زۆری پەیدا کردبوو، بەرییا کاری بۆ ئەوە
کردووە کە پاش دەرمانخواردکردنی ستالین ھەتا ماوەی ٢٤ کاژێر ھیچ دکتۆرێک نەتوانێت
سەردانی بکات. یەکێکی دیکە لە چیرۆکەکانی مردنی ستالین باس لەوە دەکات گویا ستالین
بە درێژایی رۆژێک لە ژورەکەی خۆی نەھاتۆتە دەرەوە ، بەڵام لەبەر ئەوەی ھیچ کەس بۆی
نەبووە بێزاریکات ، کەس نەیوێراوە لە دەرگای بدات و ھەواڵی بپرسێت، بە درێژایی ئەو
رۆژە ھەتا مۆڵەتی چونە ژوری ستالین وەرگیراوە و کەسێک بۆی ھەبووە بچێتە ژورەکەی
ستالین لەسەر فەرشی ژورەکەی خۆی لەپەلوپۆ کەوتووە و پاشان بە فشاری دەماخ مردووە..
لاشەکەی ستالین بە مۆمیاکراوی لە رۆژی ٩ی ئازاردا لە رێورەسمێکی گەورەدا لە پاڵ
دامەزرێنەری یەکیەتی سۆڤیەت ڤلادیمیر لێنین دەنێژرێت، ساڵی ١٩٦١ لاشەکەی گوێزرایەوە
بۆ دیواری کرەملن و لەوێ نێژرا. ساڵی ١٩٩١ لەگەڵ ھەڵوەشاندنەوە و کەرتوپەرت بوونی
سۆڤیەتدا، جۆرجیاش سەربەخۆیی راگەیاند و لە تەواوی وڵاتدا ھەموو پەیکەرەکانی
ڤلادیمیر لێنین و جۆزێپ ستالین شکێنران، بەڵام لە سەدان کەس لە گۆڕەپانی شاری گۆری
کۆبوونەوەو پەیکەرەکەی ستالینیان پاراست.. لە مانگی ژونی ٢٠١٠ دەسەڵاتدارانی جۆرجیا
بە شەو پەیکەرەکەی ستالینیان داگرت، ئەم پەیکەرە برۆنزە و‌ شەش مەتر درێژە ، لە
پەنجاکانی سەدەی بیستەمەوە لە شوێنی لەدایک بوونی ستالین لە گۆڕەپانێکدا دانرابوو،
بەڵام بەھۆی جەنگی ساڵی ٢٠٠٨ لە نێوان روسیاو جۆرجیادا ئەو پەیکەرە برایە
مۆزەخانەیەکی تایبەت بە ستالین لە ھەمان شارو لە جیگای ئەودا یادگارێکی
قوربانیەکانی ئەو جەنگە دانرا.



https://ckb.wikipedia.org/wiki/%D8%AA%DB%95%D9%84%D9%85%D9%88%D9%88%D8%AF

تەلموود (بەعیبری:תלמוד) وشەیەکی عیبرییە و بەمانای خوێندن یان فێرکردن دێت، دووەم
کتێپی پیرۆزە بۆ جوولەکە لەدوای تەورات کەلەچەند نووسینێکی کۆکراوە پێک دێت. ئەم
پەرتووکە باس لە وتووێژەکانی پیاوانی ئاینیی جوو (حاخام) دەکات سەبارەت بە یاسا و
بنەماکانی ئاینی جوو، تەلموود لەدوو بەش (بەند) پێکدێت کە بریتیین لە میشنا و
گیمارا کە میشنای ٢٠٠ ساڵ بەر لە زایین نووسراوەتەوە و ھەروەھا گیمارا لە
دەورووبەری ٥٠٠ی زایین نووسراوە. تەلمود کاری پێدەکرێت لەلایەن ھەموو جوولەکەکان کە
باوەڕیان بە ئاینەکەیان ھەیە، زۆربەی کاتیش جوولەکەکان دەیکەنەوە بەتایبەتی لەڕۆژی
پشوو ناسراو بەڕۆژی حانوکا.



https://ckb.wikipedia.org/wiki/%D8%AA%DB%8C%D8%B4%DA%A9%DB%8C_%D8%B3%DB%95%D8%B1%D9%88%D9%88_%D9%88%DB%95%D9%86%DB%95%D9%88%D8%B4%DB%95%DB%8C%DB%8C

تیشکی سەروو وەنەوشەیی (بە ئینگلیزی: Ultra violet یان UV) ناوی تیشک لە بنچینەدا
لاتینییە لە وشەی (ultra) کە مانای (سەروو)، وشەی (violet) کە مانای ڕەنگ بە درێژی
شەپۆل کورتتر لە تیشکی بینراوی وەنەوشەیی . ھەندێک لە درێژی شەپۆلی تیشکی سەروو
وەنەوشەیی (ultra violet) دەڵێن رووناکی ڕەش چونکە بە چاو نابینرێ ،ھەندێ ئاژەڵ وەک
باڵندە و خشۆکەکان و مێرووی وەک مێش ھەنگوین توانای بینینیان ھەیە بە بەکارھێنانی
تیشکی سەروو وەنەوشەیی نزیک (near) زۆر باڵندە ھەیە کە بەجۆرە پەڕێک داپۆشراوە کە
بە چاو نابینرێ و تەنھا بە تیشکی سەروو وەنەوشەیی (UV) دەبینرێ ،ھەروەھا ھەندێ
ئاژەڵ ھەیە کە لە رووناکی ئاسایی بەچاو نابینرێ بە تیشکی سەروو وەنەوشەیی (UV)
دەبینرێ، زۆربەی ڕووەکەکان وەک سەوزە و میوە و تۆ بەھێز و دیار دەبێ بە
بەراووردکردن لەگەل رووناکی ئاسایی .

تیشکی سەروو وەنەوشەیی تیشکی کارۆموگناتیسییە کە درێژی شەپۆلی کورتترە لە تیشکی
بینراو و درێژترە لە تیشکی سینی (X-ray) و ئەم جۆرانەی ھەیە :

خۆر سەرچاوەیەکی سەرەکی تیشکی کارۆموگناتیسییە کە تیشکی سەروو وەنەوشەیی بە سێ بوار
دەگاتە زەوی ، بواری (UVA)، بواری (UVB)، بواری (UVC) کە ھەریەکیان درێژی شەپۆلی
جیای ھەیە،بەڵام چینی ئۆزۆن بڕێکی زۆر لەم تیشکە دەمژێ لەبەر ئەوە (%٩٩) ی تیشکی
سەروو وەنەوشەیی کە دەگاتە سەر زەوی تەنھا لە بواری (UVA) دایە. لە ھەشتاکانی سەدەی
نۆزدەھەم زانای بریتانی ھارتلی وتی کە شێوەی سیانی ئۆکسجین کە بە ئۆزۆن (O٣)
ناسراوە تیشکی رووناکی دەمژی و ناھێڵی ھەندێکیان بگاتە زەوی،ئەو ئۆزۆنەی کە لە بەشی
سەرەوەی چینەکانی ھەوا ھەیە ناھێڵی تیشکی سەروو وەنەوشەیی کە درێژی شەپۆلی لە (٢٩٠)
نانۆمەتر کورتترە بگاتە زەوی کەواتە ئەو تیشکە سەروو وەنەوشەیییەی کەدەگاتە زەوی
تەنھا ئەو بەشەیە کە درێژی شەپۆلی زیاترە لە (٢٩٠) نانۆمەتر . نانۆمەتر یەک لە
ملیار لە مەتر، یان بەشێوەیەکی تر،مەتر گەورەترە لەنانۆمەتر بە ملیار جار.کەواتە
تیشکی سەروو وەنەوشەیی کە درێژی شەپۆلی کورتترە لە (٢٩٠) چینی ئۆزۆن ناھێڵی بگاتە
زەوی ،ئەم جۆرە تیشکە زۆر مەترسیدارە لەسەر ژیان،ئەو وزە زۆرەی کە لەو تیشکەدا ھەیە
لە لایەن ئۆکسجین و ئۆزۆن دەمژرێ و بە کارلێکی کیمیایی دەگۆڕێ بۆ شێوەی تر . چاوی
مرۆڤ ئەو شەپۆلانە دەبینێ کە درێژی یەکەی لەنێوان (٤٠٠ تا ٧٦٠) نانۆمەترە .

تاقیکردنەوەی زانستی سەلماندی کە بواری کارۆموگناتیسی و تیشکی بینراو و تیشکی سەروو
وەنەوشەیی و تیشکی ژێر سوور کاریگەری بایۆلۆژی خەراپی ھەیە لەسەر تەندروستی مرۆڤ کە
چاو و پێست لەھەموو ئەندامەکانی لەش زیاتر زەرەرمەند دەبن .

لەکاتی بەرکەوتنی تیشک بە جۆرە جیاوازەکانی (تیشکی سەروو وەنەوشەیی و بینراو و ژێر
سوور) بەشێکی زۆری وزە ئەم تیشکە لە بەشی سەرەوەی پێست دەمژرێت و دەبێتە وزەی گەرمی
، لەبەر ئەوەی کە پێست گەیەنەرێکی باش نییە بۆ گەرمی و موولوولەی خوێنی تێدا نییە و
چینێکی چەوری جیاکەرەوە لە ژێری ھەیە گەرمییەکە لە پێست دەمێنێتەوە و پلەی گەرمی
بەرزدەبێتەوە لەو شوێنەی کە بەر تیشک کەوتووە کە دەبێتە ھۆی بەھەڵمبوونی ئاو و
ونکردنی پرۆتین لە پێست کە دەبێتە ھۆی سووتانی پێستەکە و ھەوکردنی . بڕی زەرەرمەندی
پێست لەئەنجامی بەرکەوتنی تیشک بەندە لەسەر درێژی شەپۆلی تیشک و درێژی ماوەی
بەرکەوتن و پلەی ھەمەڕەنگی تیشک.

چاوی مرۆڤ زیاتر لەبەشەکانی تر تیشک کاری تێدەکا ،بۆ تێگەیشتنی ئەم کاریگەرییە
پێویستە پێکھاتەی چاو و جۆری تیشک و شوێنی بەرکەوتن بزانرێ٠ بۆنموونە ئەو تیشکەی
بەر گلێنەی چاو دەکەوێ کۆدەبێتەوە لەسەر تۆڕی (عدسە) چاو و ئاوی شووشەیی لە نزیک
تۆڕی چاو. تۆڕی (عدسە) چاو تەنۆڵکەیەکی ڕوونی داخراوە بە ماسولکەیەک کە کۆنتڕۆلی
ڕووی تۆڕیچاو (عدسە) دەکات و ناھێلی وزەی گەرمی بچێتە دەرەوە چڕییەکەی دەگونجێنی
بەشێوەیەک کە وێنەیەکی بچووک لە تۆڕی چاو. لەکاتی تێپەڕبوونی تیشک بەم بەشە
جیاوازانە بەشێک لە وزە تیشکەکە دەمژێ کە بەندە لەسەر درێژی شەپۆلی تیشکەکە .بەڵام
تیشکی بینراو کە درێژی شەپۆلی لەنێوان (٤٥٠-٧٥٠) نانۆمەتر وە تیشکی ژێر سووری نزیک
کە درێژی شەپۆلی کەمترە لە (١٢٠٠) نانۆمەتر دەگاتە تۆڕی چاو بێ ئەوەی ووزەکەی وون
بکات لەبەشەکانی تری چاو،تیشکی ژێر سوور کە درێژی شەپۆلی لە (١٢٠٠) نانۆمەتر زیاترە
بەشێکی زۆری ووزەکە لە بەشەکانی پێشەوەی چاو دەمژرێ بەتایبەتی لە گلێنە و تۆڕی
(عدسە) بەشێکی زۆر کەم دەگاتە تۆڕی چاو ،لەبەر ئەوە تیشکی بینراو و تیشکی ژێر سووری
نزیک تا (١٢٠٠) نانۆمەتر زۆر مەترسی دارە لەسەر چاو چونکە زۆربەی وزە تیشک دەگاتە
تۆڕی چاو ،کەچی تیشکی ژێر سوور و تیشکی سەروو وەنەوشەیی کە درێژی شەپۆلی زیاترە لە
(١٢٠٠) نانۆمەتر مەترسی دارە لەسەرتۆڕی تۆڕی (عدسە) چاو. تیشکی سەروو وەنەوشەیی کە
بۆ ماوەی درێژ بەر چاو بکەوێ دەبێتە ھۆی ئاوی سپی لە چاو و دروست بوونی پەڵە
بەتایبەتی لە مرۆڤی بەتەمەن.



https://ckb.wikipedia.org/wiki/%D8%AA%DB%8C%D8%B1%DB%86%D8%B1%DB%8C%D8%B2%D9%85

دەرئەنجامیش ئەوەیە: تیرۆر کاتێک دێتە ئاراوە کەمرۆڤ توشی بەشخوراوی و سەرکوتکردنی
بەھێز دەبێتەوە. لەتواناشدا ھەیە کۆتای بەتیرۆر بھێنرێت بەبنەبڕکردنی سەرکوتکردن و
بێ بەشکردنی مرۆڤەکان. ئەگەر تائێستا باسەکەمان روون و ئاشکرا بێت ،لێرەوە ئەگەر
بێتو ئاماژە بەتیرۆری نێو رێکخراوەکانی سەدەی بیستەم نەدەین ناتوانین شیکردنەوەیەکی
باش بۆ مێژووی تیرۆر بکەین. نموونەشمان تیرۆری نێو رێکخراوەکانی نازی ئەڵمانی و
روسیای ستالینە.

راستیشە ئەگەر بوترێت تیرۆر لەدەوڵەمەندترین دەوڵەت و لەخاوەCON LOS
TERRORISTAS!!!!!!!ن فرەترین چیندا بوونی نەبووە، دەتوانین بڵێن لەھەژارترین
دەوڵەتیشدا بوونی نەبووە.

لەگەڵ تێپەڕبوونی ماوەیەکی دوورو درێژ زۆرینەی تیرۆریستانی چەپی توندڕەو دیار
نەماون و بەسەر چوون، بەڵام ئەگەر ھەر جۆرە تیرۆرێک لەدەیەی ھەشتاکاندا
سەریھەڵدابێت لەسەر دەستی راستڕەوە توندڕەوەکان ھاتۆتە کایەوە. ھەروەک ئەو کردارە
تیرۆریستییەی لەسەر فڕۆکەیەکی ئەمریکا ئەنجام درا بووە ھۆی تەقاندنەوەی فڕۆکەکە
لەسەر خاکی سکۆتلندا. لەئەنجامدا ھەموو سەرنشینەکانی فڕۆکەکە کەژمارەیان ٢٥٩ کەس
بوو لەگەڵ ١١ کەس لەسەر زەوی بوون بەقوربانی و ھەمووشیان لەو زەویەدا
کەپانتایییەکەی ٢،١٨٩ کیلۆمەتر بوو نێژران.

ھەروەھا کردارەکانی تری رفاندن و تەقینەوە و ھێرشکردنە سەر باڵیۆزخانەکان ھیچیان
لەلایەن توندڕەوە چەپەکانەوە ئەنجام نەدراون.

کردەوەیەکی تیرۆریستیش کەزۆرترین قوربانی لێ کەوتبێتەوە لەپێش ١١ سێپتەمبەر و
لەئەمریکادا رووی دابێت، تەقاندنەوەی باڵەخانەی حکومەتی فیدراڵی بوو لە (ئۆکلاھۆما
سیتی) لەساڵی ١٩٩٥ کەبەھەمان شێوە لەلایەن راستڕەوە توندڕەوەکانەوە ئەنجامدرا
کەپاڵپشتی بزوتنەوەی چەکدارە ئەمریکییەکان بوون.

تیرۆری نەتەوەیی بەردەوامی ھەیە وەک لەوڵاتانی (ئیرلەندای باکور، ناوچەی باسک
لەئیسپانیا و سریلانکاو ئیسرائیل و چەند ناوچەیەکی تر)، بەڵام تیرۆری ئیسلامی کە
ئەمڕۆ رۆڵی باڵا دەگێڕێت، پێشتر رووی نەدابوو، جگە لەناوخۆی چەند وڵاتێکی رۆژھەڵاتی
ناوەڕاستدا نەبێت ئەوەیش بەشێوەیەکی پچڕ پچڕ.

ئەمڕۆ تیرۆریستانی قاعیدەو کۆمەڵێک گروپی ھاوشێوەی ئەوان لەژێر چەتری توندڕەوی
ئاینیدا کاری تیرۆریستی لەرێگای لایەنگرانیانەوە بەئەنجام دەگەیەنن.

بەڵام لێرەدا دەبێت تیرۆر یەکسان نەکەینەوە بەو گروپە ئیسلامییە توندڕەوانە، چونکە
دیاردەی تیرۆر لەپێش ئیسلام-بوونەوە بوونی ھەبووەوە بەردەوامیش دەبێت لەپاش
توانەوەی ئەو گروپانەش.

تیرۆر بڕوایەکی سیاسییانە نییە، ھەندێک ویستیان تیرۆر بگۆڕن بۆ ئایدیۆلۆجیا، بەڵام
تیرۆر تازەترین شێوەکانی توندوتیژییە.

لەگەڵ ئەوەشدا ھەموو تیرۆرێک ناچێتە چوارچێوەی تیرۆرەوە، چونکە تیرۆر لەپێش
دروستبوونی جەنگەکانەوە ھاتۆتە ئاراوە بەھۆکاری ئەوەی شەڕی سوپاکان پێویستی زۆری
بەرێکخستن و لوجستیکی پێشکەوتوو ھەیە، ئەمەش لای مرۆڤی سەرەتایی بەردەست نەبووە

ھەرچەندە رادەیەکی تۆکمە و گشتی نییە، بەڵام بەزۆرینە کۆکن لەسەر ئەوەی کە دیاردەی
تیرۆر بۆ ماوەیەکی دیاریکراو رێگە پێدراوبووە لەلایەن زۆردارانەوە، ئەو ماوە
دیاریکراوەش لەکاتێکدا بووە، کەدیارەدەی تیرۆر وەک دیاردەیەکی دژە مرۆڤایەتی تەماشا
نەکراوە و دەستنیشان نەکراوە وەک دیاردەیەکی قەدەغە کراو لەروانگەی ئاین و یاساکانی
دادپەروەری مرۆڤایەتییەکانەوە. لەلایەکی تریشەوە وەک ھەوڵێک بەکارھێنراوە بۆ
لەناوبردنی زۆرداران و کۆتایھێنان بەزوڵم و زۆری دوای دەرکەوتنی بێ سوودیی
گرتنەبەری ھەموو رێگا چارەکانی تر.

سەبارەت بەوەش ھەر لە فەیلەسوف و زاناکانی لاھوتەوە تا ئێستا درک بەوەکراوە کە
بەکارھێنانی کوشتن لە دژی زۆرداران دیاردەیەکی ترسناک نیە و نابێتە بیانویەک بۆ
شەرعیەتدان بەکاری کوشت و کوشتار یاخود پەنابردن بۆ دواین چارەسەر کە کوشتنە،
ھەروەک ئەوەی کە(ھێنری چوارەمیان لەفەرەنسا) کوشت و دەکرا بۆ بەرەنگاربوونەوە رێگا
چارەی ترو خۆپیشاندان بگرنەبەر

لەو سەردەمەدا لەکاتی بەکارھێنانی دیاردەی تیرۆر دژی دەسەڵاتداران چەند کۆمەڵەیەکی
بچووک ھاتنەکایەوە کەنەخشەیان بۆ تیرۆری میتۆدیی داڕشت، لەوانەش خێڵی حەشاشییە
نھێنییەکان بوون کەپێکھاتبوون لەموسوڵمانە ئیسماعیلییەکان لەناوچەکانی عێراق و
ئێرانی ئەمڕۆ لەسەدەی ھەشتەم تا سەدەی چواردەھەم ئەنجام و حاکم و والی و خەلیفەکان
و یەکێک لەپاشاکانی قودسی سەلیبی-یان تیرۆر کرد.

حەشاشییەکان داھێنانیان لەکاری تیرۆریزمی میتۆدی دا کرد و چەکەکانیان بریتیی بوو لە
شمشێرو ھەوڵیان دەدا لەرێگای کاری خۆکوژییەوە کارەکانیان ئەنجام بدەن و بۆ ئەم
مەبەستەش چەندان خۆبەخش ئەو کارانەیان ئەنجام دەدا.

کاتێک یەکێکیان دەکرد بەئامانج و ئەو کەسە دەسەڵاتداربوو پاسەوانێکی زۆری لەدەور
بوو، و ھەوڵیان دەدا تیرۆرەکە ئەنجام بدەن نەیاندەتوانی لەدەست پاسەوانەکان ھەڵبێن
و دەکوژران. ئەم داھێنانەی حەشاشییەکان کە بریتیی بوو لەکاری خۆکوژی تا ئێستا
درێژبوونەوەی ھەیە و گەشەی پێدراوە.

چالاکی تیرۆریستی بەردەوامی ھەبوو لەکۆتاییەکانی سەدەی ناوەڕاستەوە تا سەدەی نوێ،
بەڵام لەسەدە نوێیەکاندا چەند جەنگێکی بەرفراوان رویان دا وەک جەنگی سی ساڵە (١٦١٨-
١٦٤٨) و جەنگی ناپلیۆن (١٧٩٩- ١٨١٥) لەماوەی بەردەوامبوونی ئەوجەنگانەوە کوشت و
کوشنکارییەکی زۆر لەناوچە جیاجیاکانی دونیادا کەوتەوە لەبەر ئەم ھۆکارە و زۆری کوشت
و بڕەکان دیاردەی تیرۆر باسێکی ئەوتۆی لێوە نەدەکرا و گرنگییەکی ئەوتۆی پێ نەدراوە
ھەربۆیە ئاستی تیرۆر لەم ماوەیە نزم بوەتەوە.

فیکتور ئەمبرنامی ئەومنداڵە رفێنراوە بوو کە لەنێوان ١٥٣ سەرنشینی وڵاتە
جۆراوجۆرەکاندا بوو کاتێک لەساڵی ١٩٥٨ لەلایەن تیرۆریستە لوبنانییەکانەوە بۆماوەی
دوو ھەفتە دەستبەسەر بوو، گرتنی منداڵێک دەبێت چ ھۆکارێکی لەپشتەوە بێت کە ئەم
دیاردەیەش تائێستا بەردەوامی ھەیە.



https://ckb.wikipedia.org/wiki/%D8%AA%D9%88%D8%B1%DA%A9%D9%85%D8%A7%D9%86%D8%B3%D8%AA%D8%A7%D9%86

تورکمانستان وڵاتێکە لە ئاسیایی ناوەڕاست ولەباکورەوە دراوسێی‌ ئۆزبەکستان و
کازاخستانە و لە باشورەوە ھاوسنوری‌ ئێران وئەفغانستانە ولەرۆژھەڵاتیشەوە بە
تاجیکستانەوە لکاوەو لەرۆژئاواش سنوری ئاوی ھاوبەشیی ھەیە لە گەڵ وڵاتانی روسیا و
ئازەربایجان. تورکمانستان یەکێکە لەو وڵاتانەی کە رێگەی بە سەر دەریا ئازادەکانەوە
نیە. سارای قەرەقوم کە وشک و بێ ئاوە، نزیکەی ٨٠% روبەری تورکمانستانی
داگیرکردوە.بەڵام داوێنی زنجیرە چیای کۆپی داغ لە باشوری ئەو وڵاتە، کەشوھەوایەکی
لە باری ھەیە و لەبەر ئەوەش زۆربەی شارە گرنگە کانی تورکمانستان بە عیشق ئابادی
پایتەختیشەوە لەو ناوچەیە دروستکراون. ئەو وڵاتە لە ساڵی ١٨٨١بەپێی رێکەوتنامەی
ئاخاڵ لەنێوان روسیای قەیسەری و دەوڵەتی قاجار بە فەرمانڕەوایی‌ ناسرەدین شا لە
ئێران جیاکرایەوەو خرایە سەر ئیمپراتوری روسیا. لە سەردەمی یەکیەتی سوڤیەتی‌
جارانیشدا بوە یەکێک لە کۆمارەکانی سۆڤیەت، بەڵام پاش روخانی ئەو یەکێتیە لە ساڵی
١٩٩١دا تورکمانستانیش سەربەخۆیی راگەیاند. جگە لە سامانێکی بەرچاوی نەوت،لە رووی‌
یەدەگی‌ غازی سروشتیشەوە پلەی پێنجەمی لە جیھاندا ھەیە .لەگەڵ ئەمەشدا وڵاتێکی
ھەژارە و لە گۆڕانکاری وپەیوەندیە جیھانیەکاندا خۆی گۆشەگیر کردوە. لە راستی دا
سیستەمی سیاسی ئەم وڵاتە تاک حیزبییەو سەفەر موراد نیازۆف رێبەری پارتی دیموکراتیکی
تورکمانستان تاکاتی مردنی لە سالی ٢٠٠٦ رێبەری بێ رکابەری وڵات بو.نیازۆف
لەساڵەکانی کۆتایی تەمەنیدا،خۆی وەک"تورکمانباشی" یان سەرۆکی تورکمانەکان دەناساند.
سەفەر موراد نیازۆف لە ساڵی ١٩٩٩دا خۆی وەک سەرکۆماری ھەتاھەتایی تورکمانستان
راگەیاند و بەشێکی زۆری داھاتی ئەو وڵاتەی لە جیاتی پرۆژەی‌ ئابوری و کۆمەڵایەتی بۆ
پرۆژەی جوانکاری و رازاندنەوە تەرخان کرد. لە سەرجەم شار وگوند وناوچە جیاجیاکاندا
شەقام و خوێندنگەو مەیدان وخەستەخانە و،،،، زۆر شوێنی دیکە بە ناوی تورکمانباشی
سەفەر موراد نیازۆفەوە ناونراون. لەسەردەمی دەسەڵاتیدا،فەرمان ورێنماییەکانی‌
نیازۆف لە سەرجەم بوارەکانی ژیانی کۆمەڵگادا برەویان ھەبو.ئەمەشە لە ئاستێکدا بو کە
ماوەیەک بڕیاردرا کتێبێکی سەفەر موراد نیازۆف بە ناوی "رێنما" ببێتە رێنیشاندەر و
رێبەری‌ بەڕێوەبردنی وڵات.ئەم کتێبە ھەڵبژاردەیەکە لە بیرۆکەکانی نیازۆف سەبارەت بە
ژیان و کەلتور ومێژووی تورکمانەکان. لە روی نەژادییەوە تورکمانەکان زۆرینەی‌
دانیشتوانی ئەو وڵاتە پێکدێنن.ھەڵبەت لەگەڵ ئەوانیشدا کەمە نەتەوەی دیکەی وەک
ئوزبەک،روس وکازاخی‌ و...بەرێژەیەکی کەم لەم وڵاتە دەژین.ھەربۆیە بەپێچەوانەی
کۆمارەکانی پێشوی‌ سۆڤیەت ئەم وڵاتە دوربوە لەشەڕ وگرژی وئاڵۆزی ئەتنیکی،بەڵام
لەگەڵ ئەوەشدا لەوانەیە پەیوەندیە توندە خێلەکیەکان لە ناو تورکمانەکاندا رێگە بۆ
پێکدادانی‌ ئەو خێڵانە خۆش بکا. لەبەرئەوەی تا ئێستا بیانیەکان سەرمایەی خۆیان لەو
وڵاتەدا نەخستوەتە گەڕ،ئابوری تورکمانستان پێشکەوتنێکی‌ ئەوتۆی بەخۆوە نەبینیوە.
تورکمانستان لەسالێکدا ٦٠ ملیوَن مەتری سێ جا غازی سروشتی بەرھەم دەھێنی.کۆمپانیای‌
روسی گاز پرۆم دو لەسەر سێی ئەم رێژەیە دەکڕێت وناکۆکی درێژخایەنی ئەوکۆمپانیایە لە
گەڵ حکومەتی تورکمانستاندا لە سەر نرخی غاز لە سالی ٢٠٠٦ کۆتایی پێھات.گازپرۆمی‌
روسی‌ دواجار رازی بو ٥٤% نرخی غاز زیاد بکات. بە ھۆی نەبونی ھێلی بۆری
ھەناردەکردنی نەوت وغاز و ناکۆکیەکانی وڵاتانی کەناری دەریای خەزەر لە سەر چۆنیەتی
کەڵک وەرگرتن لە سامانە نەوتی وغازیەکانی خەزەر ،تورکەمەنستان نەیتوانیوە سودی‌
زیاد لە دەرھێنانی غاز ونەوت وەربگرێت. ھەر لەبەر ئەوھۆیەش کۆمپانیا بیانیەکان سڵ
دەکەنەوە لە سەرما گوزاری‌ لەو وڵاتەدا کە ئەنجامەکەیشی‌ سست بونی‌ ئابوری‌
تورکمانستانە.

بەپێی ئامارەکانی ساڵی ٢٠١٤ ژمارەی دانیشتوانی وڵاتی تورکمانستان ٥,٣٠٧,١٧١ کەس
بووە کە دەکاتە ٠.٠٧ لەسەدی ڕێژەی خەڵکی جیھان. تەمەنی مام‌ناوەندی خەڵکی ئەم وڵاتە
٢٦ ساڵە. ھەروەھا ٥٠ لەسەدی دانیشتوانی وڵات لە شارەکان دەژین.[١]



https://ckb.wikipedia.org/wiki/%D8%A6%DB%95%D9%84%D9%82%D8%A7%D8%B9%DB%8C%D8%AF%DB%95

ئەلقاعیدە (بە عەرەبی: القاعدة یا تنظيم القاعدة) ڕێکخراوەیەکی بنەماخوازی
ئیسلامییە کە ساڵی ١٩٨٨ بۆ شەڕی دژی سۆڤیەت لە وڵاتی ئەفغانستان دامەزراوە و ناوی
لە ساڵی ١٩٩٥ەوە خراوەتە ناو پێڕستی ڕێکخراوە تیرۆریستییەکانەوە. ئەو ڕێکخراوەیە لە
ژمارەیەک تۆڕی جۆربەجۆری ئیسلامیی تیرۆریست پێک ھاتووە کە تێکڕا ئەمریکا و ئیسرائیل
بە دوژمنی ھاوبەشی ھەموو موسڵمانان دەزانن و لەپێناو بەرگرتن بە دەستێوەردانەکانی
جیھانی ڕۆژاوایی لە دنیای ئیسلامدا و بڵاوکردنەوەی ئیسلام لە جیھاندا خەباتی
چەکدارانە دەکەن.

ئوسامە بن لادەن بناغەدانەر و سەرۆکی ئەلقاعیدە بوو کە ڕێکەوتی ٢ی ئایاری ٢٠١١
لەلایەن سوپای ویلایەتە یەکگرتووەکانی ئەمریکاوە لە پاکستاندا کوژرا.[١]



https://ckb.wikipedia.org/wiki/%DB%8C%D8%A7%D8%B1%D8%B3%D8%A7%D9%86

یارسان بە ئەھلی حەق یان کاکەیی تایەفەیەکی تایبەتن کە ھەڵگری بیروباوەڕی ئاینی
جیاوازن لە گەلێک شوێنی کوردستاندا بڵاون بە تایبەت لە کرماشان و گەرمیان. کاکەیی
دانیشتووی کەرکووک و لێواری زێی نێوان ھەولێر-مووسڵ (سارەلوو) و شەبەک ئەمانە ھەموو
بە بنەچەکی ھۆز و زمان و بیروباوەڕ دەگەنەوە یەکتر. شوێنەکانی نیشتەجێ بوونی ئەھلی
حەق (یارسان) لە کوردستاندا، لە کۆنەوە تا ئەم سەردەمە ھەندێک گۆڕانکاری بە خۆوە
دیوە. بەڵام ئەوەی کە ھەمووان لە سەری پیداگری دەکەن ئەوەیە کە لە سەرەتادا ئایینی
یارسان لە ناوچەکانی ھەورامان و شارەزوور و لوڕستان بڵاوبووتەوە و گەشەی کردووە، جا
دواتر گەیشتووتە ناوچەکانی تری کوردستان و ئێران.[١]

بە بۆچوونی ھەندێک لە مێژووناسان، ناوی یارسان‌ کورتکراوەی "یارسولتان"ە [٢] و‌
مەبەست لێی سوڵتان سەھاکە (بە فارسی: سلطان اسحاق). [٣] کە رێبەرێکی دیاری ئەم
بیروباوەڕەیە لە کوردستاندا. یاخود یارستان بە واتای شوێنی یار یا موردانی ئەھلی
حەق. کۆنترین ناودارانی یارسان شاعیری بابا تاھیری ھەمەدانی (٩٣٧ – ١٠١٠)ز کە زۆربە
شیعرەکانی لای یارسانەکان پیرۆزن و ھەندێک لە دێڕە دێرە شیعرەکانی ئاخێنراونە‌تە
نێو سەرەنجام کە نووسراوی‌ ھەرە پیرۆزی یارسانە.[٤]

زمانی بیروباوەری یارسانی شێوەزاری‌ گۆرانە کە زمانی دانیشتووانی چەندین دەڤەرە لە
کرماشان، ئەردەڵان، باکووری لوڕستان و ھەمەدان. بۆ ماوەیەکی درێژ زمانی ڕەسمی
حوکمڕانانی کوردستان و زمانی شیعر و شاعیران بووە. گێڕانەوەی بەیت و ستایشی یارسان
بە ئاوازەوە وشەی گۆرانیی بە واتای ستران لە زمانی کوردیدا پەیداکردوە.[ژێدەر
پێویستە]

سەرەتای دەستپێکی ئەم بزاڤە ئایینیە لە ناوچەی "لوڕستانەوە" بووە و دواتر بەرەو
باکووری دەڤەری"گۆران"نشین پەرەی ستاندووە. ھەر لەبەرئەوە ناوچەکانی لوڕستان و
باشووری کوردستان، لە کۆنترین بیرەوەرییەکانی "گۆران"ـەکاندا شوێنێکی بەرچاوی ھەیە،
ھەر ئەمەش بووەتە ھۆی ئەوەی کە شوێنە پیرۆزە دێرینەکانی ئەو ناوچانە، وەکوو
"ئاتەشکەدەی تاقگرا" نزیک بە شاری "زەھاو" یان "دووکانی داوود" کە پەیکەرێکی
دێرینەیە و دەرکەوتووە و پەیوەندی بە "ئاگر پەرستن"ییەوە ھەیە، بە پیرۆز بزانن و
ناوی "دووکانی داوود"ی لە سەر دانێن و وەک میراتی پیرۆزی خۆیان ڕێزی لێبگرن.[١]

ئەھلی حەق باوەڕیان بە خوادیەکی گەورە و بنچینەیی ھەیە لەگەڵ شەش ھاوشێوەی خودا
(واتە ڕۆحی خودا لەو شەش کەسەشدا ھەیە) ھەندێک لەو کەسانەش بە پێی بیر و باوەڕی
یارسانیەکان بریتین لە مەسیح، عەلی کوڕی ئەبوتالیب و سوڵتان سەھاک کە ئەوان پێشیان
وایە سوڵتان ئیسحاق لە دایکبونەکەشی لە کەسێکی وەک مریەم بووە. شوێنەکەوتوانی
یارسان باوەڕیان بە کۆپیکردنەوەی ڕۆح ھەیە و پێیان وایە خودا گەورە سەرەکیەکە ئیش و
کاری مرۆڤ ڕاستەوخۆ بەڕێوە نابات و بەڵکو لە ڕێگەی شەش لاشەکەوە کارەکان بەڕێوە
ئەبات کە ڕۆحی خۆی تێکردوون. کتێبە پیرۆزەکەی یارسان ناوی سەرەنجامە.

لە دەستووری یارسان ھەر پەیڕەوی ئەم ئایینە دەبێ پیر و دەلیلی بێت. لە سەردەمی
سوڵتان سەھاکەوە، پیر بنیامین پیر و داو کەوسوار دەلیلی ھەموو یارسانیەکان بوون.
بەڵام ناوبڕاکان بە ھۆی ھاوسەگیری نەکردن منداڵیان نەبووە و سوڵتان سەھاک ھەوت
بنەماڵە (خانەدان یا دوودە) بە ناوی بنەماڵەکانی حەقیقەت دامەزراند تا نەسلەکانی
داھاتووی یارسانیەکانیش لە ھەر چەرخە و سەردەمێک پیر و دەلیلیان بێت.[٦]

پاش لە سوڵتان سەھاک لە سەدەکانی یانزەھەم و دوانزەھم و سیانزەھمی کۆچیی مانگی٬
چوار بنەماڵەی دیکەیش بە ناوەکانی ژێر دامەزرا.[٧]

ھەروەھا بنەماڵەێکی دیکەیش بە ناوی سەید دەوریشی کە لە نەسلی سەید دەوریش بووە کە
پێشتر بەشێک لە بنەماڵەی یادیگاری بووە و ئێستا پەیڕەوانی٬ سەیادەتی بنەماڵەی
خامۆشییان قەبووڵ کردووە و بوونە بە بەشێک لەم بنەماڵە.[٨]

ئەم بنەماڵەکانە بە جێگێری لە پیر بنیامین کە پیری ئەزەلیی یارسان بووە کاری ئایینی
دەکەن. جێگێری داو كەوسواریش، کە دەلیلی ئەزەلی یارسان بووە بە ملی ڕۆڵەکانی ھەفتا
و دوو پیرە. بەڵام لە ھەندێک کات بە پیر ئیختیاری ھەڵبژاردنی دەلیلیش دراوە و ئەسە
یارانی بڕێک لە بنەماڵەکان دەتوانن بە ئیزنی گەورەپیاوی ئەو بنەماڵە بە دەلیلیی
موریدەکانی ئەو بنەماڵە ھەڵبژیردرێن.[٩] بەڵام سوڵتان سەھاک بۆ جێگەی خۆ کەسێک
دانەنیشاند.[١٠]

لە سەدەی بیستەمدا بڕێک لە پەیڕەوانی نیعمەتوڵڵای موکریی جەیحوون ئابادی کە پێشتر
بەشێک لە بنەماڵەی شاحەیاسی بوون٬ لەم بنەماڵە لقیان دا و بنەماڵەی دوانزەھەمیان
دامەزراند کە خۆیان بنەماڵەی ساحیبزەمانی یان مەکتەبیان پێ دەگۆت. بە ھۆی ھەولی
ڕێبەرەکانی ئەم بنەماڵە بۆ نزیکترکردنی بیروباوەریان بە شیعەی دوانزە ئیمامی، بە
پەیڕەوانی ئەم بنەماڵە «ئەھلی حەقی موسڵمان» دەڵێن. فەرمانی ڕێبەری ئەوکاتی ئەم
بنەماڵە، بارام ئیلاھی لە سەر کۆتاکردنی سمێڵ لە ساڵی ۱۳۶۹ی کۆچیی ھەتاوی بوو بە
سەبەبی شەڕ و پێکدادان لە ناوینی پەیڕەوانی ئەم بنەماڵە و بنەماڵەکانی دێکە.[١١]



https://ckb.wikipedia.org/wiki/%DA%BE%DB%8E%D9%85%D9%86

محەمەد ئەمین شێخولئیسلامی موکری ناسراو بە ھێمن یان ھێمن موکریانی (بەھاری ١٩٢١ لە
مەھاباد – ١٦ی نیسانی ١٩٨٦ لە ورمێ) شاعیر، نووسەر و وەرگێڕی گەورەی کورد بوو.

ھێمن کوڕی سەید حەسەنی موکری و لە بنەماڵەی مەلا جامی چۆڕی بووە. دایکی ناوی زێنەب
و کچی شێخی بورھان بووە کە ئێستا بنەماڵەیەکی گەورەی موکریانن. ھێمن بەھاری ساڵی
١٣٠٠ی کۆچی ھەتاوی بە شەوی جێژنی بەرات لە گوندی لاچینی سەر بە شاری مەھاباد چاوی
بە گەردوون ھەڵێنا. بە بوونی ھێمن شیری دایکی وشک دەبێ و بە شیری ژنێکی دیکە
فڕچک(گۆج) دەکرێ و دوای بوونی ئەو، دایکی لەشی ساغ بە خۆیەوە نابینێ.

ھێمن لە رۆژگارێکدا لە دایک دەبێ کە ڕەزاشا جڵەوی حکوومەتی پێیە کە لاسایی
ئاتاتورکی دەکردەوە. جلوبەرگی کوردەواری بە تەواوی قەدەغە دەکرێ و ئەوەندەی لە
دەستی ھات، سووکایەتی بە خەڵک کرد و شەپکە و تەپڵەی ھێنا نێو بازاڕەوە. ھێمن لەم
کەش و ھەوایەدا گەورە دەبێ، بەش خوراوی و کۆیلەتی ئینسان وەکوو خوێن لە مێشک ودەمار
و ئێسک و پێستی دا دەگەڕێ و دەبێتە سەربەندی ژیانی.

لە کاتی منداڵیدا گوێچکە بە حەکایەتەکانی دایە مرۆت دەگرێ، کە پیرێژنێکی دنیا دیو‌
بووە و زۆر شتی بەنرخی لێ فێر بووە. ئەلف‌وبێ لای سەعیدی ناکام دەخوێنێ و پێش ئەوەی
ئەلف‌وبێی فێر بکا، بزنۆکێ و مەڕنۆکێی حوسێنی حوزنی موکریانی بۆ دەخوێنێتەوە و ھێمن
لە بەری دەکا و ھەروەھا شێعرەکانی شێخ ڕەزا و زۆر شتی دیکەی لێ فێر دەبێ و پاشان بۆ
درێژە دانی خوێندن، باوکی دەینێرێتە مەھاباد و لە قوتابخانەی سەعادەتی ئەو شارە
دەست بە خوێندن دەکا. ھێمنێکی لادێی کە جگە لە زمانی کوردی ھیچی دیکەی نەدەزانی و
لەو قوتابخانەیش کەس نەیدەتوانی بە کوردی قسە بکە، منداڵان گاڵتەی پێدەکەن و پێی
دەڵێن کرمانج، چونکە ئەو کاتە لە مەھاباد بە خەڵکی دێیان دەکوت کرمانج، ھێمن ئەو
ساڵە خوێندنی بە سەرکەوتنێکی زۆر باشەوە تێپەڕ دەکا و ھاوین دەگەڕێتەوە بۆ ئاوایی و
لە لای مەلای دێ و باوکی دەرس دەخوێنێ و تەمرینی نووسینی خەت دەکا. باوکی کە دەزانێ
خەتی خۆش بووە، دەستی پێ لە خوێندن ھەڵدەگرێ و دەڵێ: بڕۆ دەرسی مەلایەتی بخوێنە.
ھێمن کە ھیچ کات خۆشی لە مەلا نەھاتووە، تووشی ئەم تاڵییە دەبێ و چوار ساڵ لە
خانەقای شێخی بورھان دەخوێنێ، بەلام ئەو خوێندنە ھیچ کەڵکێکی نابێ، چونکە ئەو چوار
ساڵە بە گاڵتە دەباتە سەرێ و لە خانەقای شێخی بورھان کە ٨-٩ نەفەر دەبن، جگە لە
ھەژار و ھێمن تەوای خاڵۆزا و پوورزا دەبن، پاشان دەچێتە لای مامۆستا فەوزی و رێگای
ژیانی پێ نیشان دەدا و ساڵ و نیوێک لە لای ئەو دەرس دەخوێنێ.

بەو جۆرە شێعر کوتنی ھێمن لە خانەقاوە سەری ھەڵداوە و پێگەیشتووە. لە گوندی کولیجە
لە لای سەید عەوڵای سەید مینە کە پیاوێکی نەخوێندەوار بووە، بەڵام زۆر زانا و
تێگەیشتوو دەبێ ،ماوەیەک دەرس دەخوێنێ و بە گەورەترین مامۆستای، مامۆستا ھێمن حیساب
دەکرێ. تەمەنی ھیمن دەچێتە سەر و بۆ ئەوەڵین و دوایین جار لە گوندی کولیجە عاشق
دەبێ، عیشقێکی پاک و خاوێن و ئاسمانی، بەڵام ئەم عاشق‌بوونە زۆر ناخایەنێ و لێک جیا
دەبنەوە و ھەر لەو گوندە فێری سواری و تەقڵە و راوە کەو و کەروێشک دەبێ. ساڵی ١٣١٧ی
کۆچیی ھەتاوی کە تەمەنی ١٧ ساڵانە دەبێ، مامۆستاکەی گوندی کولیجە بە جێ دێڵێ و
ئەویش دەگەڕێتەوە بۆ گوندی خۆیان واتە شیلاناوێ کە ماڵیان چبووە ئەوێ و مل لە کار و
کاسبی ھەڵدەکێشێ و بە ڕۆژ خەریکی کاری کشت و کاڵی دەبێ و شەوانە خەریکی خوێندنەوە و
شێعردانان، باوکی پێی دەزانێ و دەفتەری شێعرەکانی دەسووتێنێ.

ھێمن کە یەکێک بوو لە گەورەترین شاعێران و نووسەرانی کورد لە سەدەی بیستەمدا، لە
باری پاراستن و بووژاندنەوەی فەرھەنگ و ئەدەب، گەو‌رەترین ھەقی خستۆتە سەر
نەتەوەکەی، چونکە لە تاریک وروونی بەیانی ژیانی‌دا، بۆ خڕ کردنەوەی کۆماکانی ئەدەبی
کوردەواری و ورد بوونەوە لە وشەکانی، بە کەو کردن و ھەڵاواردنی غەوارەکانی و
سوورکردنی خرمانی زمانی کوردی، کەوتە کار و تەنانەت گوڵ ھەڵگرتنەوە و پاشەرۆکیشی بۆ
خەڵکی دیکە نەھێشتەوە.

دیارە ھێمن مردووە و لە نێومان دا نەماوە، بەڵام ئاسەوارەکانی و یادگارەکەی کاتی
پیری ھەر ماون و بە دیتنی ئەوان ھیچ کاتێک ھێمنیش لە بیر ناچێتەوە.ھێمن شاعێرو
زانای فەرھەنگ دۆست و تێکۆشەری رێگای بووژاندنەوەی کورد و فەرھەنگەکەی بوو، خاوەن
بیر و تێفکرین و بیر کردنەوە بوو. ھێمن دەنگی بەرزی ئازادی، ئاشتی و دیموکراسی
خوازی کورد بوو. خوازیاری یەکیەتی گەلان بوو. کوردایەتی ھێمن، مرۆڤایەتی بوو.
شاعێری جوان پەرەست، شاعێری بابردەڵە، کە بێبەش لە ئاو وخاک و وڵاتی خۆی، پەڕیوەی
سنوور و موبتەلای دەستی ڕۆژگار، پیری ھەناسە سوار، دەرکراوی بە زۆر دابڕاوی یار و
ئازیزانی، بولبولی بێبەش لە گوڵزار و چەمەن، بێ ئەنیس و ھاودەم، عاشقی دڵ پڕ لە
ئەوین و خۆشەویستی وڵاتەکەی، ھەنگاو بە ھەنگاو خەم بە دوای مامۆستای ئازیزەوە بوو،
وەکوو سێبەری خۆی رۆژێک لێی جیا نەبۆتەوە و رۆژی شادی ڕووی لە دڵە خەمبارەکەی
نەکرد، ئەو مرۆڤە بێ نازە خۆ لە ئاسن و پۆڵا دروست نەکراوە، بەڵکوو لە خوێن و
گۆشتە، بۆیە پڕ بە دڵی خۆی ئەناڵێنێ و بە ئاوازێکی بە سۆزەوە ئەڵێت:

«بەهاری کوردستان» فەرهەنگێکی بچووکی زمانی کوردییە. بە تایبەتی بۆ ئەوانەی هەر لە
شار ژیاون و لە زۆر باری ژیانی لادێ ئاگادار نین، تابڵۆیەکی ڕاستەقینە بە زمانێکی
دەوڵەمەند و بێ‌هاوتا دەخاتە پێش چاو. ئەو شێعرە و چەند شێعری تر کە باسی تەبیعەت و
ژیانی لادێ دەکەن، بۆ شارستانی ئەوەندە وشەی نەبیستراویان تێدایە کە زۆر جار خوێنەر
سەری سووڕ دەمێنێ و ناچار دەڵێ زمانی کوردی چەند دەوڵەمەندە و بە داخەوە خزمەتی
نەکراوە. لە دیوانی هێمن‌دا شێعری وەک «بەهاری کوردستان» بە ڕاستی فەرهەنگێکی
دەوڵەمەندی زمانی کوردییە. شێعری هێمن لە تەشبیهی جوان ئاخنراوە:

هێندێ شێعری هێمن گەیشتۆتە پلەی هەرە بەرزی ئەدەبی کوردییەوە کە یەکێک لەوانە
«کاروانی خەبات»ە. بڕوانە چۆن باسی شەهید بوونی ڕووناکبیرێکی خەباتکەر دەکا: هەر
چوار تەنشتی گیرابوو لە سەنگەرێکدا بە تەنێ ئەو لاوەی بەڵێنی دابوو هەتا مردن چەک
دانەنێ رووناکبیرێکی تا ئەمڕۆ دەچوو بەرەو ئاسۆگی ڕوون ئێستا هیوای بە بووڵێڵە بوو
بۆ لە گەمارۆ دەرباز بوون

ناوی ھێمن دەگەڕێتەوە بۆ ئەو زەمانە کە لە کۆمەڵەی ژ-کاف و کۆماری کوردستاندا وەکوو
پێشمەرگەیەک خزمەتی بە نەتەوەکەی دەکرد و لە نێو تێکۆشەرانی ئەو سەردەمە کە ھەر
یەکەی ناوی نھێنیان ھەبوو، بە ھێمن ناسرا و ھەر وەکوو بۆخۆی دەڵێ:

لە ٢٥ی گەلاوێژی ساڵی ١٣٢١ی کۆچی ھەتاوی لە شاری مەھاباد کۆمەڵەی ژ-کاف بە دەستی
ڕەحمانی زەبیحی وچەند کەسی دیکە دادەمەزرێ. ھێمن دەبێتە ئەندامی ئەو کۆمەڵەیە و شەو
ورۆژ لە بیری ئەوە‌دا دەبێ کە چی بۆ ئەو کۆمەڵەیە بکا کە کاری ڕزگاری کوردستانە،
ھێمن لەو کۆمەڵەیەدا دەبێتە دەستەی نووسەرانی گۆڤاری نیشتمان و دوایەش گۆڤاری
ئاوات. لە ساڵی ١٣٢٤ی کۆچی ھەتاوی کە لە سەر بناغەی ژ-کاف، حیزبی دێموکراتی
کوردستان بە رێبەرایەتی قازی محەممەد دادەمەزرێ، ھێمن بۆ یەکەم جار لە مزگەوتی
سووری مەھاباد لە بەرامبەر خەڵک‌دا شێعر دەخوێنێتەوە و دەبێتە سکرتێری ھەیئەت
رەئیسەی میللی دێموکڕات و دوایە لە کۆمیسیۆنی تەبلیغاتی حیزبدا دەست بەکار دەکا.
لەو کۆمارەدا بۆ دانانی کتێبی کوردی بۆ فێرگەکانی کوردستان کاری کردووە، لە
گۆڤارەکانی ئەودەمی حیزب وەک کوردستان، ھاواری کورد، ھاواری نیشتمان، گڕوگاڵی
منداڵان و ھەڵاڵەدا شێعر و وتاری بڵاو کردۆتەوە. لە کۆماری مەھاباددا پێشەوا شانازی
پێوە کردووە و رایگەیاندووە کە شێعرەکانی پڕ مانان ودەبێ تەواوی ئەندامانی حیزب لە
بەری بکەن و بیکەنە پڕۆگڕامی تێکۆشینی خۆیان.

ھێمن ھەر لە پلەی یەکەمی تێکۆشانیدا وەک شاعیرێکی نەتەویی و کۆمەڵایەتی بیر و
باوەڕی خەڵکی بۆ لای خۆی راکێشابوو، چونکە شیعرەکانی لە راستەقینەدا ببوونە ئاوێنەی
دڵی کۆمەڵانی گەل و دەربڕی بیر و ئاواتیان. ھێمن ھەر لە رۆژی یەکەمی تێکۆشانی
ھونەری خۆیەوە بۆ خاوێن کردنەوە و پەرە پێدانی زمانی زگماکی قۆلی ‌ھە‌ڵماڵی.
شیعرەکانی بە زمانێکی ساکار دەھۆنییەوە و بەزمانی گەل دەدوا، جا بەو بۆنەوە پێشەوا
پێی سپاردبوو، کە بۆ گەلێک وشەی فارسی و عەرەبی کە لە ڕێڕەوی خەباتی سیاسیدا بە کار
دەھێندرێن، وشەی کوردی پەتی بدۆزنەوە و بەکاری بێنن، ھێمن بە سەرۆکی کۆمیسیۆنێک کە
بۆ ئەو کارە دیاری کرابوو، دانرا، بەڵام دوای ماوەیەکی کورت بە داخێکی زۆر گرانەوە
کۆمار دەڕووخێ و ھێمن دەڵێ:

ساڵی‌ ١٣٢٥ی کۆچی ھەتاوی دایکی پێ لە کەوشان دەکا و پێی دەڵێ: دەبێ ژن بێنی، بەڵام
ھێمن نایەوێ ژن بێنێ؛ بەھەر جۆرێک بێ، دایکی، ھێمن رازی دەکا و داوای برازایەکی خۆی
بۆ دەکا و ھێمن قەتی نەدیوە، بەم جۆرە لە٢٥ی خەزەڵوەری ئەو ساڵەدا بووکی بۆ
دادەبەزێنن و ھەژار لە زەماوەندەکەیدا ھەڵدەپەڕێ و بەرھەمی ئەم ژن ھێنانەش کوڕێک بە
ناوی سەلاح دەبێ. ساڵی ١٣٢٧ی کۆچی ھەتاوی وشکە ساڵی پێش دێ و ئەویش وەک خەڵکی دیکە
دەکەوێتە چەرمەسەری و ناڕەحەتییەوە و گرانییەکی بە تەو‌ژم ئێران دادەگرێ، زۆر کەس
لە برسان دەمرن و خەڵک لەو ساڵەدا کوللێرەی جۆ و ھەرزن دەخۆن.

لە ٢٥ی گەلاوێژی ساڵی ١٣٣٢ی کۆچی ھەتاوی کۆبوونەوەیەک لە مەیدانی شاری مەھاباد پێک
دی وھێمن شێعری دەبڕۆ ئەی شاھی خائین، بەغدا نیوەی رێت بێ دەخوێنێتەوە. لە کودەتای
٢٨ی گەلاوێژی ئەو ساڵە ھێمن بە تەواوی قاچاغ دەبێ و ماوەیەکی زۆر بە کێوانەوە دەبێ
و ساڵی ١٣٤٤ی کۆچی ھەتاوی باوکی دەمرێ و ھێمن دەڵێ:

بۆ جاریکی دیکە ھەوای نووسینی گۆڤار بە مێشکی دادێ و بەھاری ساڵی ١٣٦٤ی کۆچی ھەتاوی
بەردی بناغەی گۆڤاری سروە لە شاری ورمێ دادەمەزرێنێ و یەکەم ژمارەی گۆڤارەکە لە
سەرەتای ھاوین گەیشتە دەستی خەڵک و ھێمن ئەمە دەڵێ:‌ ئومیدەوارم ئەم سروەیە ھەر بێ
و ھەر دڵان ببووژێنێتەوە و ھەر گوڵان بگەشێنێتەوە و ھەر دڵی کوردان خۆش بکا.

ماڵی مامۆستا هێمن کراوەته بنکەی پاراستنی ئاسەواری ناودارانی فەرهەنگ و هونەری
شاری مەهاباد.

له شاری مەهاباد کەم نین ئەو بلیمەتانەی که له بواره جۆراوجۆرەکانی زانستی،
فەرهەنگی و هونەری دا، بوون به چرایەکی پڕشنگدار و ڕێگای خزمەت به گەلیان ڕووناک
کردووەتەوه. جێگای خۆی بوو له شوێنێکی تایبەت و شیاودا ئاسەوار و کەل و پەلی بەجێ
ماوی ئەو مەزنانه کۆ بکرێنەوه و ئەویندارانی ئەوان بیانبینن و سوکنایی یان بێتێ و
بەرەی داهاتوو بیانناسن، قەدریان بزانن، دەرسیان لێوەرگرن و ڕێیان کوێر نەکەنەوه.
جا چ جێیەک پیرۆزتر و بەنرخ تر له ماڵی مام هێمن بۆ ئەو کاره؟

پەیکەرەی مامۆستا هێمن کاری هونەرمەندی ناسراوی پەیکەرسازی کورد، مامۆستا هادی
زیائەددینی له ڕێکەوتی ١٠ی خەرمانانی ١٣٩٢ له سەرای هێمن پەردەی لادرا.

ھێمن لەو کەسانە بوو کە تەمەنی مێرمنداڵی و لاوی و پیری خۆی لە سەنگەری فەرھەنگ و
ئەدەب و فۆلکلۆر و شۆڕش‌دا بەخت کرد و وەک مۆم سووتا و ڕێگای پاشەڕۆژی بۆ ڕووناک
کردین. پاش دەرچوونی چوار ژمارە لە سروەی ڕەنگینی کوردستان، مۆمی ژیانی ھێمن دوایین
فرمێسکی ھەڵوەراند و لە٢٩ی خاکەلێوەی ساڵی ١٣٦٥ی کۆچی ھەتاوی بۆ ھەمیشە ماڵاوایی
لێ‌کردین و لەسەر وەسیەتی خۆی لە گۆڕستانی بوداق‌سوڵتانی شاری مەھاباد بە خاکیان
سپارد.



https://ckb.wikipedia.org/wiki/%DA%BE%D8%A7%D9%85%D9%84%DB%8E%D8%AA

ھاملێت (بە ئینگلیزی: Hamlet) ناوی شانۆیەکی نووسراوەی ویلیام شێکسپیر شانۆنووسی
بەناوبانگی ئینگلیزە کە بە یەکێ لە شاکارەکانی شانۆی جیهان لە قەڵەم دەدرێت.
شانۆنامەکەی ھاملێت تراژیدییەکە کە لە ماوەی ساڵانی ١٥٩٩ تا ١٦٠٢دا نووسراوە.
کاراکتەری سەرەکیی شانۆکە ھاملێت شازادەی دانمارکە.

هاملێت باسی بە سەرهاتی شازادەیێکی دانمارکییە کە لە مسافرەتەکەی بۆ ئاڵمانیا
دەگەڕێتەوە بۆ کۆشکەکەی خۆی تاکوو لە ڕێوڕەسمی ناشتنی باوکیدا، کە بە شێوەیەکی
مەرمووز مردووە، بەشداری بکات. چۆنیەتی مردنی پاشا نادیارە. دوای ماوەیەک هاملێت
دەبینێت کە دایک و مامەی بوون بە هاوسەر و پێکەوە خەوتن. ئینجا لە شەوێکدا ڕۆحی
باوکی هاملێت دێتە خەوی و پێی دەڵێت کە چۆن مامەی هاملێت قەتڵەکەی کردووە و داوا لە
کوڕەکەی دەکات کە تۆڵەی بسەنێت. هەملێت دوای ئەو شەوە دەست دەکات بە لێکۆڵینەوە و
دەزانیت کە باوکی خۆشەویستەکەی خۆیشی، واتە ئۆفێلیا، لەم قەتڵەدا بەشدارە. ئۆفیلیا
بە نەخشەکانی هاملێت بۆ کوشتنی باوکی دەزانێت و دوای ئەوە کە باوکی دەکوژرێت، شێت
دەبێت و خۆی لە ناو ڕووبارێکدا دەخنکێنیت. لە ئەنجامی شانۆکەدا هاملێت مامەی
دەکوژێت و خۆیشی دەمرێت.[١]



https://ckb.wikipedia.org/wiki/%DA%AF%DB%95%D9%86%D9%85%DB%95%D8%B4%D8%A7%D9%85%DB%8C

گەنمەشامی یەکێکە لەو دانەوێڵانەی کە بەشێوەیەکی بەربڵاو لە سەرتاسەری جیھان بۆ
خواردن بەکاردێت بە تایبەتی لە ھیندستان و وڵاتە یەکگرتووەکانی ئەمریکادا.
دانەوێڵەکان (Cereals) بەگشتی وەکو سەرچاوەیەکی ئاسان و ھەرزانی وزە سوودیان لێ
وەردەگیرێت، ھەر ١٠٠ گرەمێکی زۆربەی دانەوێڵەکان نزیکەی ٣٣٠-٣٥٠ کالۆری بە لەش
دەبەخشن، بۆ نموونە ١٠٠ گرەم گەنمەشامی نزیکەی ٣٤٢ کالۆری تێدایە. گەنمەشامی چەندین
ڤیتامین لەخۆدەگرێت وەکوو: ڤیتامین A، ڤیتامین E، ڤیتامینەکانی B١، B٢، B٣، B٦، B٩
(فوولات). ھەروەھا گەلێک کانزای گرنگی تێدایە، لەمانە فۆسفۆر، مەگنیزیۆم، زینک، مس،
ئاسن، پۆتاسیۆم و سیلینیۆم کە سیفەتی دژەئۆکسانی ھەیە. سوودە تەندروستییەکانی
خواردنی گەنمەشامی بریتین لە: پاراستنی پێست لە نەخۆشی، یارمەتیدانی کۆئەندامی ھەرس
بۆ ھەرسکردن و ھەڵمژینی خۆراک، پاراستنی تەندروستیی دەمارەخانەکان و فرمانەکانی
کۆئەندامی دەمار، رێگرتن لە بەرزبوونەوەی ئاستی کۆلیستیرۆلی خوێن کە ئەگەری
تووشبوون بە نەخۆشی رەقبوونی خوێنبەرەکان و نەخۆشی دڵ زیاد دەکات.

گەنمەشامی گەلێک مادەی گرنگی تێدایە لەمانە ڤیتامین B١ کە گرنگە بۆ کرداری
زیندەپاڵی (میتابۆلیزمی) مادە کاربۆھیدراتییەکان، ڤیتامین B٥ کە چەندین فرمانی لەش
گرنگی ھەیە، فوولات کە لەش بۆ درووستکردنی خانەی نوێ سوودی لێ وەردەگرێت و گرنگی
زۆری ھەیە لە پێش و لەکاتی دووگیانیدا بۆ پاراستنی کۆرپە لە سەقەتی زگماکی. ھەروەھا
گەنمەشامی رێژەیەکی باشی لە ڤیتامین C تێدایە کە مادەیەکی دژەئۆکسانی بەھێزە و
سوودی ھەیە بۆ بەھێزکردنی بەرگری لەش بەتایبەتی بەرگری دژی ھەوکردنەکان. گەنمەشامی
سەرچاوەیەکی دەوڵەمەنی ریشاڵی خۆراکییە (Fiber) کە رێژەکەی دەگاتە پتر لە ١٨%ی
پێویستی رۆژانە کە بریتیە لە ٢٥-٣٥ گرەم بۆ مرۆڤی پێگەیشتوو. گرنگی گەنمەشامی زیاتر
لەبەر ریشاڵی خۆراکییە کە ئاستی کۆلیستیرۆل لە خوێندا دادەبەزێنێت و ئەگەریی
تووشبوون بە شێرپەنجەی کۆڵۆن دووردەکاتەوە. خواردنی گەنمەشامی حەوتانە دوو جار بە
تازەیی یان ھەتا بە فریزکراوی سەرەڕای ئەم سوودە تەندروستییانەی کە لە سەرەوەدا
باسکران، یارمەتیدەرە بۆ کۆنترۆلکردنی ئاستی شەکری خوێن بەتایبەتی لە تووشبووان بە
نەخۆشیی شەکرەدا. ریشاڵی خۆراکی دوو جۆری ھەیە، جۆری تواوە و جۆری نەتواوە،
ھەردووکیان سوودی زۆریان بۆ تەندروستی ھەیە بەتایبەتی بۆ کۆئەندامی دڵ و سووڕان و
کۆئەندامی ھەرس.



https://ckb.wikipedia.org/wiki/%DA%AF%DB%95%D8%B1%D8%AF%D9%88%D9%88%D9%86

گەردوون پێک ھاتووە لە ھەموو ئەو شتانەی کە بە شێوەی فیزیکی بوونیان ھەیە، گشت
بۆشایی و کات، گشت فۆرمەکانی ماددە و وزە، و ھەموو ئەو یاسا و نەگۆڕە فیزیکییانەی
زاڵن بە سەریاندا. ڕاڤەکانی ئێستای ئەستێرەناسەکان نیشان دەدەن کە تەمەنی گەردوون
(± ٠.١٢) ١٣.٧٣ میلیارد ساڵە و تیرەی گەردوونی بینراو لانیکەم ٩٣ میلیارد ساڵی
تیشکی یان ٨.٨٠ × ١٠٢٦ مەترە.

تەقینەوە گەورەکە (Big Bang) بریتییە لە ئەو بیردۆزەی کە باس لە دروست بوونی
گەردوون دەکات لە سەرەتادا کە بە تەقینەوەیەک دەستی پێ کردووە. بە پێی بیردۆزی
تەقینەوە گەورەکە گەردوون لە سەرەتادا تەنێک بووە لە دۆخێکی زۆر گەرمدا و پاشان بە
خێراییەکی زۆر کشاوە. ئەو کشانە خێرایە وای لە گەردوون کردووە کە بەرەو سارد
بوونەوە بڕوات و وەکو ئەم بارەی ئێستای لێبێت کە بەردەوامە لە کشان. بە پێی دوایین
لێکۆڵینەوە ئەم بار و دۆخەی گەردوون دەگەڕێتەوە بۆ (١٣.٧) ملیار ساڵ پێش ئێستا ، کە
دانراوە بە تەمەنی گەردوون و ئەو کاتەی کە تەقینەوە گەورەکە ڕوویداوە. دوای ئەو
کشانە ناوخۆییەی کە تیایدا ڕوویدا گەردوون سارد بووەوە بۆ گۆڕینی وزە بۆ توخمە
کیمیایی و بەشە گەردیلەکان. ئەمە ھەزاران ساڵی دەوێت تا (پرۆتۆن و نیوترۆن و
ئێلەکترۆن) یەک بگرن و گەردیلە پێک بھێنن کە یەکەی درووست بوونی ماددەن. یەکەم
توخمی کیمیایی کە دروست بوو (ھایدرۆجین) بوو بە دواشیدا (ھێلیوم و لیسیۆم) پێکھاتن.



https://ckb.wikipedia.org/wiki/%DA%A9%DB%8C%D8%B4%D9%88%DB%95%D8%B1

کیشوەر، بە پانتاییەکی وشکانی فراوان ئەوترێت کە گەورەتر بێت لە دوورگە، لەگەڵ
ئەوەی ئەو ڕێگەیەی کە وشکانی پێ دیاریی ئەکرێت کە کیشوەربێت یان دوورگەیەکی گەورە،
ئەگۆڕێت لە نێوان جوگرافییەکان و لێکۆڵەرەوەکانی زانستی زەوی، و ئەم جیاوازە
دەرکەوتووە لە ژمارەی قاڕەکان لە دابەشکاردنە جیاوازەکاندا، کیشوەرەکان بە گشتی لە
ڕووی بڕیارەوە دیاری دەکرێن تا لە ڕووی پێوەرێکی ڕوونەوە. حەوت ھەرێم ھەن کە
زۆرجاران وەکوو کیشوەر دەناسرێن کە لە گەوەرەوە بۆ بچووک ئەمانەن:

وشەی کیشوەر لە دوو پاژ پێک ھاتووە: کیش + وەر. بە بۆچۆنی جەمال نەبەز، کیش
کورتکراوەی "کشک"-ە کە وێنەیەکی کۆنی "وشک" و "ھشک"-ە و لە پەھلەوی‌دا "ھوشک" بووە
و لە فارسیدا بووە بە "خۆشک". کیش یان کش لە وشەکانی کشمیش و کشتوکاڵ-یشدا
دەرکەوتووە و لەوانەشدا ھەر بە واتای وشک دێ. وەر و وار-یش یەک شتن. وار واتە
نیشتمان، جێ، شوێن.[١] کەواتە کیشوەر سەرجەم واتە جێی وشک، زەویی وشک.

بە پێکھات، "کیشوەرەکان وەکوو وشکاییگەلێکی لێکدابڕاوی گەورە و یەکپارچە دەناسرێن
کە گۆڕەپانێکی ئاوی لە یەک جیایان بکاتەوە". زۆرێک لەو حەوت ھەرێمەی سەرەوە لەم
پێناسەیەدا جێ ناگرن! لەبەرئەوەی کە بە ئاو لە یەک جیا نەبوونەتەوە. ھەروەھا ئەو
پێومانە ئارمانییە کە دەبێت ھەر کامیان تەنێکی گەورە و یاکپارچە بن، زۆرجار لەبەر
ھەڵکەوتنی ڕەفەی کیشوەری و دوورگەکان لە ناو سنووری کیشوەرکان دا، چاوپۆشی
لێدەکرێت.

باریکترین مانای کیشوەر ئەوەیە کە: ڕووبەرێکی بێناوبڕە لە وشکایی کە کەنارەکانی
دەریا یان ھەر چەشنە سنوورێکی سرووشتیی دیکە، لێوارەکانی پێکبێنن. لەم مانایەدا
دەستەواژەی ئەورووپای کیشوەری بۆ ئاماژەدان بە وشکایی سەرەکیی ئەورووپا، بە
ھەڵاوێرکردنی دوورگەلێک وەکوو بەریتانیای مەزن، ئایرلەند و ئایسلەند بەکاردەبرێت.
وە دەستەواژەی ئۆسترالیای کیشوەری دەتوانێت ئاماژە بدات بە وشکایی سەرەکیی
ئۆسترالیا، بە ھەڵاوێرکردنی تاسمانیا. ھەر بەو شێوەیە، ئەیالەتە یەکگرتووەکانی
کیشوەری ئاماژە دەدات بە ٤٨ ئەیالەتی یەکگرتووی بێناوبڕ لە ناوەندی ئەمریکای
باکووردا (کە بۆی ھەیە ئالاسکاش بخرێتە سەری) بەھەڵاوێرکردنی ھاوایی کە کۆمەڵە
دوورگەیەکە ھەڵکوەتوو لە ئوقیانووسی پاسیفیکدا.

لە ڕوانگەی زەویناسی یان جیۆگرافیی فیزیکییەوە، کیشوەر بۆی ھەیە کە ھەندێک ئەولاتر
لە وشکاییشی تێبکەوێت. واتە ئەو ناحەیەی پاڵدەستی کە چۆتە ژێر ئاو و زۆریش قووڵ
نیە، ئەو شوێنەی کە پێی دەڵێن: ڕەفەی کیشوەری، ھەروەھا ئەو دوورگانەی کە لە سەر ئەو
ڕەفە ھەڵکەوتوون (دوورگەکانی کیشوەری). لەم ڕوانگەوە، لێواری ڕەفەی کیشوەری سنووری
ڕاستەقینەی کیشوەرە و دوورگەکانی بەریتانیای مەزن و ئایرلەند بەشێکن لە ئەورووپا و
ئۆسترالیا و نیوگینی پێکەوە کیشوەرێک پێکدێنن (ئۆسترالیا-نیوگینی).

وەکوو پێکھاتەیەکی فەرھەنگی، چەمکی کیشوەر دەتوانێت دوورتر لە ڕەفەی کیشوەریش بڕوات
تا دوورگەکانی ئوقیانووسی و پاژە کیشوەرییەکانیشی تێبکەوێت. بەم شێوە، ئایسلەندیش
وەکوو بەشێک لە ئەورووپا و ماداگاسکاریش وەکوو بەشێک لە ئەفریقا لەبەرچاودەگیردرێت.

ھەندێک لە کیشوەرەکان نە وەکوو تەنگەلێکی بەتەواوی جیاواز، بەڵکوو وەکوو
وشکاییگەلێکی کەم‌تازۆر جیاواز پێناسە دەکرێن. ئاسیا و ئەفریقا لە رێگای باریکەی
سوێزەوە، وە ئەمریکای باکوور و باشوور لە رێگای باریکەی پاناماوە پێکەوە لێکاون.
ھەر دووی ئەم باریکانە بە بەراورد لەگەڵ ئەو وشکایییانەی پێکەوە دەیلکێنن، زۆر
باریکن و لە سەر ھەردووکیان کاناڵگەلی دەسکرد درووست کراوە (کاناڵی سوێز و کاناڵی
پاناما) کە بە شێوەیەکی کاریگەر وشکایییەکان لێک جیادەکەنەوە.

دابەشکردنی وشکایی ئوراسیا بە دوو لەتی ئاسیا و ئەورووپا کارێکی نائاساییە،
لەبەرئەوە کە ھیچ دەریایەک جیایانی نەکردۆتەوە. ڕوانگەیەک ھەیە کە ئوراسیا بۆخۆی بە
کیشوەرێکی تاک دادەنێت و جیھان دابەشدەکات بە شەش کیشوەرەوە. ئەم ڕوانگەیە لەلایەن
ھەندێک لە جیۆگرافیزانانەوە ھەڵگیراوە و لە ڕووسیە (کە بە سەر ئاسیا ە ئەورووپادا
کێشراوە)، وڵاتانی ئەورووپای شەرقی و لە ژاپۆن بە باشتر دەزانرێت.

شکاندنی ئوراسیا بە ئەورووپا و ئاسیا بڕوای ھەندێک کەسانە کە پاشماوەی
یورۆسەنتریزمن: "لە ڕووی جۆراوجۆریی فیزیکی، فەرھەنگی و مێژوویییەوە، دەکرێت چین و
ھێند لەگەڵ تەواوی وشکایی ئەورووپا، نەک لەگەڵ یەک وڵاتی ئەورووپایی تەنیادا،
بەراورد بکرێن. ھەڵسەنگاندنێکی باشتر دەتوانێت فەڕانسە، نەک لەگەڵ گشت ھندستان،
بەڵکوو تەنیا لەگەڵ یەک ئەیالەتی ئەو وڵاتە وەکوو ئوتار پرادێش، بەراورد بکات". بە
ھەر حاڵ، لەبەر ھۆکارگەلی مێژوویی و فەرھەنگی، ڕوانین بە ئەورووپا وەکوو کیشوەرێکی
جیاواز ھەر بەردەوامە.

لە ھێند، چین و زۆربەی وڵاتانی ئینگلیسی-زمان وەکوو ئەیالەتە یەکگرتووەکان، کانادا،
ئۆسترالیا و نیوزیلەند، ئەمریکای باکوور و ئەمریکای باشوور وەکوو دوو کیشوەری
جیاواز مامەڵەیان لەگەڵ دەکرێت. ھەروەھا، لە زۆربەی ئاسیاشدا، مەفھوومی دوو کیشوەری
ئەمریکایی باوە. ھەرچەند لە ڕابردوودا وەکوو یەک کیشوەر (کە ناوی ئەمریکا بوو)
چاویان لێدەکرا. لە سەدەی ١٩ەھەمەوە، بۆ ئەوە کە لەگەڵ ئەیالەتە یەکگرتووەکانی
ئەمریکا دا تێکەڵ نەبێت، ھەندێک دەستەواژەی "ئەمریکاکان"یان بەکاردە‌ھێنا.

ئەگەر کیشوەر وەکوو وشکایییەکی جیاواز پێناسە بکرێت کە ھەموو وشکایییە پێکلکاوەکانی
تەنێک لە خۆ بگرێت، ئەوکات ئەورووپا، ئاسیا و ئەفریقا یەک کیشوەر پێکدەھێنن کە بە
زۆر ناو دەناسرێت، لەوانە: ئافرۆ-ئوراسیا. ئەمە مۆدێلێکی چوار-کیشوەری، بریتی لە:
ئافرۆ-ئوراسیا، ئەمریکا، ئانتارکتیکا، وە ئۆسترالیا بەرھەم دێنێت .



https://ckb.wikipedia.org/wiki/%DA%A9%DB%86%D9%85%DB%95%DA%B5_(%D8%A8%DB%8C%D8%B1%DA%A9%D8%A7%D8%B1%DB%8C)

کۆمەڵ[١][٢] یان تاقم[٣] (بە کورمانجی: کۆم، Kom[٤] [٥]؛ بە ئینگلیسی: Set؛ بە
عەرەبی: مجموعھ) دەستەیەک لە شتانی لێک جیاوازە. کۆمەڵەکان لە بناخەییترین
چەمکەکانی بیرکارین. ئەگەرچی بیرۆکەی کۆمەڵ لە کۆتاییی سەدەی نۆزدەھەمدا داھێنرا،
بەڵام ئێستاکە بەشێکی ھەمیشە حازری بیرکارییە و دەکرێت وەکوو بنەڕەتێک کەڵکی لێ
وەربگیردرێت بۆ بیناکردنی تەواوی زانستی بیرکاری لە سەری.

ئاندامانی یەک کۆمەڵ دەتوانن ھەر شتێک بن: ژمارەکان، خەڵک، پیتەکانی ئەلفوبێ، و ...
. بە پێکھات کۆمەڵەکان بە پیتی گەورە نیشاندەدرێن. ڕستەی دوو کۆمەڵی A و B پێکەوە
بەرانبەرن واتە A و B ڕێک ھەمان ئەندامانیان ھەیە (ھەر ئەندامی A ئەندامی Bیە و
بەپێچەوانەش).

پێویستە ھەرکام لە ئەندامانی یەک کۆمەڵ تاک[٧] بێت؛ ناکرێ ھیچ دوو ئەندامێک یەکسان
بن. ھەموو کردارەکانی کۆمەڵ ئەم تایبەتمەندییە کە ھەر ئەندامی کۆمەڵ دەبێت تاک بێت
دەپارێزن. بە پێچەوانەی پاشیەکییەوە، ڕیـزی ھەڵکەوتنی ئەندامەکانی کۆمەڵ گرنگ نیە.
واتە، بۆ نموونە، کۆمەڵی {A، B، C} یەکسانە لەگەڵ کۆمەڵی {C، B، A}.



https://ckb.wikipedia.org/wiki/%DA%A9%D9%84%D8%A7%D8%B3%DB%8C%D8%B2%D9%85

یەکەم جار نووسەری رۆمانی، ئۆلیژیلۆس (Auliscellius)بوو ، کە لە سەدەی ٢ی زایین دا
، لە کتێبی شەوانی ئەتیکا ئەم زاراوەی بەکار هێنا. ئەمەش لە دوو شوێنی جیادا :

دەستوور و بنەماکانی کلاسیزم لە چەندین سەرچاوەی ئێستەتیکییەوە، کە خۆربەیان
سەرچاوەی یۆنانی کۆنن، هەڵێنجراون :

ئەرەستوو و هۆراس لەم دوو شاکارەی خۆیاندا بنەما و دەستوورەکانی کلاسیزمیان
داڕشتبوو. ئیتالیاییەکان لە سەدەی ١٥ و ١٦مدا چەندین جار ئەم دوو شاکارەیان لە
یۆنانییەوە وەرگێراوەتە سەر زمانی ئیتالیایی، ئەمەش بووە هۆی بڵاوبوونەوەی
بنەماکانی کلاسیزم . لە هەمان کاتدا، نووسەرانی مەزنی گریک و رۆمان(پێش لە
دایکبوونی مەسیح) وەک: ئەسکیلۆس، ئۆریپید، هۆمیرۆس... سەرچاوەیەکی دیکەی کلاسیزمی
ئەورووپیی بوون کە لە لایەن نووسەرانی ئەورووپای سەردەمی رێنێسانسەوە، تەنانەت هەر
لە پێشتریشەوە لاساییان دەکرایەوە. تەنانەت هەندێ رەخنەگر وای دەبینن کە ئەدەبیاتی
سەردەمی گریک (سەردەمی یۆنان و رۆمانی دێرین) بە کلاسیزمی کۆن دادنرێت، ئەو
کلاسیکەی دواتری ئەورووپاش کلاسیزمی نوێیە.

٣- بەرهەمەکانی نووسەرانی سەردەمی رێنێسانس (Rennaissance) لە ماوەی سەدەی ١٥م و
١٦مدا، هەروا بەرهەمی نووسەرانی بزووتنەوەی رۆشنگەری (Enlightenment) لە کۆتایی
سەدەی ١٧ تا کۆتایی سەدەی ١٨م، بوونە چەند سەرچاوەگەلێکی دیکەی کلاسیزم. بەتایبەتیش
کاتێ لە ساڵی ١٦٧٤دا رەخنەگری فەرەنسی، نیکۆڵا بوالۆ (١٦٣٦-١٧١١) کتێبە گرنگەکەی
خۆی (هونەری شێعر Art Poethique)ی بڵاوکردەوە و دەستوور و بنەماکانی کلاسیزمی تێدا
شی کردەوە و چەسپاندنی؛ توانی گیانێکی هاوچەرخانە بە ڕێبازەکە بدات و کتێبەکەی وەک
سەرچاوەیەکی تیۆریی گرنگی کلاسیزم پێسکەش بکات.



https://ckb.wikipedia.org/wiki/%DA%A9%D8%B1%D9%85%D8%A7%D8%B4%D8%A7%D9%86

کرماشان یەکێکە لە شارەکانی ڕۆژھەڵاتی کوردستان و ناوەندی پارێزگای کرماشان لە
وڵاتی ئێرانە. به پێ سه‌رژمێری ساڵی ۱۳۸۵ی هه‌تاوی، حه‌شیمه‌تی ئه‌و شاره نزیک به
۸۸۴،۷۰۶ که‌س بووه. به‌و بۆنه‌وه به نۆیه‌مین شاری گه‌وره‌ی ئێران و ھەروەھا
گەورەترین شاری ڕۆژھەڵاتی کوردستان ده‌بژێردرێ. کرماشان گەورەترین شاری کوردنشین لە
ئێران و گرینگترین شار لە ناوچەی ناوەندی ڕۆژاوای ئێرانە. مێژووی پێک هاتنه‌که‌ی
ده‌گه‌ڕێته‌وه بۆ سه‌ده‌ی چوارەمی زایینی و هه‌ر له‌و سه‌رده‌مه‌وه تا هێرشی
عه‌ره‌به‌کان، وه‌کو دوویه‌مین پێته‌ختی ئیمپراتووریی ئێران له سه‌رده‌می
ساسانییه‌کان دا جێ‌ی سه‌رنجی حکوومه‌ت بوو. لە سەردەمی سەڵجۆقیەکاندا کرماشان
گەورەترین شاری کوردستان بوو و لە سەدەکانی ناوین بە ناوی قەرمیسین وەکوو یەکێک لە
چوار ناوچەی عێراقی عەجەم ناسراو. لەو سەردەمە بە عێراقی عەجەم٬ ویلایەتی کوێستان
یان جەبالیان دەقۆت تا لەگەڵ ویلایەتی عەراقی عەرەب ھەڵە نەکرێتەوە. وێلایەتی
کوێستان یان عێراقی عەجەم لە شوێنی ناوچەی میدیای کۆنە کەوتبوو. یازده سه‌ده به
دوای هێرشی عه‌ره‌به‌کاندا، له سه‌رده‌می ده‌سه‌ڵاتی قاجاره‌کان له ئێراندا دیسان
شاره‌که بووژایه‌وه و به هۆی که‌وتنەوە لەسه‌ر دوو ڕێگای ڕۆژھەڵات-ڕۆژاوا و ھەروەھا
ڕێگای باکووری ڕۆژاوای ئێران بەرەو باشووری ڕۆژئاوای ئەم وڵاتە و نزیکی بە به‌غدا و
که‌ربه‌لا گرینگی تایبه‌تی په‌یدا کرد.

کرماشان لە بزۆتنەوەی مەشرووتەخوازیی ئێران بەشێکی زۆر گرینگی بوو و له ماوه‌ی
شه‌ڕه‌کانی یه‌که‌م و دووهه‌می جیهانی دا له لایه‌ن هێزه داگیرکاره‌کانه داگیر کرا،
به‌ڵام دوای شه‌ڕ به‌جێیان هێشت. ئه‌م شاره له سه‌رده‌می شه‌ڕی ئێران و عێراق دا
زیانی زۆری لێکه‌وت.

لە باکووری شاری کرماشان کێوی فەڕۆخشاد٬ لە باکووری ڕۆژاوای کێوی تاقوەسان٬ و لە
باشوورئ ئەم شارئ کێوی کووسفید (کێوی سپی) ھەڵکەوتووە و کرماشان یەکێکە لە
شارێگاکانی پەیوەندیی ڕۆژھەڵات و ڕۆژاوا و ھەروەھا کۆنترین ڕێگا بۆ چین لە ئێران
بەرەو مێزۆپۆتامیایە.

وشەی کرماشان لە وشەی کرمانجان گیراوە [١]. کرمانجان یان کورمانجان یان کوری
مانجەکان، ناوی ھۆزێک لە پێش ھاتنی مادەکان بۆ ئەم بەشە، بووە. مانج ناوی ھۆزێکی
زەردەشتی بووە کە لەم ناوچەیەدا ژیاون.



https://ckb.wikipedia.org/wiki/%DA%A4%D9%84%D8%A7%D8%AF%DB%8C%D9%85%DB%8C%D8%B1_%D9%BE%D9%88%D8%AA%DB%8C%D9%86

ڤلادمیر پوتین لە ڕێکەوتی ٧ی تشرینی یەکەمی ١٩٥٢ز لە سەنت پیتەرزبورگ لە یەکێتیی
سۆڤییەت یان ڕووسیاسی ئێستا دایک بووە کە ئەوکات بەو شارەیان دەوت لێنینگراد ،
کەسایەتیی سیاسیی ڕووسیە ناوبراو لە بنەماڵەی پوتین لەدایک بووە بۆیە نازناوی
پوتینی بۆ خۆی ھەڵبژاردووە . لەوەتەی ٧ی ئایاری ٢٠١٢ سەرۆککۆماری ڕووسیایە پێشتریش
هەمان پۆستی هەبوو لە ماوەی ٣١ی کانوونی یەکەمی ١٩٩٩ تاکوو ٧ی ئایاری ٢٠٠٠. وە
هەروەها پێش ئەوەی ببێتە سەرۆککۆماری ڕووسیا لە ئایاری ٢٠١٢ پۆتین سەرۆکوەزیرانی
ڕووسیا بوو کە ئەویان لەماوەی ٨ی ئایاری ٢٠٠٨ تاکوو ٧ی ئایاری ٢٠١٢ بوو.

باوکی ناوی ڤلادیمیر سپایەروۆنیچ پوتینە و دایکی ناوی ماریا لۆناڤانا یە دایک و
باوکی سەر بەخێزانی پوتیننن ، دایکی چێشلێنەری سەرۆکەکانی یەکێتی سۆڤیەتی جاران
بووە لەوانە ڤلادیمیر لێنین و دوای مردنی ڤلادیمیر لێنین لە ساڵی ١٩٢٤ز دایکی پوتین
کاری چێشتلێنەری بۆ خێزانەکەی لێنین کە ناوی لێدینژدە کردووە دواتر دووبارە بۆتە
چێشتلێنەری سەرۆکی گەڕاوە ئەو جارەیان چێشت لێنەری بۆ جۆزێف ستالینکردووە بەگشتی
خێزانەکەی لەبارێکی باش نەبووە



https://ckb.wikipedia.org/wiki/%DA%98%D9%88%D9%84_%DA%A4%DB%8E%D8%B1%D9%86

جۆل ڤابرییل فیرن (ماوەی ژیان:٨ی شووباتی ١٨٢٨ لە نانت لە فەڕەنسا تاکوو ٢٤ی ئازاری
١٩٠٥) ، نووسەر و شاعیری فەرەنسی سەدەی نۆزدەھەم بووە و بونیاتنەری دامەزراندنی
ئەدەبی خەیاڵی زانستی بووە، لەشاری لەدایک بووە و یاسای خوێندوووە، ژماریەکی زۆر
چیرۆک و مەتەڵی خەیاڵاوی نووسیوە و بەشێوەیەکی زانستی و پێشبینی زانستی پێشکەش
بەخوێنەرانی کردووە. لەساڵی ١٨٣٩ کە جۆل فیرن تەمەنی گەیشتۆتە ١١ ساڵان گەشتێکی
دوورودرێژی بەھیندستاندا کردووە تاکو مولوانکەیەک لەگەوھەر بۆ کارولینی خزمیان
بەدەست بھێنێت کە خۆشی ویستبوو، بەڵام باوکی ھێنایەوە و ئاگەداری کردەوە کە جارێکی
دیکە گەشتی لەم جۆرە مەگەر تەنھا لەخەونەکانیدا بکات. جۆل فیرن لەقوتابخانەی نانت
بەلاغە و فەلسەفە و یاسای خوێندووە و بڕوانامەی بەکالۆریای بەدەستھێناوە و لەساڵی
١٨٤٨ بەشی یاسای لەپاریس تەواکردووە، دەستی کردووە بە نووسینی چیرۆک و شیعر و
لەساڵی ١٨٥٠ شانۆگەریەکی بۆ دوو جار نمایشکراوە، زۆربەی بەرھەمەکانی باس لە ئەو
داھێنانە زانستیانە دەکات کە لە سەدەی نۆزدەھەمدا دەرکەوتووە، سەرەڕای پێشبینیکردن
بۆ داھێنانێکی خەیاڵی کە لەخزمەتکدرنی مرۆڤایەتیدابێت. لەساڵی ١٨٦٢ جۆل فیرن دەستی
کردووە بەگەشتی دۆزینەوە و ھەتاکو ٤٠ ساڵ بەردەوام بووە و لەساڵی ١٨٦٨ لە ٤٥ کتێبدا
گەشتەکانی نوسیوەتەوە و بڵاویکردۆتەوە و کەشتی سان میشێل و بەلەمێکی ڕاوکردنی بۆ
کات بەسەربردن کڕیوە، لەساڵی ١٨٧٨ لەڕێگای دەریاوە لە لەشبونەوە ڕۆشتووە بۆ جەزائیر
و ئیسکتلەندا و نەرویج و لەساڵی ١٨٨٠ گەشتێکی دەریایی کردووە بۆ ئیرلەندا، لەساڵی
١٨٨٤ لەگەڵ ھاوسەرەکەیدا گەشتێکی گەورەی بەناو دەریای سپی ناوەڕاستدا کردووە. جۆل
فیرن لە ٢٤ ئازاری ساڵی ١٩٠٥ لەتەمەنی ٧٧ ساڵیدا لەناو ماڵەکەی خۆیدا کە ئێستا بە
قەڵای جۆل فارن ناسراوە کۆچی دوایی کردووە.



https://ckb.wikipedia.org/wiki/%DA%95%DB%95%D9%86%DA%AF

رەنگ لێکدانەوەی بینایی مرۆڤە بەرامبەر جیاکردنەوەی شەبەنگەکان وناوێکە بۆ سەرجەم
تیشکە بینراوەکان سوور، زەرد، شین و ئەوانی دیکە. ڕەنگەکان بە گوێرەی بەرز و نزمی
لەرەلەری شەپۆلی کارۆموگناتیسی جیادەکرێنەوە، چاوی مرۆڤ توانای ھەیە ئەو شەپۆلانەی
ڕووناکی کە لەرینەوەکانیان لە نێوان ٣٩٠ ھەتا ٧٠٠ نانۆمەتر دایە و ئێمە بە رەنگەکان
دەیان ناسین. رووناکی سپی له‌ هه‌موو درێژه‌شه‌پۆله‌کانی رووناکی بینراو
پێکهاتووه‌. ره‌نگی مادده‌یه‌کی دیاری کراو کاتێک ده‌رده‌که‌وێت که‌ ئه‌و مادده‌یه‌
هه‌موو شه‌پۆله‌کانی دیکه‌ی رووناکییه‌ سپیه‌که‌ ده‌مژێ و ته‌نیا ره‌نگی دیاری
کراوی خۆی ده‌داته‌وه‌، بۆیه‌ ئێمه‌ به‌ ره‌نگی دیاری کراو ده‌ی بینین.



https://ckb.wikipedia.org/wiki/%DA%95%DB%86%DA%98%DA%BE%DB%95%DA%B5%D8%A7%D8%AA%DB%8C_%DA%A9%D9%88%D8%B1%D8%AF%D8%B3%D8%AA%D8%A7%D9%86

ڕۆژھەڵاتی کوردستان یان خۆرھەڵاتی کوردستان یان کوردستانی ئێران ناوێکی نافەرمیە بۆ
بەشێک لە خاکی کوردستان کە ئێستا لەنێو سنوورەکانی ئێراندایە. دانیشتووانی بریتین
لە کوردەکان و سنووری لەگەڵ عێراق و تورکیا ھەیە. پارێزگاکانی بەشێک لە
ئازەربایجانی ڕۆژاوا، کوردستان، کرماشان، ئیلام و بەشێک لە پارێزگای لوڕستان لە
خۆدەگرێت.

پیرانشار، مەھاباد، بەشێک لە بیجاڕ، کرماشان،سنە، ئیلام ،سەردەشت، شنۆ،سەقز،
بۆکان،شائاباد، بانە، ڕوانسەر ،جوانڕۆ و ناوچە لەک زمان( ھەرسین ،
کەنگاوەر،سەحنە،فیروزآباد(فیروزآوا)،
نورآباد(نۆیرآوا)،کوهدشت(کۆێەشت)،الشتر(اڵێشر)،بیران شەر ، چەرداول(هلێران)،درە شەر
و بەشکانی تر لە همدان )و ئەیوان لە شارە گەورەکانی ڕۆژھەڵاتی کوردستانن.



https://ckb.wikipedia.org/wiki/%DA%95%DB%86%DA%98%D9%86%D8%A7%D9%85%DB%95%D9%88%D8%A7%D9%86

ڕۆژنامەوان بە کەسێک دەوترێ کە کاری ڕۆژنامەگەری بێ، کەسێک کە سەبارەت بە
ڕووداوەکان، پێشھاتەکان و گۆڕانکارییەکان زانیاری کۆ و دواتر پەخش دەکاتەوە.

ھەواڵنێرانیش بە ڕۆژنامەوان دەژمێردرێن. پیشەی ئەوان بریتییە لە درووستکردنی ڕاپۆرت
و بڵاوکردنەوەی ئەو ڕاپۆرتە لە ڕۆژنامەکان، تەلەڤزیۆن، ڕادیۆ، گۆڤارەکان، بەڵگەفیلم
یان ئینتەرنێتدا. ھەوڵنێران دەبێ بۆ کارەکەیان سەرچاوە بدۆزنەوە، ڕاپۆرتەکانیان
دەکرێ وتنی یان نووسینی بێ و بە ھیچ شێوە ناشێ لایەنگرانە و ئاراستەدار بێ.

جگە لە ھەواڵنێر، جۆریکی تری ڕۆژنامەوانمان ھەیە کە پێی دەوترێ ستووننووس.
ستووننووس ئەو ڕۆژنامەوانەیە کە نووسراوەکانی ڕێک ھەر چەند وەخت جارێک لە ڕۆژنامە
یان گۆڤارێکدا بڵاو دەبێتەوە.



https://ckb.wikipedia.org/wiki/%DA%95%DB%86%D8%AD%DB%8C_%D9%BE%DB%8C%D8%B1%DB%86%D8%B2

رۆحی پیرۆز (بەئینگلیزی: Holy Spirit) زاراوەیەکە کە لەڕێگەی وەرگێڕانی دەقی کتێبی
پیرۆزی عیبرییەوە هاتە ئاراوە، بەڵام ڕووانگەکان لەسەر ئەو زاراوەیە جیاوازن
لەئایینە ئیبراهیمییەکاندا.

چەمکی "رۆح" بەگشتی لەنێو ئایینە جۆراوجۆرەکاندا بەکارهاتووە (نموونە وەک براهامان،
هیندۆس و تائو لە تاوۆیزمدا)، بەڵام زاراوەی "رۆحی پیرۆز" زۆر بەتایبەتی؛ لەنێو
ئایینە ئیبراهیمییەکاندا بەکارهاتووە.

بۆ زۆرینەی زۆری مەسیحییەکان، باوەڕبوون بە سیانێتی پیرۆز واتای هەبوونی سێ کەسێتی
نایاب دەگەیەنێت کە بریتیین لە: خودای باوک، خودای کوڕ و خودا رۆحی پیرۆز وەک یەک
خودای سیانەیی هەمیشەیی و ئەبەدی. بەهەرحاڵ، ئەم باوەڕەی مەسیحییەکان بەسەر هەموو
مەزهەبەکانی نێو مەسیحییەت و هەموو ئایینە ئیبراهیمییەکاندا ناسەپێ.[١].



https://ckb.wikipedia.org/wiki/%DA%86%DB%8E%D9%88

بە ڕایی گیاناسان چێو مادەیێکی جامد(solid) و سەختە کە لە ژێر پێستی [تەنە,ساقە]
دار دا هەیە.ئەگر چی لە باوەڕی زۆرتری خەڵق دا چێو تەنیا لە دار و درەخت دایە بەڵام
لە ڕووی زانستی لە هەموو ئەو گیایانەی کە ئاوخۆرەیان(vascular) هەیە چێویش هەیە.
خەواسی فیزیکی و کیمیایی و مکانیکی چێو وای کردوه مادەێیکی بێ ڕکەبەر بێت و
نەتوانرێ هیچ جێنشینێکی بۆ دابنرێت.

بێ گوومان چێو یێکێکە لە کاراترین و پڕ قازانج ترین کەرستەکانی نێو تەبیعت کە بەشەر
بە بێ چێو نەیدەتوانی بەو سەتحی پێشڕەفت و ئاسوودەییە بگات. چێو تەنیا مەنبەعێکی
حەیاتی کە دەتوانێ دووبارە ببێتەوه. نەوت و گاز و مەعەدەنەکانی دیکە ڕۆژێک تەواو
دەبن و دووبارە نابنەوە بەڵام جەنگەڵەکان ئەگەر جوان بییان پارێزی بەشێوەیکی باش
دەتوانین بەردەوام لە چێوەکانیان کەڵک وەرگرین.

چێو پێگەیێکی زۆر گەورەی لە ئابووری جیهان هەیه ساڵانه لە جیهان دا 2500 میلوێن
مەتری چوارپاڵو m۳ بەرهەم دیێت.



https://ckb.wikipedia.org/wiki/%D9%BE%DB%95%D8%AA%D8%A7%D8%AA%DB%95

سێفەزەمینی، سێوەعەرزیلە، سێوک، سێڤک، یەرەلماسی، سێف زەمینی، سێوەزەمینی، گیایەکی
چەند ساڵەیە لە تیرەی "باینجانەکان" Solanées، گەڵاکانی بڕاوبڕاو و گوڵەکانی چەرموو
یان بەنەوشن و لاسکەکەی زۆر ھەیە و بەرزیەکەی ئەگاتە ٦٠ سم، گیا و گوڵەکەی زۆر
ژەھراوین، بەڵام لە ژێرەوە لە بن زەویدا سەلکێکی ڕەنگ سەوز یان سەوزی مەیلەو زەردی
ھەیە کە بۆ خواردەمەنیی مرۆڤ زۆر پێویستە، دەستە و تاقمی پەتاتەش لە ڕووی ڕەنگی گوڵ
و پێستی سەلکی پەتاتەکەوە دابەش کراون. فکول (لە روانگەی شیمیایەوە ھەمان نشاستەی
پێ ئەڵێن کە وەک گەردێکی سپی لە دانەوێڵەی وەک گەنم و جۆ و برینج و .. دەگیرێ، کە
لە پەتاتەدا فکولی پێ دەڵێن) و ڤیتامین Cی زۆری تێدایە، بەتایبەتی بە گەرمی. ئەم
گیایە بە چەند پلە دابەش دەکرێ، وەک زوو ڕەس، وەخت ڕەس و دێر ڕەس. لە پەتاتە زۆر
چێشت و خواردمەنی دروست دەکرێ و بۆ ساز کردنی ئەلکولیش کەڵکی کێ وەر ئەگرن. بە
فەرانسەیی Pomme de terre ی پێدەڵێن.

کە باسی پەتاتە دەکرێ مرۆڤ یەکسەر بیری دەچێتە سەر وڵاتی"ئیرلاند". ھۆیەکەشی ئەوەیە
کە پەتاتە لە مێژووی وڵاتی ئیرلاندا ڕۆڵێکی کاریگەری ھەبوو، زیاتر لە سەد ساڵ
لەمەوبەر خەڵکی ئیرلاند بەتەواوەتی پتیان بە پەتاتە بەستبوو و بە ھێزێک سەرکەوتووی
خۆیانیان دادەنا، دوای ساڵی ١٨٤٦ نەخۆشی لە پەتاتەکەیانی دا و بەتەواوەتی داھاتی
ئەو ساڵەیانی لە نێو برد و زیاتر لە ٦٠٠ کەس لە خەڵکی ئیرلاند لە برسان مردن!
سەرەڕای ئەمەش پەتاتەی ناسراو بە ناوی ئیرلاندەوە ناسراوە. پەتاتە بەرھەمی خەڵکی
"اکوادور" و "پرۆ"ە، تەنانەت ئەمرۆش پەتاتە بە شێوەی خۆرست لەو وڵاتانەدا دەڕوێ.
کاتێک ئیسپانولیەکان ھاتووچۆی "پرۆ"یان کرد، پەتاتەیان دیو و لە سەرەتای سەدەی
شانزدەھەمدا پەتاتەیان لەگەڵ خۆیان بردەوە بۆ ئیسپانیا و لە نێو خەڵکی ئێوێدا
بڵاویان کردەوە. ھێندێکیش لەو باوەڕەدان کەھەوەڵجار ئیسپانولیایەکان پەتاتەیان
بردووەتە باکووری ئامریکاش. بەڵام بەڵگە بەدەستەوەیە کە ھەوەڵجار لە ساڵی ١٧١٩ دا
لە ئیرلەندەوە گەیشتووەتە ئامریکا. پەتاتەش ھەر وەک تەماتە‌ و تووتن، سەر بە
بنەماڵەی "ڕەزڵەکان"ە، سەلکی پەتاتە کە لە ژێر عەرزەکەوەیە لە ڕاستیدا ئەمە چەکەرەی
نەپشکووتی ڕووەکی پەتاتەن، پەتاتەی ئەمڕۆش لە گەڵ باپیرانی ئامریکایی خۆی زۆر
جیاوازی ھەیە و ئەم جیاوازیەش دەگەرێتەوە بۆ شێوەی چاند و بارھێنانی. ئەو کەسانەی
کە پەتاتە دەچێنن، بەردەوان تێدەکۆشن، پرتاتەیەکی تایبەتی بدۆزنەوە، کە بتوانێ لە
ھەموو شوێنێکدا بەرھەم بھێندرێ و لە برامبەر نەخۆشیی ڕووەکەکانەوە خۆی ڕاگرێ.
ھەروەھا سەلکەکەی بێ کەم کۆڕی و تەرزەکەشی (گیاکەی) بۆنخۆش و جوان و بەتام و ڕەنگ
جوان بێ. لە بەر ئەم ھۆیەشە کە جوتێرەکان تۆوی ڕووەکێک دیاری دەکەن کە ئەم باشیانەی
ھەبێ. ھەروەک دەزانین پەتاتە لە تۆو ناچێندرێ بەڵکوو لە ڕووەکێک کە چەکەرە دەکەن
بەدەست دێ، ئەم چەکەرانەش ڕووەکێکی نوێ پێک دێنن کە گوڵەکانی چەرموو یان ئەغەوانین.
باڵای پەتاتھ‌ دەگاتە یەک میتر. کاتێکیش گەڵای پەتاتە سیس بوو، نیشانەی ئەوەیە کە
کاتی کۆکردنەوەی سەلکەکانیەتی. پەتاتە زۆرتر بۆ خۆاردن دەچێندرێ، بەڵام بەرھەمی
تریی وەک گەردی پەتاتە (نشاستە‌) ھەیە و بۆ درست کردنی مەشرووباتی ئەلکولیش بەکاری
دەبەن.



https://ckb.wikipedia.org/wiki/%D9%88%DB%8C%D9%84%D8%A7%DB%8C%DB%95%D8%AA%DB%95_%DB%8C%DB%95%DA%A9%DA%AF%D8%B1%D8%AA%D9%88%D9%88%DB%95%DA%A9%D8%A7%D9%86

ویلایەتە یەکگرتووەکانی ئەمریکا (بە ئینگلیزی: United States of America، یان
United States، یان the U.S، یان the USA) کۆمارێکی فێدراڵە کە لە پەنجا ویلایەت و
یەک ھەرێمی فێدراڵ پێکھاتووە. زۆربەی خاکی ئەم وڵاتە لە ناوەندی ئامریکای
باکووردایە، ئەو شوێنەی کە تێیدا ٤٨ ویلایەتی پێکلکاو و واشنتنن دی سی (ھەرێمی
پایتەخت)، لە نێوان ئوقیانووسەکانی ئاتلانتیک و پاسیفیکدا ھەڵکەوتوون و لە
باکوورەوە لەگەڵ کەنەدا و لە باشوورەوە لەگەڵ مەکسیکدا ھاوسنوورە. ویلایەتی ئالاسکا
لە باکووری ڕۆژاوای کیشوەری ئامریکای باکووردایە و ویلایەتی ھاوایی کۆمەڵە
دوورگەیەکە لە پاسیفیکی ناویندا.

ویلایەتە یەکگرتووەکان لە ساڵی ١٧٧٦ زایینی بە ڕاگەیاندنی سەربەخۆیی و یەکگرتنی ١٣
داگیرکراوی بەڕیتانیای گەورە پێکھاتووە. ئەم وڵاتە ٩.٨٣ ملیۆن کیلۆمتری چوارگۆشە
پانتاییەکەیەتی و نزیکەی ٣٠٨ ملیۆن حشیمەتەکەیەتی. وا مەزەندە دەکرێ فرەڕەگەزترین
وڵاتی جیھانە و ئەم جۆراوجۆرییە بەرھەمی کۆچکردنەکانی لە ئەندازەی گەورەی ژمارەیەکی
زۆر لە خەڵکی وڵاتانی‌ترە بۆ ئەو وڵاتە. ئابووری وڵاتە یەکگرتووەکان گەورەترینە لە
جیھاندا.

ئەم وڵاتە ٩،٨٢٦،٩٠٠ کیلۆمەتری چوارگۆش پانتاییەکەیەتی و پاش ڕووسیا و کەنەدا
سێھەمین وڵاتی گەورەی جیھانە. پێکھاتووە لە ٥٠ ئەیاڵەت کە ٤٨یان پێکەوە لکاون و
ئەلەسکا و ھاوایی لەوانی دیکە دابڕاون. بەشێک لە زنجیرە شاخەکانی ڕاکی لە لای
ڕۆژئاواوە دێتە نێو ئەم وڵاتە و میسیسیپی درێژترین ڕووباری باکووری ئەمەریکا لەم
وڵاتەدایە.

لە باکوورەوە لکاوە بە کەنەداوە کە لە سەر سنووری لەگەڵ ئەم وڵاتە، تاڤگەی نییاگارا
ھەڵکەوتوە کە ناودارترین تاڤگەی جیھانە. لە ڕۆژھەڵاتەوە بە ئاتلانتیک و لە
ڕۆژئاواوە دەگات بە ئەقیانووسی پاسیفیک. لە باشوورەوە دەگاتە کەنداوی مەکسیک.

دانیشتوانی ڕەسەنی ئەمەریکا، پێیان وایە کە ١٢٠٠ تا ١٤٠٠ ساڵ پێش ئەمە لە کیشوەری
ئاسیاوە ھاتوونەتە ئەم وڵاتە نوێیەوە. لە ڕاستیشدا نیشانەی شارستانییەتێکی کۆن لە
قەراغ ڕووباری میسیسیپی دۆزراوەتەوە کە پیشەیان کشت و کاڵ بووە. ئەگەرچی پاش ھاتنی
ئورووپییەکان بۆ ئەم وڵاتە، بە ھۆوی ھاتنی نەخۆشییە نوێکان، ژامارەیەکی یەکجار
زۆریان تێدا چوون.

لە ساڵی ١٤٩٢ دا کریستۆف کۆلۆمب، گەشتیاری ناودار، کاتێ لە ژێر فەرمانی پاشای
ئیسپانیادا بوو، گەیشتە دوورگەکانی کاڕائیب و لەوێدا بۆ یەکەم جار ئەوڕووپییەکان
چاویان کەوت بە دانیشتوانی ڕەسەنی ئەو وڵاتە. بە ھۆی ئەوەی کە مەبەست لەو گەشتە،
گەیشتن بە وڵاتی ھیند بوو، کاتێ گەیشتنە ئەو وڵاتە بە ھیندیان دەزانی و
دانیشتوەکانی بە ھیندی ناسران. پاش ئەوە ھەر یەک لە وڵاتانی دیکە بە سوپایەکەوە لە
گۆشەیەکی ئەو وڵاتە دادەبەزین و پارچەیەکیان دەکرد بە بەشی وڵاتی خۆیان؛ وەک
ئیسپانیا، ھۆڵەندا، فەڕەنسا.

لە ساڵی ١٧٣٢ ئەم وڵاتە بریتی بوو لە سێزدە ئەیالەت کە موستەعمەرەی بەریتانیای
گەورە بوون. ھەر یەک یاسا و ھەڵبژاردنیان ھەبوو بەڵام لە کۆتاییدا ھەموو یاساکان
لەژێر حوکمی بەڕیتانیادابوون.

لە کلتوری بڕێک لە ویلایەتەکانی باشووردا ڕاگرتنی بەندە باو بوو؛ بەڵام لە
ویلایەتەکانی باکووردا وانەبوو. بۆیە کاتێک ئەبراھام لینکۆڵن، نوێنەری زۆربەی
ویلایەتەکانی باکوور و نوێنەری کۆمارییەکان، لە ساڵی ١٨٦٠دا بووە سەرۆک کۆمار،
بانگەوازی لابردنی ئەو یاسا و کولتورەیدا و ھەموو بەندەکانی بە پێی یاسا ئازاد
ژمارد. ئەوە بووە ھۆی ئاڵۆزی نێوان ویلایەتەکانی باکوور و باشوور. لە ساڵی ١٨٦١
ئاگری شەڕی ناوخۆی ئەمریکا سازبوو کە تا ١٨٨٦ درێژەی بوو و تێیدا ٦٢٠ھەزار کەس
کووژران بۆیە بە خوێنینترین شەڕی مێژووی ئەم وڵاتە دەناسرێت. لە ئاکامدا
باکوورییەکان سەرکەوتن و بەندەداری بە پێی یاسا نەما. ئەو ئافریقا-ئەمریکائیانەش کە
بە پێی یاسا ئیتر بەندە نەبوون، بوونە خاوەن مافی شارومەندی و مافی دەنگدان.

لە شەڕی جیھانی یەکەمدا، لە ساڵی ١٩١٤ ئەمریکا بێلایەن مایەوە ئەگەرچی زۆربەی
خەڵکیپاڵپشتی فەڕەنسا یا ئینگەلترایان دەکرد. لە ساڵی ١٩١٧ ھاوکاریی ھێزەکانی
ھاوپەیمانی کرد بەڵام گرێبەستی کۆتایی شەڕ کە لە پاریس واژۆکرای پەسەند نەکرد.

لە ساڵانی ١٩٢٠دا چەرخی وڵاتەکە بە تایبەت دۆخی شارە گەورەکانی بە شێوەیەک پێش
ئەڕۆیشت کە ئابووری وڵاتی ڕۆژلەدواڕۆژ بێ‌ھێز دەکرد. ساڵی ١٩٢٩ سستی ئابووری ڕوویدا
و تێیدا یەک لە چواری خەڵک کار و پیشەی خۆیان لە دەست‌بووەوە، بۆیە ئەو ڕووداوە بە
سستی ئابووری گەورە دەناسن.

لەشەڕی جیھانیی دووەم، ئەمریکا دیسان بێلایەن بوو بەڵام پاش داگیرکرانی پۆلەند لە
لایەن نازییەکانەوە، ئەمریکا بە ناردنی پێداویستییەکانی شەڕ بو ھێزەکانی ھاوپەیمانی
و دواتر، کە ژاپۆن ھێرشی کردە سەر شارێکی ئەمریکا، بە فەرمی بووە ئەندامی
ھاوپەیمانان و تێکەڵ بە شەڕ بوو. ئەمریکا یەکەم وڵاتبوو کە دەستی گەیشتە چەکی
ناوەکی و بۆ یەکەم جار لەسەر ھیرۆشیمای ژاپۆندا تاقی کردەوە. شەڕەکە بە کۆڵدانی
ژاپۆن کۆتایی ھات.

پاش شەڕی جیھانی دووەم و لە درێژەی ئەوەی بە شەڕی ساردی دەناسن، ئەمریکا و سۆڤیەت
کێبەرکێیان بوو بۆ گرتنی نازناوی زلھێزی جیھان؛ ئەگەرچی لەم شەڕەدا بەرنگاری چەکی
تێدا نەبوو. ئەمریکا لەگەڵ کۆریای باکوور و چین لە ساڵی ١٩٥٠ تاکوو ١٩٥٣ بە شەڕھات
کە بە شەڕی کۆریا دەناسرێت. لە ناوخۆشدا بەرنگاری بزووتنەوە کۆمۆنیستییەکان
دەبوونەوە.

لە ساڵی ١٩٦١دا سۆڤیەت یەکەمین کەشتی ئاسمانی بە بنیادەمەوە نارد بۆ بۆشایی ئاسمان
و ئەمە بە جۆرێک نیشانەیەکی پیشکەوتنی سۆڤیەت بوو و ھەروەھا جێگەی مەترسی بۆ
ئەمریکا لەبەر ئەوەی تەکنەلۆجیای ئەو کەشتییە بۆ بۆردومانی ئەمریکاش دەکرا کەڵکی
لێوەربگیرێت. کێبەرکێی ناوەکی دوو زلھێز لەم سەردەمەدا گەیشتە بەرزترین ئاستی خۆی.
ئەمەریکا لە ناوخۆ بەرنگاری بزووتنەوە نەتەوەپرستەکان و ھەروەھا بزووتنەوەی مافخواز
بە سەرکردایەتی مارتین لوسەر کینگ دەبووەوە.

جان ف کێنێدی سەرۆک کۆماری ئەمریکا لە ساڵی ١٩٦٣دا تیرۆرکرا. کاتێ ڕیچارد نیکسۆن
بووە سەرۆک کۆمار، ئەمریکا دەستی بە شەڕێک کرد لە باشووری ئاسیا دا، لە ڤیەتنام کە
سەرکەوتنێکی نەبوو. پاش ڕیسواییەکەی واتێرگەیت، نیکسۆن یەکەمین سەرۆک کۆماری
ئەمریکا بوو کە دەستی لە کار کێشاوە.

ھاتنەسەرکاری جیمی کارتێر لە ساڵانی ٧٠دا ھاوچەرخ بوو لەگەڵ بەدیلگیرانی
دیپلۆماتەکانی ئەمریکا لە باڵوێزخانەی ئەمریکا لە تاران لە لایەن چەکدارانی سەر بە
کۆماری ئیسلامی ئێرانەوە. بە لەیەک‌جودابوونەوەی کۆمارەکانی شۆڕەوی، شەڕی سارد
کۆتایی ھات.

لە کاتی دەسەڵاتداریی جۆرج بووش (باوک)، ئەمریکا لە شەڕی کەنداودا بەشداریکرد. ساڵی
١٩٩٨ کلینتۆن، سەرۆک کۆمار، توشی ڕیسواییەکی سێکسی بوو بەڵام لە دەسەڵات مایەوە.
ساڵی ٢٠٠٠ پاش ھەڵبژاردنی سەرۆک کۆماری، کە دادگای باڵای ئەمریکا ڕای کۆاتایی
سەبارەت بە ئاکامەکەی دەڕبڕی، جۆرج بووش (کوڕ) بووە سەرۆک کۆمار.

گرووپی ئەلقاعیدە لە ١١ی ٩ی ساڵی ٢٠٠١، زنجیرە جوڵانەوەی تیرۆریستی لە شارەکانی
نیویۆرک و واشینگتۆن ئەنجام دا کە نزیک بە ٣٠٠٠کەس کوژراوی لێکەوتەوە. ئەمریکا بە
ھاوکاری ناتۆ ھێرشی کردە سەر ئەفغانستان و تاڵیبان، دەوڵەتی ئەوکاتی ئەفغانستان و
پاڵپشتی فەرمیی ئەلقاعیدەی سەرەوخوارکرد. لە ساڵی ٢٠٠٣دا و ھەر لە کاتی بووشی کوڕدا
ئەمریکا لە درێژەی کێشەکانی لەگەڵ سەدام حوسەین سەرۆک کۆماری عێراقدا، بە ھاوکاری
زۆرێک لە وڵاتانی دیکەی دونیا ھێرشی کردە سەر ئەم وڵاتە و دەسەڵاتی سەدامی ڕووخاند.

ویلایەتە یەکگرتووکەن کۆنترین حکوومەتی فیدراڵە. حکوومەتێکی دەستوورییە کە لەسەر
بنەماکانی دیموکراسی بنیاتنراوە کە تێیدا تەنانەت مافی کەمینەکانیش لەلایەن دەستوور
و یاساوە پارێزراوە. حکوومەت بە پێی یاسای بنچینەیی ویلایەتە یەکگرتووەکان، کە
سەرەکیترین یاسای وڵاتە، لەسەر بنەمای جودایی ھێزەکان دانراوە.

ماڵی نوێنەران ٤٣٥ نوێنەری ھەیە کە مافی دەنگدانیان ھەیە و ھەریەک نوێنەرایەتی
ویلایەتی خۆیان بۆ وادەی ٢ساڵ دەکەن. ژمارەی نوێنەرانی ھەر ویلایەتەک بە پێی ژمارەی
دانیشتوانی ئەو ویلایەتە دادەنرێت کە ھەر دەساڵ جارێک ژمارەی حەشیمەت مەزەندە
دەکرێت. بۆ نموونە چەن ویلایەت کەمینەی ژمارەی نوێنەرەکان واتا ١ نوێنەریان ھەیە و
ویلایەتی کالیفۆرنیا ٥٣ نوێنەری ھەیە.

سەنا ١٠٠ نوێنەری ھەیە واتە ھەر ویلایەتەک ٢ نوێنەری ھەیە. سەناتۆرەکان بۆ ماوەی
لانی زۆر ٦ ساڵ ھەلدەبژێردرێن ئەگەرچی ھەر ساڵ نە ساڵێ یەک لە سێی کورسییەکان
دوبارە ھەڵبژاردنی بۆ دەکرێت. وادەی خزمەتی سەرۆک کۆمار ٤ ساڵە و دەتوانێ ھەتا
دووجار سەرۆک بمێنێتەوە. سەرۆک کۆمار بە ڕای ڕاستەوخۆی خەڵک پەسند ناکرێ بەڵکوو لە
لایەن لێژنەی ھەڵبژاردنەوە دەسنیشان دەکرێت. دادگای باڵای ئەمریکا خاوەنی ٩ ئەندامە
و ھەتا ھەمیشەیە.

ویلایەتە یەکگرتووەکان بۆ زۆربەی مێژووکەی خاوەنی سیستەمێکی دوو حیزبی بووە. ئەو
دوو حیزبە ئەمانەن: حیزبی دیموکڕات لە دامەزانی ١٨٢٤ و کۆمارخواز لە دامەزرانی
١٨٥٤. لە ھەلبژاردنەکانیشدا، نوێنەرانی ئەو دوو حیزبە وەک نوێنەرانی سەرەکیی جەماور
لە قەڵەم دەدرێن. تەنھا لە ساڵی ١٩١٢دا بوو کە ثیئۆدۆر ڕوزوێڵت بووە سەرۆک کۆمار کە
ئەندامی ھیچ یەک لەم دوو حیزبە سەرەکییە نەبوو و لە سەدا بیستی ڕای جەماوەری ھێنا.
پاش ئەم دوو حیزبە گەورە سێھەمین حیزب، حیزبی ئازادیخوازەکانە.

لە کولتووری ڕامیاریی ئەمریکادا، کۆمارخوازەکان زیاتر بە خۆپارێز (لایەنی ڕاست)
دەناسرێن و دیموکراتەکان بە لیبەڕاڵ (لایەنی چەپ) بەناوبانگن. ویلایەتەکانی
باکوور-ڕۆژھەڵات و کەناری ڕۆژئاوا بە "ئاوی" و پشتیوانی دیموکڕات و ویلایەتەکانی
باشوور و زۆربەی ویلایەتەکانی ڕۆژئاوا "سوور" و پشتیوانی کۆمارخوازەکانن.

باڕاک ئۆباما نوێنەری دیموکڕاتەکان، سەرۆک کۆماری ئێستای ئەمریکا کە ساڵی ٢٠٠٨
ھەڵبژێردرا، ٤٤ـەمین سەرۆک کۆماری وڵاتە (٤٣ کەس). لە ئێستادا سەنا ٥١ ئەندامی
دیموکڕاتی ھەیە، ٢ ئەندامی سەربەخۆ کە ھاوکاری دیموکڕات دەکەن و ٤٧ ئەندامی
کۆمارخوازی ھەیە. ماڵی نوێنەرەکان ٢٤٢ ئەندامی کۆمارخواز و ١٩٢ دیموکڕاتی ھەیە
(کورسییەک بەتاڵە).

ویلایەتە یەکگرتووەکانی ئەمریکا کاریگەری ھەیە لەسەر دۆخی ئابووری، ڕامیاری و
نیزامی دونیادا. ئەندامی ھەمیشەیی ئەنجومەنی ئاسایشی نەتەوە یەکگرتووەکانە و شاری
نیویۆرک خاوەنماڵێ بارگەی سەرۆکایەتی نەتەوە یەکگرتووەکان دەکا. ئەندامی ھەردوو
جی-٨ و جی-٢٠ و ھەروەھا ڕێخراوی ھاوکاریی ئابووری و ئاوەدانییە. زۆربەی وڵاتانی
جیھان لە واشنگتن دی سی باڵوێزخانەیان ھەیە و بە ھەمان شێوە ئەمریکاش لەم وڵاتانە
باڵوێزخانەی ھەیە. غەیری ئێران و کووبا و کۆریای باکوور و بۆتان و کۆماری چین
(تایوان).

ویلایەتە یەکگرتووەکان پەیوەندییەکی تایبەتی ھەیە لەگەڵ بەریتانیا و پەیوەندییەکی
قایمی ھەیە لەگەڵ کەنەدا، ئۆسترالیا، نیوزیلاند، فیلیپین، ژاپۆن، کۆریای باشوور و
ئیسرائیل و ھەروەھا چەن وڵاتێکی دیکەی ئەوڕوپی وەک فەڕانسا و ئەڵمانیا. ھەروا
ھاوکاری تەواوی ئەندامانی ناتۆ لە ھەوڵە ئاسایشی و ئەمنییەکان دەدات. بەردەوام
ھاوکاری وڵاتی کیشوەری ئەمریکا دەکات. بۆ نموونە ڕێکەوتننامەی بازرگانی ئازادیان
ھەیە لەگەڵ کەنەدا و مەکسیکدا.

سەرۆک کۆمار، سەرۆکی ھەموو ھێزە نیزامییەکانە و وەزیری بەرگری لە لایەن ئەو
دەستنیشان دەکرێت. وەزارەتی بەرگری ئەمریکا ھەموو ھیزە نیزامییەکانی لەژێر
فەرماندایە: ئەرتەش، ھێزەکانی دەریایی، چەکدارانی دەریایی و ھێزەکانی ئاسمانی.
پاسەوانیی کەنارەکان لە ژێر دەسەڵاتی وەزارتی ناوخۆدایە لە کاتی ئاشتیدا بەڵام لە
کاتی شەڕ دەڕواتە ژێر چاودێری ھێزی دەریایی.

لە ساڵی ٢٠٠٨دا ھێزە چەکدارەکان ١.٤ ملیۆن کەس بوون. ھێزە پاشەکەوتکراوەکان و
پاسەوانانی نەتەوەیی ژمارەکە تا ٢.٣ ملیون کەس دەبات.

خزمەتگوزاری نیزامی لە ئەمریکادا بە دڵخوازییە بەڵام لەوانەیە لە کاتی شەڕ ژمارەیەک
نیشانکراو بخرێنە ژێر فەرمانی خزمەتی نیزامییەوە. ئەمریکا یازدە ناوی فڕۆکەھەڵگڕی
ھەیە کە بە فڕۆکەکانی ھێزەکانی ئاسمانی، ھێزە نیزامییەکان بە ئاسانی و لە ھەموو
کاتەکانی شەو و ڕۆژدا دەگوازنەوە بۆ ئەم شوێنانە. ئەمریکا لە سەرانسەر دونیادا ٨٦٥
پێگەی نیزامی ھەیە و ئەمەیە ھۆکاری ئەوەی بە "ئیمپراتووری پێگەکان" ناوی لێدەبەن.

ویلایەتە یەکگرتووەکان سیستەمێکی ئابووریی سەرمایەداریی تێکەڵی ھەیە کە بە سەرچاوەی
سرووشتیی فراوان و ژێرخانی بەھێز و کلتووری بەرھەمھێنەری دەوڵەمەندکراوە. بە پێی
لێژنەی نێودەوڵەتی پارە، ویلایەتە یەکگرتووەکان بە داھاتی ناپوختی ١٥.١ تریلیون، لە
سەدا ٢٢ی ھەموو داھاتی ناپوختی دونیای بەخۆی تەرخانکردووە. ئەم ژمارە بە پێی
حەشیمەتی وڵاتەکە، پلەی ٩ی لە دونیادا ڕادەست کردووە بۆی لە داھاتی ناپوختی ناوەکی.
دۆلار، دراوی ئەمریکا، سەرەکیترین دراوی سرانسەر دونیایە.

ئەمریکا گەورەترین ھێنەری کەلوپەل بۆ ناو وڵاتە و لە ھەناردندا پلەی دووەمی ھەیە.
کەنەدا، چین، مەکسیک، ژاپۆن و ئەڵمانیا گەورەترین ھاوکارانی بازرگانی و ئابووریی
ئەمریکان. لە ساڵی ٢٠١٠دا نەوت زیاترین ھێنانەناوەی بوو و کەلوپەلی ماشین زیاترین
ڕاژەی ھەناردنی ھەبوو. چین گەورەترین قەرزڕاگری ئەمریکایە.

بەرھەمە کیماییەکان یەکێ لە گەورەترین کاروبارەکانی درووستکردنە لە ئەمریکا. ئەم
وڵاتە سێھەمین بەرھەمھێنەری نەوتە لە دونیادا و ھاوکات گەورەترین ھێنەری نەوتیشە.
پلەی یەکەمی ھەیە لە بەرھەمھێنانی کارەبا و وزەی ناوەکی و ھەروەھا گازی سروشتیی
شلە، سولفور، فۆسفات و خوێ. لە ڕێژەی داھاتیت ناپوختەی ناوەکی، کشتوکاڵ کەمتر لە
یەک لە سەدا بەشیەتی و لە ھەمان کاتدا ئەمریکا گەورەترین بەرھەمھێنەری گەرمەشانی و
سۆیایە. کۆکاکۆلا و مەک دۆناڵد دوو ناسراوترین نیشانەکانی دونیان.

ژمارەی کرێکارانی ئەم وڵاتە لە ٢٠١٠دا ١٥٤ میلیون کەس بوو. حکومەت بە ٢١ ملیون کەس
زیاترین ژمارەی کارلەدەستانی ھەیە. خزمەتگوزارییەکانی سڵامەتی و کۆمەڵگایی بە ١٦.٤
ملیون کەس گەورەترین کاروباری تایبەتی(غەیری حکومەتی) ھەیە.

سەرۆک کۆماری ویلایەتە یەکگرتووەکان تا ئێستا ٤٤ کەسایەتی بوونەتە سەرۆک کۆماری
ئەمریکا کە دوانیان کوڕ و باوکن کە ئەوانیش جۆرج دەبلیوو بوش و جۆرج .ھ.و.بۆش کە
ھەردووکیان کاندیدای پارتی کۆماریەکان بوونە. لەنێوان ٤٤ کەسایەتیەکە تەنیا
یەکێکیان ڕەنگ پێستی ڕەشە ئەویش باراک ئۆباما یە کە کاندیدای پارتی دیموکرات بووە.



https://ckb.wikipedia.org/wiki/%D9%88%D8%A7%D8%B1%D9%86%DB%95%D8%B1_%D8%A8%D8%B1%DB%95%D8%AF%D8%B1%D8%B2

وارنەر برۆس. ئینتەرتەینمەنت (بە ئینگلیزی: Warner Bros. Entertainment) یەکێکە لە
ستۆدیۆکانی ئەمریکا بۆ بەرهەمهێنانی فیلم و کاری وێنەیی و وێنەی جوڵاو و بەرنامەی
تەلەڤیزیۆنی و مۆسیقا. یەکێکە لە ستودیۆ سەرەکییە جیهانییەکانی بواری بەرهەمهێنانی
فیلم. هەروەها بەشێکە لە کۆمپانیای تایم وارنەر. نووسینگەی هەیە لە ویلایەتەکانی
کالیفۆرنیا و نیویۆرک.[١] وارنەر برۆس. چەندین ستودیۆی تر لە خۆ دەگرێت لەوانە
وارنەر برۆس. ستودیۆز ، وارنەر برۆس. پیکچەرز ، نیو لاین سینەما ...هتد.

ئەمە لیستی ئەو زنجیرە بەرهەمانەن کە وارنەر برۆس. ئینتەرتەینمەنت بەرهەمی هێناون
تایبەتن تەنها بە خۆی. واتە ئەو بەرهەمانەی کە پێکدێن لە چەند بەشێک (بۆ نموونە:
تۆم و جێری)



https://ckb.wikipedia.org/wiki/%D9%86%DB%95%D8%AE%DB%86%D8%B4%DB%8C

نەخۆشی یا ناساخی بریتییە لە ناسازی لەش یان دەروون، کە بەهۆی پەرۆشی، تێکچوون و
ئاڵۆزی کارکردی لەش و دەروون لە نەخۆشدا ڕوو دەدات. نەخۆشی لەگەڵ بڕێ دۆخی پزیشکی
وەک ماندوویی، لاوازی، بێحاڵی و خەمباری جیاوازە. هۆکاری نەخۆشی دەتوانێ دەرەکی
(وەک: بەکتریا، لاکوت، بەدبژیوی و ...) یان ناوەکی (وەک فرەکاری تیرۆئید، شەکرە و
...)بێ. نەخۆشی دەتوانێ زکماکی (وەک کۆنیشانی تێرنێر ) یان جینیتیکی (وەک
ئەلمیانیسم ) بێ. هەروەها نەخۆشی تووش یان کۆن ، گیرۆ یا ناگیرۆیە.

هەر نەخۆشیێ بە ژمارەیەک نیشانە ( نیشانەی نەخۆشی و نیشانەی پزیشکی ) دەردەکەوێ و
دەناسرێتەوە. چارەسەریی و ناسینەوەی نەخۆشی لە ئەستۆی پزیشکە.



https://ckb.wikipedia.org/wiki/%D9%86%DB%95%D8%AE%D8%B4%DB%95

نەخشە (بە ئینگلیزی: Map) پێناسەی جۆراوجۆری ھەیە ، بە پێی کات گۆڕانکاری بەسەردا
ھاتووە ، بەم شێوەیە نەخشە : بریتیە لە نواندنی دیاردە جوگرافیەکانی ناوجەیەک یاخود
بەشێکی گۆی زەوی ، لە ڕێگەی ھێمای تایبەتەوە لەسەر پارچەیەکی ڕوو تەخت ، ئاماژەش
بەو گۆڕانکاریانە دەکات لە بەسەر دیاردەکان دادێت ، لە ڕووی ھۆکارە کاریگەرەکان و
دابەش بوونی دیاردەکان و شی کردنەوەیان و پەیوەندی نێوانیان.

پێوەر بە یەکێک لە گرنگترین ڕەگەزە بنەرەتییەکانی نەخشە دەژمێردرێت و ، ئەگەر ھەر
نەخشەیەک پێوەری نەبێت ناتوانرێت کردارەکانی پێوانەکردنی لەسەر ئەنجام بدرێت وەک
(درێژی ، ڕووبەر ، لێژی و...ھتد) و کرداری پێوانەکردن بە دوو جۆر سیستەم ئەنجام
دەدرێت :

پێوەر پێناسەی جۆراوجۆری ھەیە ، بەڵام سادەترین پێناسەی پێوەر بەم شێوەیە : بریتیە
لە ڕێژەی دووری نێوان دوو دیاردەی جوگرافی لەسەر نەخشە ، بۆ دووری نێوان ھەمان دوو
دیاردەکە لەسەر زەوی.

ڕەگەزێکی بنەڕەتی نەخشەیە لە ڕووی کارتۆگرافیەوە لە بەشی خوارەوەی لای چەپی نەخشە
دادەنرێت. سوود و تایبەتمەندی زۆری ھەیە چونکە لە ڕێگەی کلیلی نەخشەوە دەتوانرێت
ناوەرۆکی نەخشەکە بخوێنرێتەوە. لە ھەمان کاتدا دەکرێت جۆری نەخشە دەستنیشان بکرێت
لە ڕێگەی ئەو ھێمایانەی لە کلیلەکەدا بەکارھاتووە بۆ نواندنی دیاردە جوگرافیەکان.

ئەگەر بڕوانینە دەرزیلەی قیبلەنمایەک دەبینین ڕوو ناکاتە باکووری ڕاستەقینە بەڵکو
ڕوو دەکاتە باکووری موگناتیسی ، ئەمەش بەندە بە کاریگەری ھێزی لادانی زەوی (بواری
موگناتیسی زەوی) و ، بەو جیاوازیەی لە نێوان ئەم دوو ئاڕاستەیە درووست دەبێت
دەوترێت (گۆشەی گۆڕان) کە بڕەکەی (٢٣.٣٠)یە. بەڵام ئاڕاستەکان بە پێی ئاڕاستەی
باکووری ڕاستەقینە دابەش کراون ، بۆ ئاڕاستەکانی بنەڕەتی و لاوەکی.



https://ckb.wikipedia.org/wiki/%D9%86%D8%A7%D8%B3%D8%B1_%DA%95%DB%95%D8%B2%D8%A7%D8%B2%DB%8C

Naser Razzaziناسر رەزازی ناسر رەزازی (لەدایکبووی ٢١/٦/١٩٥٥ یەکێک لە
گورانیبێژەکانی کوردە. لە ٢١/٦/١٩٥٥ لە شاری سنە لەدایکبوو و ھەر لەوێدا دەستی بە
گۆرانی وتن کرد. لە تەمەنی گەنجیدا دا چەند کاسێتی تۆمار کرد و تاکوو لە ئێران شۆڕش
کرا و ناسر بوو بە ئەندامی کۆمەڵە و دوای ماوەیەک چوو بۆ ئەورووپا و لەوێ لەسەر
ئیشی ھونەریی بەردەوام بوو. لە دوای ڕووخانی رژێمی سەددام گەڕایەوە بۆ ھەرێمی
کوردستان.

مەرزیە فەریقی گۆرانیبێژی کورد، ھاوسەری ناسر رەزازی بوو کە لە ساڵی ٢٠٠٥ لە
نەشتەرگەرییەکی دڵدا گیانی لەدەست دا. لە دوای مەرزییەوە، ناسر ژنێکی تری ھێناوە بە
نێوی ئێران کە دانیشتوی مەریوان بوو.

ناسر دوو کوڕ و کچێکی ھەیە بە ناوەکانی: کاردۆ، ماردین و دڵنیا. دڵنیا رەزازیش
ئێستا گۆرانیبێژە.

ناسر ڕەزازی ھاوینی ١٩٥٥ لە سنە لە بنەماڵەیەکی دەستکورت و قەرەباڵغدا لەدایکبووە.
لە ٦ ساڵیدا دەچێتە خوێندنگای ھیدایەتی سنە. ساڵی ١٩٧٨ لەگەڵ مەرزیە فەریقی
زەماوەند دەکات. لە دوای وەرگرتنی دیپلۆمی وێژە دەکرێ بە مامۆستای سەرەتایی بەڵام
پێش ئەوەی کارەکەی دەست پێبکات، ڕاپەڕینی ١٩٧٩ی ئێران ڕوو ئەدات پاشان دەخرێتە
زیندان. لە دوای ڕزگار بوونی لەگەڵ بنەماڵەکەیدا دەچنە شاخ و دەبن بە پێشمەرگەی
کۆمەڵە. ساڵی ١٩٨٥ لە دوای وازھێنان لە پێشمەرگایەتی لەگەڵ مەرزیە و دوو منداڵەکەی
دڵنیا و ماردین پەنا دەبەن بۆ وڵاتی سوید. لەوێ دەبن بە خاوەنی کوڕێکی تر بە ناوی
کاردۆ. ساڵی ٢٠٠٤ دەگەڕێنەوە بۆ باشووری کوردستان و لە شارۆچکەی دووکان نیشتەجێ
دەبن. ھاوینی ساڵی ٢٠٠٥ مەرزیە لە بەر سەرکەوتوونەبوونی نەشتەرگەریەکەی لە سویددا
مالئاوایی لە ژیان دەکات. ناسر دەڵێت کە ھەرگیز ژن ناھێنێتەوە.[ژێدەر پێویستە]
بەڵام دوای ماوەیەک ژنێکی خەڵکی مەریوان بە ناوی ئێران دێنێت. ئێستا لە شارۆچکە ی
دووکان دەژین.

ساڵی ١٩٦٨ لە تەمەنی ١٤ ساڵی‌دا بۆ یەکەمجار چووە سەر شانۆ و گۆرانیی «دەسماڵێ و
دەسماڵێ» بە شێوەی ڕاستەوخۆ لە ڕادیۆی شاری سنە تۆمار کرد.

یەکەم بەرھەمی کاسێتی بڵاو کراوەی بریتی بوو لە چەند گۆرانییەکی لاسایی گۆرانیبێژە
کوردەکان، بۆ وێنە گۆرانیی «ئای چەندەم خۆش ئەوێی»ی عەلی مەردان مەقامی بەیات تورک.
بەڵام ناسر ڕەزازی لە مەقامی ماھووردا خوێندوویەتی. یەکەم کەسێک کە لە ژیانی ھونەری
دا یارمەتی داوە تۆفیق رەزایی گۆرانیبێژی شاری سنەیە، بەڵام لەبەر ئەوەی کە لە شاری
سنە تیپی مۆسیقا نەبوو، ناچار ئەبێ پەنا بباتە شاری سەقز لە فەرھەنگ و ھونەری ئەو
شارە لەگەڵ ڕەشید فەیزینەژاد و حەبیبوڵڵا نیکبین و چەند کەسێکی دیکە درێژە بە
ھونەری گۆرانی وتن بدا و لەگەڵ پەروین مۆشیروەزیری چەند کاروانی شیعر و گۆرانییان
لە تەلەفیزیۆنی شاری سنە تۆمار کرد. ناسر ڕەزازی جگە لە کاری گۆرانی وتن شارەزایی
زۆری ھەیە لە ئەدەبیاتی کوردی و چەندین بەرھەمی ئەدەبی ھەیە کە بریتن لە ھۆنراوە
چوارینە، و ئەمەش یەکێکە لە بەرھەمە شیعریەکانی:

ناسری ڕەزازی لە ژیانی گۆرانی وتنی‌دا لەگەڵ تۆفیق ڕەزایی، موحەممەد ماملێ، عەزیز
شاھڕۆخ، موحەممەد جە زا،جەماڵ موفتی، نەجمەدین غوڵامی و مەرزیە فەریقی گۆرانیی
تۆمار کردووە.

ساڵی ١٩٧٨ خۆپیشاندانی خەڵک لە ئێران و ھەروەھا لە کوردستان دژی ڕژێمی موحەممەدڕەزا
شا دەستی پێکرد، ڕەزازی بە سروودی شۆڕشگێڕانە لەگەڵ ئێش و ئازاری ئەو خەڵکە لە
شوێنە جۆراوجۆرەکانی کوردستان بەشداری کرد، دووای ماوەیەک بوو بە پێشمەرگەی کۆمەڵە
و لەگەڵ فەریبۆرز فەخاری، نەجمەدین غوڵامی، کاک کاڵێ، ڕەزا بچکۆل و مەرزیە تیپی
بانگەوازیان دانا و لەو ھەلومەرجەدا توانی بەھونەری خۆی درێژە بدات.

یەکەم سروودی «ئەمڕۆ چ ڕۆژە ڕۆژی نۆرۆزە» کەھۆنراوەکەی عابدین موفتی‌زادە یە،
سروودی دووھەم «دێم و دێم» شیعری ھێمن و پاشان چەندین سروودی دیکە لەوانە: ئەی
شەھیدان، کارگەرین جەنگاوەرین، سەدەی بیستەمە، ھیوا، پێشەنگی زەحمەتکێشان، دەس
لەچەکم ھەڵناگرم و ھتدی.

ساڵی ١٩٨٥ ئاوارەی ھەندەران دەبێت، و ساڵی ١٩٩٠ ھاتەوە بۆ باشووری کوردستان و لەنێو
خەڵک دا گۆرانی تۆمار کرد. ناسر ئەگەرچی لە سەرەتای گۆرانی وتنی‌دا بە لاسایی
کردنەوەی دەنگی گۆرانیبێژانی کورد دەستی پێکرد، بەڵام دوای ماوەیەک بوو بە خاوەن
مەکتەب لە گۆرانیی کوردیدا. لە مەقام‌دا شێوازی مامۆستا تاھێر تۆفیق، ھەروەھا
قەتارەکانی موحەممەد ماملێ، و لەبەستەش دا زیاتر لەدەنگی حەسەن زیرەک کەڵکی
وەرگرتووە.

بۆ پەیوەندی گرتن لەگەڵ هونەرمەند ناسر رەزازی
https://www.facebook.com/nasser55razazi/
https://www.instagram.com/nasser55razazi/ لاپەرەتایبەتیەكانی هونەرمەن لە تۆرە
كۆمەڵایەتیەكان https://www.facebook.com/nasser55razazi/
https://www.instagram.com/nasser55razazi/



https://ckb.wikipedia.org/wiki/%D9%85%DB%95%D9%88%D9%84%DB%95%D9%88%DB%8C

سەید عەبدولڕەحیمی تاوەگۆزی (١٨٠٦-١٨٨٢) ناسراو بە مەولەوی یان مەولەویی کورد
شاعیری ناوداری کورد و سۆفیی تەریقەتی نەقشبەندی بوو کە بە شێوەزاری ھەورامی
ھۆنڕاوەی داناوە و لە شیعری ئەوین و دڵداری دا زۆر بەناوبانگە. لە ھۆنڕاوەکانیدا
خۆی بە مەعدووم ناساندووە.

لە ساڵی ١٨٠٦(١٢٢١ی کۆچی) لە گوندی سەرشاتەی ناوچەی تاوگۆزی-بەشی عێراق لە دایک
بووە. لە سەرەتادا لە حوجرەکەی باوکی لە دێی بێژاوە لە نزیکی هەلەبجە دەست دەکات بە
خوێندن و دواتریش بۆ درێژە پێدان بە خوێندنەکەی ڕوو لە خوێندنگە بەناوبانگەکانی
ناوچەی ئەردەڵان و بابان دەکات. مەولەوی بەشی زۆری تەمەنی بە ھەژاری بەسەربردووە،
ئەو کاتەی لە سەرەتای خوێندندا بووە باوکی مردووە، ناچار بۆ بەخێوکردنی خوشک و
براکانی وازی لە خوێندن ھێناوە بۆ ماوەیەک و پاشان گەڕاوەتەوە سەر خوێندنەکەی. لە
سلێمانی لای مەلا عەبدولڕەحمانی نۆدشیدا کەموفتی سلێمانی و مامۆستای مزگەوتی
مەڵکەندی بووە خوێندنی تەواو کردووە و ئیجازەی دەرس وتنەوەی وەرگرتووە. دیسان
گەڕاوەتەوە بۆ گوندەکانی دەوروبەری ھەڵەبجە و دواتریش لە سەرشاتە خۆی بە مەلایەتی و
نووسینەوە خەریک کردووە. عەنبەرخاتوونی ھاوسەری حەوت ساڵ بەر لە خۆی مردووە. ئەمەش
کارەساتێکی گەورە بووە و کاریگەری زۆری کردۆتە سەر شێعرەکانی مەولەوی. مەولەوی لە
دوا ساڵەکانی ژیانیدا کوێر بووە و ئەمەش کاری زۆر کردۆتەسەر دەروونی و لە چەند
پارچە شێعردا دەردەکەوێت. ھەروەھا کارەساتێکی دیکەش کە بەسەر مەولەویدا ھاتووە،
سووتانی کتێبخانەکەی بووە و گومانیش لەوەدا نیە کە بەشێک لە کار و بەرھەمەکانی
تێیدا سووتاوە. مەولەوی لەساڵی ١٨٨٢(١٣٠٠ کۆچی) کۆچی دوایی ئەکا و لە گۆڕستانی
ئەسحابە لە سەرشاتە نێژراوە. مەولەوی زاتێکی قسەخۆش و نوکتەباز بووە.جارێکیان
میوانی دۆستێکی ئەبێ لە پاوە،تا لەوێ ئەبێ خواردنێکی خۆشی دەرخوارد نادا.کە
ماڵئاوایی لێ ئەکا و ئەگەرێتەوە دۆستەکەی تا ملەی کەڵیان-کە شوێنێکە لە نزیکی
پاوە-رەوانەی ئەکا.لەویا پێی ئەڵێ:بێ قەزابی پەلەت کرد و زوو تەشریفت برد...من بە
تایبەتی کاوڕێکم هەڵ گرتبوو ئەمشەو بۆتی سەڕبرم و بیکەین بە کەباب و پێکەوە بیخۆین
و رای بوێرین... مەولەویش لە وەراما ئەڵێ:مادەم وابێ وەڵڵا دڵت نایەشێنم و لەگەڵت
ئەگەڕێمەوە تا کەبابەکە بخۆین... وە ئەگەڕێتەوە.کابراش ناچار کاوڕەکە سەرئەبڕێ و
بۆی ئەبرژێنێ... مەولەوی لەگەڵ هەرجۆرە خەڵکێکا بە گوێرەی عەقڵی ئەوانە
جوڵاوەتەوە.جارێکیان لە مزگەوتی شێخ عەبدۆلقادری موهاجر لە سلێمانی خەریک ئەبێ خۆی
ئامادە ئەکا بۆ نوێژی مەغریب فەرەنجی یەکی درێژی لەبەرا ئەبێ،کابرایەک بانگی
ئەکا:کورە کابرا فەرەنجی یەکەت نوێژی پێ وە نیە فڕێی دە، ئەویش گورج فڕێی ئەداو
نوێژ دائەبەستێ...کە لە نوێژ ئەبنەوە یەکێک لێی ئەپرسێ ئەوە لە راستی دا فەرەنجی
یەکەت نوێژی پێوە نەبوو وا فڕێت دا؟ مەولەوی ئەڵێ: نەوەڵڵا پاک و نوێژی بوو،بەڵام
تا من کابرام حاڵی ئەکرد کە نوێژی یە، نەک جەماعەتی مەغریب بەڵکوو هی عیشایشم
ئەچوو... وتم چاتر ئەوە فڕێی دەم و لە کورتی بی بڕمەوە.

مەولەوی جگە لە کوردی، زمانی عەرەبی و فارسیشی باش زانیوە و بە ھەردووکیان شیعری
نووسیوە. دیوانەکەی کە بە شێوەزاری ھەورامییە پلەیەکی بەرزی لەنێو شێعر و ئەدەبی
کوردیدا ھەیە.

مەولەوی چەند ساڵێکی بەر لە مردنی بە پەرێشانی و بەدحاڵی گوزەراندووە. ئەم کارەسات
و ڕووداوە ناخۆشانە بوونەتە ھەوێنی چەند شیعرێکی بەرز و نایاب، لە چەند پارچە
شیعرێکیدا بەڕوونی کاریگەری ئەم کارەساتانە دەبینرێ کە چۆن دڵ و دەروونی مەولەوی پڕ
بووە لە خەم و ناڵەی ژان و پەژارە و بێکەسی. بەشێکی زۆری شیعرەکانی مەولەوی بۆ
لاواندنەوە و شیوەن تەرخانکراون و شیعری شیوەن پانتاییەکی فراوانیان لە دیوانەکەیدا
گرتووە، یەکەمین شاعیری کوردە کە زۆرترین قەسیدەی شیوەنی بۆ لەدەستچوونی ئازیز و
خۆشەویستان و نزیکانی خۆی ھۆنیوەتەوە، لە نێو ئەو شیعرانەدا ٧ قەسیدەیان بۆ شیوەنی
عەنبەرخاتوونی ھاوسەری تەرخانکراون، شیوەنەکانی بۆ عەنبەر خاتوون لە ڕووی ئەدەبیەوە
زۆر بەرزترن لەو شیوەنانەی بۆ کەسانی دیکەی نوسیون، چونکە سۆز تێیاندا
ڕاستەقینەترە. ئەمەش ئەوەدەگەیەنێت مردنی عەنبەر خاتوون گەورەترین کۆستبووە بۆ
مەولەوی، پیری و کوێری و زەلیلی بەقەد مردنی خاتوونی ئازیزی دڵگران و پەریشانیان
نەکردووە. لە قەسیدەیەکی بەرز و جوانیدا بەم شێوەیە ئەو خاتوونەی ڵاواندووەتەوە:

واتە: بەیانی حاڵی پەشێوی جەستەم بەم قەڵەمە شکاوە ناکرێ، بەڵام ئەسرینی دیدەم
سێڵاوی کردووە و کۆێر بووم، ناچار پەنام بردۆتە بەر قەڵەم بۆ ئەوەی دەستگیرمبێت و
لەڕێی ئەوەوە خەمی خۆم بەیانبکەم.

واتە: «ئەمساڵ نەوبەھار ھەروەک پایزی سارد پەڕەی گوڵی باخی مەعدوومی خەزانپێکرد و
لەگەڵ خۆیدا بردی بۆھەرد، ئەشێ بەختی من مەیل وئەنگێزەی پێچەوانەبێت ئەگینا چ کەسێ
بینیویەتی بەھار گوڵ ھەڵوەرێنێ؟.»

واتە: «ئەگەرچی حەسرەت و دەردی جودایت دەمسوتێنێ، بەڵام بڵێسەی یادی تەنیات لەگۆڕدا
بەژانترە، ئازیزم بەمەرگت سوێندبێ منیش لەسەر ڕۆیشتنم، ئەمڕۆبێ، یان سبەی ماڵئاوایی
لەدنیادەکەم و دێمەلات، گۆرانیبێژ تۆ مەقامی مەرگ بخوێنە چونکە دەردی من بێچارەیە،
مەیگێڕ دە تۆیش لوتفێ بکەو جامێ شەرابی مەرگم بدەرێ، چونکە یار چاوەڕوانمە بۆلای
بچم.» مەولەوی ئەم قەسیدەشی لە لاواندنەوەی عەنبەر خاتوونی خێزانیا وتووە کە وا
دیارە لە مانگی موحەڕڕەم دا مردووە:

واتە: «وا دیسان قەڕەباڵغی سەنگ کوتانی رۆژی عاشوورا پەیدا بووەوە و مانگی موحەڕڕەم
هات، وە من مەحرەمەکەی خۆم لە کیس چوو کە خێزانمە. عەنبەرخاتوون لە دەشتی چۆڵی شاری
فەوتاوی و نەبوونی دا داماوە، منیش ئەوەندەی کەربەلا، لە رۆژی کوشتنی حەزرەتی
حوسەین دا، خەم خەفەتی تیایە.»

مەولەوی پاش لەدەستدانی عەنبەرخاتوون و حەوت ساڵ بەرلە مردنی ھەردوو چاوی کوێر
بوونە. بەبۆنەی لەدەستدانی سۆمای چاوانییەوە ئەم شیعرەی وتووە:

واتە: کاکی گۆرانیبێژ وەرە بەدەم دڵگرانیمەوە، چونکە پیری ھاتووە بە پپیریمەوە و
پێشوازیم لێدەکات.

ئەوپارچە شیعرەی کەبۆ پیری خۆی ھۆنیویەتەوە، بەم دوو نیوەدێڕەی مستەفا بێسارانی
قفڵیکرددووە:

پشتم چەمیوە و ئەمەش ھەوڵی ئەوەم ئەداتێ دانەوم و لەدەروازەی بچوکی ھەستییەوە
بپەڕێمەوە بۆ جیھانی دوایی، ئەم شاعیرە پایە بەرزەی گەلەکەمان ساڵەکانی کۆتایی
ژیانی بەم ھەموو خەم و پەژارانەوە تێپەڕاندووە، مەرگی عەنبەر خاتوون و لەدەستدانی
بینایی و ئازاری پیری، ئاشکرایە کوێربونیشی ھۆکاریک بووە بۆ مردنی، چونکە لەو
سەرووبەندەدا بۆسەرەخۆشی لەئاشنایەکی ڕۆیشتووە بۆ گوندی پریس، لەگەڕانەوەدا کە لە
گوندی ھانە سوورە نزیکبووەتەوە بە جڵەوگیری وڵاخەکەی وتووە: من چاوم نابینێ بەڵام
دارتوویەک لەسەر ڕێگەماندایە لقێکی ڵاری ھەیە و ڕێگەکەی گرتووە، کە گەیشتینە ئەو
شوێنە پێم بڵێ باسەردانەوێنم، قەدەری خودا وابووە ھاورێکەی لەبیری چووە
ئگاداریبکاتەوە، سنگی داویەتی بەدارەکەدا و بەپشتا لەسەر وڵاخەکەی کەوتووەتەخوارەوە
وپشتی شکاوە.



https://ckb.wikipedia.org/wiki/%D9%85%DB%95%D9%84%DB%95%D9%88%D8%A7%D9%86%DB%8C

مەلەوانی (بە ئینگلیزی: Swimming) جوڵە و بزوانی بوونەوەرە زیندووەکانە لە نێو
ئاودا ، نەک ڕۆیشتن بە پا لە ژێر ئاودا. مەلەوانی بە چالاکیەک دائەنرێ کە زیاتر بۆ
خۆشی و چێژوەرگرتنە ، ھەروەھا وەک وەرزشێکی جیھانی ئۆڵۆمپی ئەنجام دەدرێ. گەلێک
سوودی وەرزشی ھەیە ، ھەرچەندە ئەبێتە ھۆی مەترسیش ئەو کاتەی کە مەلەوان ئاگاداری
خۆی نەبێ.

لە کۆنەوە مەلەوانی ناسراوە ، ئەوەتا لە وێنەکانی چاخی بەردین دۆزراوەتەوە ، لە
ئەشکەوتەکانی باشووری ڕۆژئاوای میسری کۆن. ھەروەھا باسی مەلەوانی کراوە لە (٢٠٠٠)
ساڵ پ.ز ، وە لە داستانی گلگامێش و ئیلیادە و ئۆدێسا و کتێبی پیرۆز (ئینجیل). لە
ساڵی ١٥٣٨ز پرۆفیسۆری ئەڵمانی (نیکۆلاس فینمان) ، یەکەم کتێبی نووسی لەسەر مەلەوانی
، لە کیشوەری ئەوروپا بۆ یەکەم جار لە نزیکەی ساڵی ١٨٠٠ ، مەلەوانی وەک یاریێک
ئەنجامدرا ، کە ئەو کات شێوازی (سینگە مەلە) باو بوو ، ھەروەھا بە یەکێک لە یارییە
ئۆڵۆمپییەکان دانراوە ، لەوەتەی یەکەم خولی ساڵی ١٨٩٦ز کە لە ئەسینای پایتەختی
یۆنان بەڕێوە چوو. لە ساڵی ١٩٠٨ز یەکێتی مەلەوانی جیھانی (FINA) دامەزرا . لە ساڵی
١٩٥٢ز (مەلەوانی پەپولەیی) بوو بە شێوازێکی سەربەخۆ.

درێژی مەلەوانگەی نێو دەوڵەتی ٥٠م ئەبێ ، پانیەکەی ٢١م ، و قوڵیەکەشی ١.٨٠م ، ھەشت
خانەی ھەیە، کە پانی ھەر یەکێکیان ( ٢.٥م)ە نێوان خانەکانیش پەتێکی درێژە بە
درێژایی مەلەوانگەکە ، سەبارەت بەتەختە و شوێنی خۆ بازدان، بەرزیەکەی ئەگاتە نیو
یان سێ چارەگە مەتر لەسەر ڕووی ئاوەکە.



https://ckb.wikipedia.org/wiki/%D9%85%DB%8E%DA%98%D9%88%D9%88%DB%8C_%DA%A9%D9%88%D8%B1%D8%AF%DB%95%DA%A9%D8%A7%D9%86

کورد نەتەوەیەکی گەورەی نیشتەجێی ڕۆژھەڵاتی ناوەڕاستن کە ژینگە سەرەکییەکەیان بە
کوردستان دەناسرێت کە بە سەر وڵاتانی ئێران و ئێراق و تورکیا و سوریا بەشکراوە و لە
شاخە‌کانی ئاناتۆلی ھەتا زنجیرە چیای زاگرۆس درێژ دەبێتەوە. کورد لە شوێنەکانی
دیکەی ڕۆژھەڵاتی ناوەڕاستیش بڵاوبوونەتەوە. ئامارێکی فەرمی لەسەر ژمارەی کورد نییە
بەڵام بە ٣٥ میلیۆن کەس مەزەندە دەکرێت. زمانی کوردی لقێکە لە زمانە
ھیندوئەورووپاییەکان. زۆرینەی کورد موسڵمانی شافعیین و ئەوەی دەمێنێتەوە موسڵمانی
شیعە و یارسان و ئێزیدی و خاچپەرست و جوو و ئاشوورین.

کورد کە ئە‌وڕۆ گە‌ورە‌ترین نە‌تە‌وە‌ی بێ نیشتمانی سە‌ر گۆی زە‌وییە یە‌کێک لە
کۆنترین نە‌تە‌وە‌کانی ڕۆژھە‌ڵاتی نێزیک و ناوە‌ڕاستە. سە‌رچاوە‌کە‌ی دە‌گە‌ڕێتە‌وە
بۆ ناخی مێژوو. بە‌ڵگە زانستییە‌کان پیشان دە‌دە‌ن کە کوردستانیش مێژووە‌کە‌ی
دە‌گە‌ڕێتە‌وە بۆ کانگە‌ی کە‌ونارایە‌کی ھە‌رە کۆن و دێرین.[ژێدەر پێویستە]

لە چاخی بە‌ستە‌ڵە‌کدا کە نێزیکە‌ی نیو میلیۆن ساڵ پێش لە ئێستە ڕووی دا و نزیکە‌ی
٢٠٫٠٠٠ ساڵ پێش لە زایین کۆتایی ھات زۆربە‌ی ناوچە‌کانی ئە‌ورووپا و ئە‌مریکای
باکووری داپۆشرابوون بە سە‌ھۆڵ. ئە‌و دە‌مە ناوچە بیابانی و چۆڵە‌وانییە‌کانی
ئە‌فریقا و مە‌ڵبە‌ندە وشکە عە‌رە‌بییە‌کان کە‌شێکی مامناوە‌ندییان ھە‌بوو.
کوردستانیش کە‌ش و ئاووھە‌وایە‌کی بارانی و مامناوە‌ندیی ھە‌بوو.[ژێدەر پێویستە]

ھێرشی سوپای ئیسلام بۆ سەر ناوچە کوردنشینەکان لە نێوان ساڵانی ٦٣٤-٦٤٢ ڕووی دا.
زۆربەی ناوچەکانی کوردستانی ئیمڕۆی عێراق وەکوو ھەولێر و سلێمانی لە سەردەمی
خەلیفەی دووەم بە ئەنجام گەییشت و دیکەی بەشەکانی کوردستان لە سەردەمی خەلیفەی
سێیەم بە تەواوی کەوتنە ژێر دەسەڵاتی موسوڵمانان. لە ساڵی ١٩١٠ لە ئەشکەوتێک لە
ناوچەی ھەورامان کوتێک پێست دۆزرایەوە کە هۆنراوەیەکی بە زمانی کوردی و بە خەتی
پاڵەوی لە سەر نووسرابوو و باسی ھێرشی موسوڵمانانی دەکرد بۆ سەر ناوچە کوردییەکان:

دەوڵەتی حەسنەویان یان حەسەنوویەکان یان حەسەنەویەکان شازایەنشینێکی کوردی شیعە بوو
کە لە ساڵانی ٩٦١ ھەتا ١٠١٥ لە ناوچەی دینەوەر (لە باکووری ڕۆژھەڵاتی کرماشان)
دامەزرا و دەسەڵاتدری ناوچەیەک لە ڕۆژئاوای ئێران ھەتا باکووری مێزۆپۆتامیا بووە.
حەسنەویان گوندی سەرماییان لە ناوچەی کرماشان بە پێتەختی خۆیان ھەڵبژارد.

ئەیوبیەکان ئەچنەوە سەر خێزانێکی کوردی، خانەدان و نەژاد بەرز، سەر بە یەکێک لە
ڕەسەنترین ھۆزە کوردیەکان بوون، وئەیوبیەکان دەچنەوە سەر ئەیوبی کوڕی شادی، و
دەوڵەتەکەیان دامەزراند لە میسر لەسەر دەستی سەڵاحەدینی ئەیوبی پاشان حوکمەکەی
فراوان بوو و شام و حیجاز و کوردستانی عێراق و دیاربەکر و باشووری یەمەنی گرتەوە لە
سەدەکانی ١٢ و١٣ی زاینیدا.

لە ماوەی سەدەی نۆزدەهەمدا سوڵتان و شا دەسەڵاتی سیاسی و ئابووریی خۆیان لەسەر کورد
بەهێزتر کرد. هەندێ لە چینەکانی دەرەبەگی سەرەوەی کورد لەگەڵ داگیرکەرە عوسمانی و
فارسەکان یەکیان گرتبوو وە میللەتیان دەچەوساندەوە، ئەمە بوو بووە هۆی ئەوپەڕی
دواکەوتوویی. لە دوا ساڵانی سەدەی نۆزدەهەمدا کوردستان یەکێ بوو لە ناوچە
دواکەوتووەکانی دوو دەوڵەتە داگیرکەرەکە. سیاسەت و ئایینی جیاوازی دوو دەوڵەتەکە و
شەڕ و شۆڕی نێوان دەرەبەگ و میرنشینە کوردەکان، تاوان و خیانەتی هەندێ لە
دەسەڵاتدارانی کورد بوونە هۆی ئەوەی خەباتی کورد بۆ یەکێتی و دروست کردنی دەوڵەتی
خۆی سەر نەگرێ. لە دەوڵەتی عوسمانی و ئێران تا دوا ساڵانی سەدەی نۆزدەمیش میرنشینی
کوردی سەربەخۆ لە ناوەوە بوون، بەڵام هیچ یەکێکیان نەیانتوانی ببێتە بنکە بۆ
یەکگرتن و یەکێتیی خاکی کورد.[١]

هەر لە سەدەی نۆزدەهەمدا بوو بیروڕای لەناوبردنی میرنشینەکانی کورد کەوتە ناوەوە،
بەرامبەر بەمە بیروباوەڕی (کوردایەتی) بە شێوەیەکی تازە خۆی نواند. سوڵتان مەحموودی
دووەم بڕیاریدا دووبارە کوردستان داگیر بکاتەوە و دەستی بەسەردا بگرێت، وابوو لە
ساڵی ١٨٣٤ هێرشێکی بردە سەری و دەسەڵاتی بەسەرا سەپاند. ئەمە بووە هۆی ئەوەی بۆ
یەکەمین جار بەدرخان پاشا لە ساڵانی (١٨٤٣-١٨٤٦) بزووتنەوەیەکی نەتەوایەتی بە
شێوەیەکی تازە بەرپا بکات، بەڵام ئەو بزووتنەوەیە سەرنەکەوت.

لە ساڵی ١٨٥٥ لە ناوچەی هەکاری و بۆتان یەزدان شێر دژی دەسەڵاتی عوسمانییەکان هەڵسا
و بەدلیس و موسڵی داگیر کرد، بەرەو خوارتر چوو تا هەموو ناوچەکانی نێوان وان و
بەغدادی گرت. هەندێ لە دانیشتوانی کوردستان وەکو فەلە و گریکی (یۆنانی) لە ژێر
ئاڵای یەزدان شێر کەوتنە جەنگەوە، بەڵام ئەم بزووتنەوەیەش سەری نەگرت. [٢]

بزووتنەوەی ساڵی ١٨٨٠ بە سەرۆکایەتی شێخ عوبەیدوڵڵای نەهری بوو، ئەگەرچی ئەم
بزووتنەوەیە ئەدگاری تایبەتی خۆی هەبوو و لە بزووتنەوە و ڕاپەڕینەکانی تری کورد جیا
دەکرێتەوە، بەڵام ئەمەش لەبەر هۆی تایبەتی هەر سەری نەگرت.

لەمێژووی کورد چەند میڕنشینێک فەرمانڕەوایی ناوچە جیاوازەکانیان کردووە وەکوو
دەوڵەت ھەڵسووکەوتیان کردووە بەڵام دواتر بەھۆی دەوڵەتی سەفەوی و عووسمانی سەرجەم
میڕنیشینەکان ڕووخان، لەگرنگترین و ناودارترینیان ئەمانەن: میرنشینی حەسنەوی،
میرنشینی ڕەوادی، میرنشێنی دۆسکی و مەڕوانی، میرنشینی ئەردەڵان، میرنشینی سۆران،
میرنشینی بادینان، میرنشینی بابان و میرنشینی بۆتان.

ساڵی ١٩١٨ دوای دۆڕانی ئیمپراتۆری عوسمانی لە شەڕی جیھانی یەکەم، ھێزەکانی بریتانیا
ویلایەتی مووسڵی ئیمپراتۆری عوسمانیان کە ویلایەتێکی دەوڵەمەندی نەوتی بوو داگیر
کرد و ناوچانەی کە زۆربەی خەڵکی کوردی تێدا نیشتەجێ بوون خرایە ژێر حوکمی بریتانیا.
دواتر و لە ساڵی ١٩١٩ ویلایەتی مووسڵ لکێنرایەوە بە دەوڵەتی نوێی عیراق، کە چوو
بووە ژێر حوکمی ئینتدابی بریتانیاوە. لە ساڵی ١٩٢٠ پەیمانی سیڤەر، لە لایەن حکومەتی
عوسمانی ئیمزا کرا، کە دەوڵەتێکی کوردی دابین دەکرد کە قابیلی ئەوەبوو لە لایەن
کۆمەڵی گەلانەوە پەسەند‌ بکرێت. ماددەی ٦٤ ی پەیماننامەکە مافی دەدا بەو کوردانەی
لە ویلایەتی مووسڵ دەژیان کە ببن بە بەشێک لە دەوڵەتی داھاتووی کوردستان. بەڵام
پەیمانی سیڤەر سەری نەگرت و دواتر لە ئەنجامی ڕێکەتننامەی لۆزان ئەمیر فەیسەڵ کرا
بە پاشای عێراق و ویلایەتی مووسڵ و پلانی کوردستانی ھەڵوەشایەوە.

شەڕێکی چەکداریی ناوخۆیی ھەرێمی کوردستان بوو کە لە ساڵانی ١٩٩٤ تا ١٩٩٨ لە نێوان
پارتی دیموکراتی کوردستان و یەکێتیی نیشتمانیی کوردستاندا ڕوویدا و بووە ھۆی
دروستکردنی گورزێکی بەھێز لە نێوان کوردانی تەنھا بەشی ڕزگارکراوی کوردستاندا بە
شەڕی براکوژی ناسراوە. بەھۆی ڕێکەوتننامەی ئاشتی واشنتۆن کە لە ١٧ی ئەیلوولی ١٩٩٨
بە ئامادەبوونی وەزیری دەرەوەی ئەوسای ئەمەریکا مادلین ئۆلبرایت لە نێوان جەلال
تاڵەبانی و مەسعود بارزانی ئیمزاکرا، کۆتایی پێھات.[٣]

شانشینی کوردستان ئەو دەوڵەتە کوردییە بوو لە باشووری کوردستان کە لەلایەن شێخ
مەحموودی حەفید لە ٢٢ی تشرینی یەکەمی ١٩٢٢ دامەزرا و دوایی لە حوزەیرانی ساڵی ١٩٢٤
ھەڵوەشێنرایەوە، ھاوکاتیش ھیچ لایەنێک بە فەرمی پاڵپشتی ئەو دەوڵەتەی نەکردبوو،
پایتەختی ئەو دەوڵەتەش شاری سلێمانی بوو و زاراوەی سۆرانی زمانی فەرمی ئەو دەوڵەتە
بوو، ھەروەھا {کورمانجی و زازاکی}[ژێدەر پێویستە] ، ئاینیی ئیسلام بە ئاینی یەکەمی
دەوڵەتەکە دانرا.

کۆماری مەھاباد کە بە فەرمیی بە کۆماری کوردستان ناسراوە‌و لە کوردستانی ئێران
دامەزرێنراوە، دەوڵەتێکی کوردی کەمتەمەن بوو کە لە سەدەی بیست دا و لە دوای کۆماری
ئارارات-لە تورکیا، دامەزرا. پایتەختەکەی شاری مھاباد بووە کە دەکەوێتە باکووری
خۆراوای ئێران. دامەزران و لەناوچوونی کۆمار بەشێک بوو لە قەیرانی ئێران، ئەو
ململانێیەی لە نێوان ئەمریکا و سۆڤیە‌ت دا ھەبوو کە جەنگی ساردی لێکەوتەوە. پێشینە
لە مانگی ئابی ١٩٤١، راپەڕینێکی جەماوەریی کۆنترۆڵی ناوچە کوردییەکانی لە دەستی
حکومەتی ناوەندیی ئێران دە‌رھێنا. لە شاری مھاباد، کۆمیتەیەکی لە کەسانی چینی
ناوەند بە پشتگیری سەرۆک خێڵەکان دەسەڵاتی ناوچەکەیان گرتە دەست. پارتێکی سیاسی
بەناوی کۆمەڵەی ژیانەوەی کوردستان (ژێ کاف) دامەزرێنرا. قازی محەمەد، سەرۆکی
بنەماڵەی قازی، بە سکرتێریی پارتەکە ھەڵبژێردرا. کۆمیتەکە بە سەرکردایەتیی قازی
محەمەد ناوچەکەیان بە لێھاتوویی و سەرکەوتنێکی بەرچاوەوە بۆ ماوەی ٥ ساڵ تا ڕووخانی
کۆمار بەڕێوەبرد.

ھەرێمی کوردستان ھەرێمێکی فیدراڵیی، نەتەوەیی و ئابووری ئۆتۆنۆمیە لە ناو کۆماری
عێراقدا. لە ڕۆژھەڵاتەوە کوردستانی ئێران، لە باکوورەوە کۆماری تورکیا، لە
ڕۆژئاواوە سوریا سنوورەکانی پێک دێنن. شاری ئەربیل پایتەختییەتی کە بە کوردی
ھەولێری پێ دەڵێن.



https://ckb.wikipedia.org/wiki/%D9%85%DB%8C%D9%84%D8%A7%D9%86

میلان یان میلانۆ (بەئینگلیزی:Milan) ، (بەئیتالی:Milano) ، شارێکی مێژووییە
دەکەوێتە باکووری ووڵاتی ئیتالیا شارەکە نازناوێکی ھەیە بەزمانی ئیتالی ئەویش:
""The Moral Capital of Italy"" شارەکە دووەم شارە لە ڕووی گەورەییەوە لە ئیتالیا ،
شارەکە پایەتەختی ھەرێمی لۆمپاردیا یە لە ئیتالیا ، لە شارەکەدا زۆرتر لە ملیۆنێک و
سێسەد ھەزار کەس دەژین و بەیەکێ لە گەستیارترین شارەکانی ئیتالیا دادەنرێت بە
ھاوبەشتی شارەکانی ڤاتیکان و ڕۆما یەکێ لە ھۆکارەکانی بەگەشتیاربوونی شارەکە
ھەرزانی بازار و ھۆتێلەکانە کە لەنێوان ٣٠ بۆ ٨٠ یۆرۆیە بۆ شەوێ ، شارەکە خاوەن
ڕووبەرێکی گەورەیە بە ١٨٣ کم٢



https://ckb.wikipedia.org/wiki/%D9%85%D9%88%D9%85%D8%A8%D8%A7%DB%8C

مۆمبای یان بەمبەئی (بە ئینگلیزی: Mumbai) یەکێکە لە گرینگترین شارەکانی ھیندستان.
بەمبەئی لە زمانی ھیندی دا مۆمبای بە واتای قەراغ ئاوی چاکە. بەڵام ئام ناوە
پۆرچیگاڵیەکان ناویانە لەم شارە و لە ساڵی ١٩٩٦ زاییند دا ئەم ناوە بۆ مۆمبای
گۆڕدرا. مومبای پایتەختی هەرێمی ماهاراشترایە. دانیشتوانی مومبای لەچاو هەموو
شارەکانی هیند زۆرترن. هاوکات هەشتەمین شاری جیهانە لەڕووی زۆرترین ڕێژەی دانیشتوان
کە بە ١٨.٤ ملیۆن کەس دەخەمڵێنرێت. سینەمای هیندی کە زۆرجار بە بۆلیوود ناوی
دەبردرێت لە شاری مومبایە. لەسەدەی ١٦ەهەم لەکاتی داگیرکاری هیند لەلایەن پورتوگال
ناوی شارەکە نرابوو بە بومبای کەلە بۆمبەوە هاتووە تا ساڵی ١٩٩٦ ئەو ناوە کرایە
مومبای.



https://ckb.wikipedia.org/wiki/%D9%85%D9%86%D8%A7%D8%B1%DB%95%DB%8C_%DA%86%DB%86%D9%84%DB%8C

منارەی چۆلی یان منارەی مزەفەریە یەکێکە لە شوێنەوارە دێرینەکانی شاری ھەولێر
دەکەوێتە باشووری رۆژاوای قەڵای ھەولێر. لە کاتی فەرمانڕەوایی سوڵتان موزەفەرەدین
کۆکبری لە دەورانی دەوڵەتی بەکتکینی دروستکراوە و مەزندە دەکرێ ئەم منارەیە پاشکۆی
مزگەوتێکی گەورە بێت کە لەو سەردەمەدا دروستکراوە. بەرزییەکەی ٢٢ مەتر لە رووی
زەوییە.[١]

بنکەی منارە: بریتیە لە بەشی خوارەوەی منارە کە بە شێوازی ئەندازیاری دیار ناکەویت
چونکە شێوەی ٧ پاڵووە لەوانەشە لەسەرتای خۆی ٨ پاڵوو بووبێت بەڵام بە ھۆکاری
دروستکردنی لەپال دیواری مزگەوت بەم شێوازە دروستکراوە چونکە دوای ٧ مەتر دیوارەکە
دووبارە دەبێتەوەشێوەیەکی ھەشت پاڵوی رێک. ئەم بەشە کە درێژیەکەی بریتی یە لە ١٥
مەتر دوو دەرگای ھەیە یەکیان ڕۆژاوا و ئەوەی تر رووە و رۆژھەڵات کە ھەر یەکیان
پلیکانەیەکی ھەیە بۆ سەرکەوتن بۆ سەرەوەی منارەکە بەشێوازی پێچاو پێچ کە یەکتری
نابڕن و ئەوەی لە دەرگایەک سەرکەوتبێت تا کۆتایی منارەکە ئەوی تر نابینێت. سەرجەم
نەخشەکانی ئەم بەشە لە خشتەو تاق و پەنجەرەی داخراو پێک دێت و دوو شریتی ھەیە بە
شێوازی پیتەکانی X و W.

لوولەی منارە: بریتییە لە بەشی سەرەوەی منارەکە و بە تیرەی ٢١ پێ و بەرزایی ٢٢٫١٠ م
راستەوخۆ دەکەوێتە سەر بەشی دووەم و لە شێوەی لوولەیی دایە و لە وانەیە لە کاتی
دروستکردن بەرزتر بێت، بەڵام بەھۆی کەش و ھەوا و چاکنەکردنەوەی بەشی سەرەوەی رووخا
بێت.[٢]



https://ckb.wikipedia.org/wiki/%D9%85%D8%A7%D8%B1%DA%A9%DB%86_%D9%BE%DB%86%D9%84%DB%86

مارکۆ پۆلۆ جیھانگەڕ و شوێندۆزەرەیەکی جیھانییە لە ساڵی ١٢٥٤ ز. لە ئیتالیا، شاری
ڤینیسیا لەدایک بووە، کتێبێکی بەناوبانگی ھەیە بەنێوی «گەشتەکانی مارکۆ پۆلۆ» کە
باس لە گەشتەکانی ناوبراو دەکات بۆ ناو کیشوەری ئەوروپا و ئاسیای ناوەڕاست. مارکۆ
پۆلۆ له باوکی و مامییەوه فێری بازرگانی بوو، نیککۆلۆ و مافیۆ که به ئاسیادا
گەشتیان کردبوو، قوبڵای خانیان دیتبوو. له 1269 دا گەڕابوونەوه ڤێنیز و بۆ یەکەم
جار به دیتنی مارکۆ پۆلۆ شاد بووبوون. پاشان هەرسێکیان دەستیان به گەشته گەورەکەیان
بەرەو ئاسیا کرد و پاش 24 ساڵ. لە گەڕانەوەدا دیتیان که ڤێنیز له گه ڵ جینوادا له
جەنگدایە. مارکۆ خرایە زیندانەوە و لەوێ چیرۆکەکانی بۆ زیندانییەک گێڕابووەوە. لە
ساڵی ١٢٩٩ دا ئازاد کرا، و بوو بە تاجیرێکی دەوڵەمەند، هاوسەرگیریکرد، و سێ منداڵی
بوو. لە ساڵی ١٣٢٤دا کۆچی دوایی کرد و تەرمەکەی لە کڵێسای سان لۆرێنزۆ لە ڤێنیز
نێژرا.



https://ckb.wikipedia.org/wiki/%D9%85%D8%A7%D8%B1%D9%81_%D8%AE%DB%95%D8%B2%D9%86%DB%95%D8%AF%D8%A7%D8%B1

مارف خەزنەدار (بە عەرەبی: معروف خزندار، ١٩٣٠ - ٢٥ ی تشرینی یەکەمی ٢٠١٠) مامۆستای
زانکۆ و نووسەرێکی ناوداری کورد بوو.

لە ساڵی ١٩٣٠ لە شاری هەولێر و لە بنەماڵەی خەزنەدارەکانی هەولێر لە دایک بووە.
قوناغەکانی خوێندنی سەرەتایی و ناوەندی و ئامادەیی لە هەولێر تەواو کردووە. لە
زانکۆی بەغدا لە بەشی زمانی عەرەبی خوێندنویەتی. لە ساڵی ١٩٦٨ چووەتە یەکێتی سۆڤیەت
و لەوێ بڕوانامەی دکتۆرای لە ئەدەبی کوردی بەدەست هێناوە. پاشان گەڕایەوە و بووە
مامۆستای بەشی کوردیی زانکۆی ئەدەبیاتی بەغدا و ھەروەھا بەشی ئەدەبیاتی زانکۆی
عەننابی جەزائیر و بەشی ئەدەبیاتی زانکۆی سەلاحەدین لە ھەولێر. خەزنەدار ئەندامی
کۆڕی زانیاریی کورد بوو. سەرپەرشتی ژمارەیەکی زۆر نامەی زانکۆیی ماستەر و دکتۆرای
کردووە.

دکتۆر مارف خەزنەدار یەکێکە لە دامەزرێنەرانی یەکێتی نووسەرانی کورد و ماوەیەکیش
سەرنووسەری گۆڤارەکەیان، نووسەری کورد بووە، ھەروەھا چەند ژمارەیەکی گۆڤاری دەفتەری
کوردەواریی دەرکردووە و لە گۆڤاری رۆژی کوردستان- شمس کوردستان دەستەی نووسەران و
لە گۆڤاری کاروان ڕاوێژکاری ئەدەبی و رۆشنبیری بووە. خەزنەدار، بۆ یەکەم جار لە
ساڵی ١٩٦٨ دا ڕۆژی بڵاوبوونەوەی یەکەم ژمارەی ڕۆژنامەی کوردستان واتە ڕۆژی ٢٢ی
نیسانی ١٨٩٨ی وەک ڕۆژی ڕۆژنامەگەری کوردی دیاریکرد.

مارف خەزنەدار ھەر لە ٥٠کانەوە دەستی بە نووسین کردووە و وتاری بڵاوکردۆتەوە.
یادداشتە ڕۆژانەکانی خۆی لە ساڵی ١٩٣٠ ھەتا ساڵی ١٩٩١ لە دووتوێی ٧ بەرگدا
نووسیوەتەوە بەناوی دیجلەی ھزرم. دوا بەرھەمیشی بریتییە لە کتێبی مێژووی ئەدەبی
کوردی، کە لە ٧ بەرگدا چاپی کردووە. دکتۆر مارف خەزنەدار، خاوەنی نزیکەی ٣٠ کتێبی
چاپکراوە، لەوانە:



https://ckb.wikipedia.org/wiki/%D9%85%D8%A7%D8%AF

ماد ناوی نەتەوە کە لە ھەزارەی یەکەمی پێش زایینی مەسێح کۆچیان کرد بۆ ڕۆژئاوای
بانەکانی ئێران. مادەکان بناغەی یەکەم پاشاییەتی ئاریائیەکانیان دامەرزان بە شکست
پێھێنانی ئاشووریەکان لە ٦٠٠ ساڵ پێش زایینی مەسێح ، بووە گەورترین پاشایەتی
رۆژئاوای ئاسیا. پاشایەتی ماد لە سەردەمی ھەڤەخشترە حۆکمڕانی گەورەترین پاشایەتی
ڕۆژئاوای ئاسیای ئەکرد. بە سەر وڵاتانی ئێران، تورکیا و ئەفغانستانی ئەمڕۆ . یەکەم
گەورەترین حۆکمڕانی بوو کە ھەموو نەتەوەکانی ئەو ناوچەی خستە ژێر ئالایێک. کۆمەڵە
ھێرشەکانی ئاشووریەکان بۆ سەر ھەرێمی ماد لە ٨٠٠ ساڵ پێش زایینی مەسێح، ئەو نەتەوەی
تووشی کێشە کردبوو. ھێرودوت دەنووسێ : ئاشووریەکان زیاتر لە ٥٠٠ سال حۆکمڕانیان کرد
لە ئاسیادا. یەکەم خەڵکانێک وا بەرامبەری دەسەڵات ڕاوەستان، مادەکان بوون. ئەوان بۆ
ئازادی شەریان کرد، تێ‌کۆشان و لە بەندەیی ڕزگار بوون.

یەکەم ئاماژەکان لە سەر نەتەوە ماد لە نووسراوەیەکی مێژوویی لە کوێستانەکانی
کوردستان دۆزرایەوە کە باسی لە ھێرشی شڵمانسەری سێەھەمی کردووە. ئەم نووسراوەیە بۆ‌
ساڵی ٨٣٧ پێش زایین دەگەڕێتەوە. مادەکان لە ڕەگەزی ھێند و ئەورووپایین کە لە
ھەزارەی یەکەمی پێش زایین کۆچیان کردووە بۆ ئەو شوێنەی تایفەکانی گۆتییەکان،
لۆلۆییەکان، کاسییەکان، ھۆرییەکان لەوێدا نیشەجێ‌بوون و لەوێ گیرسانەوە و
دانیشتوانی ئەو ناوچەیەیان لە خۆدا تواندەوە. لە نزیکی شاری ھەمەدان لە ئێرانی
ئێستادا ، بەرزایی ھەگمەتانە کە خاوێن مێژینەی بەقەد مادەکانە واتە لە سەردەمی
مادەکان پایەتەختی ئەوان بووە و دوای ئەوانیش پایتەختی ھەخامەنشیەکان بووە(ھاوینە
ھەوار). گرینگترین نووسراوەکان سەبارەت بە ماد لە نووسراوەکانی ھێرودوتدایە کە
٥٠٠ساڵ پێش لە داییک‌بوونی مەسێح نووسیویەتی. لە تەورات‌دا بە کورتی باسی ماد
کراوە.

ماد ناوی وڵاتێکە کە ئەو خەڵکەی بە ماد ئەناسرێن لەوێ گیرسانەوە. وڵاتی ماد دوو بەش
بوو. ئازەربایجانی ئێستای ئێران و بەشێک لە تورکیەی ئێستا مادی بچووک و بەشێک لە
عێراق و پارێزگاکانی کوردستان و ھەمەدان و کرماشان و لۆڕستانی ئێستا مادی گەورە
بوون. پایتەختی ماد لە ڕابردوودا ھەگمەتانە‌ بووە دوایی بە ئەکباتان ناوی گۆڕدرا.
ئەو قەومە لە کوێستانەکان گیرسانەوە و لە بەرد مس، ئاسن، نۆقرە و زێڕ و مەڕمەڕیان
بەدەست ئەھێنا. لە تەختاییەکانیشدا کشت‌وکاڵیان ئەکرد.

وەک زانیاریە مێژوویەکان پێمان دەڵێن ٣ تیرە لە ٦ تیرەکەی یەکیەتی ماد واتە
بوسیەکان، ستروخاتیەکان و بودیەکان، بەشی کوردەکان بووە و ٣ تیرەکەی تر بریتی بوون
لە ئاریزانتیەکان (پیاو ماقووڵەکان) کە لە نزیکی کاشانی ئێستای ئێران ئەژیان و
مۆغەکان کە لە نێوان شاری مەراغە و ڕەی ئێستای تاران‌دا دەژیان و لە کۆتاییدا
پارتاکانیەکان ئەو خەڵکە بوون و لە ئیسفەھانی ئێستادا ژیانیان ئەبردە سەر. وەک
نووسراوە یۆنانیەکان دەڵێن تیرەی ستروخاتیەکان کە بە ساگارتی ناویان دەبردرێ لە
کرماشانی ئێستادا بوون کە ناوی یۆنانی کراوەکەی یانی زاگرۆس بۆ زنجیرە کوێستان ئەو
ناوچە داندرا.

وەک یۆنانیەکان باسی دەکەن دوای ھێرشە پڕھێز و دڕندانەکانی ئاشووریەکان بۆ سەر
خەڵکی ماد، دەوروبەری ساڵی ٧٠٨ پێش زایین، ڕابەرێک لە تیرەکانی ماد کە ناوی دیاکۆ
دەبێ، لە لایەن نوێنەرانی یەکیەتی تیرەکان ، بۆ دامەزراندنی حکوومەتی ناوەندی
ھەڵدەبژێردرێت. بە یەکگرتنەوەی تیرە بەربڵاوەکان و ڕێکەوتن لە سەر یاساکانی
ناودەوڵەتی ، حکوومەت پەرە ئەسێنێت و ھەگمەتانە بە پایەتەختی خۆیان دائەنێن.

لە یەکەم ھەنگاودا داوای‌کرد لە خەڵک کە واز لە جودایی بێنن و لە دەوری یەکدا
کۆبنەوە و فەرمانی دا کە پایتەختێک ساز کەن. ئەوە بوو کە شاری ئیکباتانیان ساز کرد.
شارەکە حەوت شوورەی بازنەییی بەدەوردا کێشرابوو و ھەر شوورەیەک لەوی‌تر بەرزتر بوو
و بارەگای شا و خەزێنەکانی لە نێو ئاخرین شوورەکەدا بوو. چێوەی دیوارە دەرەکییەکانی
زۆر لە دیوارەکانی ئاتێن پایتەختی یۆنان دەچوو. ڕەنگەکانی ئەو شوورە حەوتەوانانە بە
ڕیز بریتی بوون لە سپی، ڕەش، ئەرخەوانی، شین و نارنجی. لە سەربانی دوو شوورە
دوایینەکە، یەکێکیان بە زێو و ئەوی دیکەشیان بە زێڕ داپۆشیبوو.

فرەڤەرتیش پاش دیاکۆ دەسەڵاتی گرتە دەست و بۆ ماوەی ٢٢ ساڵ لە نێوان ساڵانی ٦٥٥ و
٦٣٣ حوکمی گێڕا. لە کاتی ھاتنە سەرتەختی فرەڤەرتیش، ھۆزی سەکا کە تیرەیەکی شەڕانی و
جەنگاوەر بوون لە دەوروبەری زەریای ورمێدا دەژیان. پارسەکانیش لە باشوور دەژیان.
فرەڤەرتیش ھەردەم ھەوڵی دەدا کە سنوورکەی ئیمپراتۆریی ماد بەربڵاوتر بکا، ئەوە بوو
ھێرشی بردە سەر پارسەکان و مەڵبەندەکەیانی خستە ژێر دەسەڵاتی خۆی و قەڵەمڕەوی
ئیمپراتۆریی مادی بەرینتر کرد. بەڵام ئەو لە خولیای ئەوەدا بوو کە ھێرشیش بەرێتە
سەر ئیمپراتۆریی ئاشوور و کۆتایی بە زۆڵم و ستەمی ئاشووریەکان بێنێ و گەلێ نەتەوە
کە ناچار بوون باج و پیتاک و سەرانە بە ئاشووریەکان بدەن لە ژێری ئەو بێدادییەدا
ڕزگار بکات.

سوپایەکی گرانی کۆ کردەوە و بەرەو نەینەوا پایتەختی ئاشوووریەکان کەوتە ڕێ. ھەواڵ
گەیشتە ئاشووریەکان، ئەوان لە پێشەوە بەرپەرچی مادەکانیان دایەوە. سەکاکانیش کە لە
دەوروبەری زەریای ورمێدا دەژیان و ھاوپەیمانی ئاشووریەکان بوون، سوپایەکی گرانیان
لە پشتەوە خستەڕێ بۆ ھێرش‌بردنە سەر مادەکان و پشتیوانی لە ئاشووریەکان. ماوەیەکی
دوورودرێژ گەلێ شەڕی قورس و گران لەو نێوەدا کرا. مادەکان کەوتبوونە گەمارۆی
سەکاکان و ئاشووریەکانەوە.

پاش کوژرانی فرەڤەرتیش، کوڕەکەی کە ناوی ھەڤەخشترە یان بە کوردی کەیخەسرەو بوو
دەسەڵاتی گرتە دەست. دیارە ئەو کێشەی زۆری لەگەڵ سەکاکان ھەبوو. ھەڤەخشترە
پێشەوایەکی لەبار و لە بەڕێوەبردنی کاروباری وڵات‌دا سەرکردەیەکی بێ‌وێنە بوو. ئەو
بۆ ئەوەی کە بتوانێ بەرەنگاری سوپای دوژمن بێت، سوپایەکی ڕێک‌وپێکی کۆکردەوە و
پسپۆڕانە باری‌ھێنان. سوپایەک بریتی لە سوارە و پیادە. سوارەکانیان شانیان لە شانی
سوارەکانی ئاشووری دەدا و پیادەکانیان لە تیرھاویشتن بێ‌وێنە بوون و بە تیروکەوان و
نێزە چەکدار بوون.

پاشانیش لەگەڵ نەبوو پۆلاسار پاشای بابل کە پێشتر بە یارمەتیی مادەکان سەربەخۆیی
خۆیان بەدەست ھێنا بوو، یەکی گرت و بە سوپایەکی گرانەوە ھێرشی بردە سەر ئاشووریەکان
و شاری نەینەوای لە ٦١٢ی پێش لە زاییندا گرت کە پایتەختی ئاشووریەکان بوو. ساراکوس
(سەنا خەریب) کە پاش مەرگی ئاشوور بەنیپال ببووە پاشای وڵاتی ئاشوور، کە دی بەرگەی
مادەکان ناگرێ ئاگرێکی گەورەی ھەڵکرد و خۆی و خاووخێزانی خستە ناو ئاگرەکە و
بەوجۆرە چرای تەمەنی ھەزار ساڵەی ئیمپراتۆریی ئاشوور کوژرایەوە.

پاش ھوڤخشەترە، کوڕەکەی کە ناوی ئاستیاگ بوو دەسەڵاتی گرتە دەست. ئەویش نزیکەی ٣٤
ساڵ دەسەڵاتداریی کرد. لە سەردەمی ئەودا وڵاتی ماد ھێمن و کڕوکپ بوو. ئاستیاگ بە
لاساییکردنەوەی پاشایانی ئاشووری بارەگای دروست کرد و خەڵکێکی زۆر تێیدا کەوتنە کار
کردن. دەربارییەکان جلی ڕەنگاوڕەنگیان لەبەر دەکرد و لە ڕێوڕەسم و بۆنە
تایبەتییەکاندا زنجیر و ملوانکەی زێڕینیان دەکردە مل.

ئاستیاگ کچێکی ھەبوو بە ناوی ماندانا، ئەم کچە درابوو بە مێرد بە یەکێ لە
سەرکردەکانی پارس لە باشوور. ئەویش دواجار کوڕێکی دەبێ کە ناوی دەنێن کوورش. کاتێ
کوورش گەورە دەبێ خۆی بە پارسێکی تەواو دەزانێ و بڕیاریش دەدا کە وڵاتی ماد داگیر
بکات.

سوپایەک کۆ دەکاتەوە و بە سیاسەتیش خۆی لە بابلییەکان نێزیک دەکاتەوە و داوایان لێ
دەکا کە پێکەوە ھەڵمەت بەرنە سەر ئیمپراتۆریی ماد. بابلییەکانیش کە دەمێک بوو لە
حەسرەتی (ھاران)دا بوون کە ڕێگای ھاتوچۆی نێوان سووریا و بابل بوو و لەژێر دەستی
مادەکاندا بوو، دەبن بە ھاوپەیمانی پارسەکان و دوو قۆڵی ھێرش دەبەنە سەر وڵاتی ماد
و پاش گەلێ شەڕی قورس و گران، ئاستیاگ کە زۆریش بەتەمەن بوو وپاشا و سەرکردەی سوپای
ماد بوو، لە لایەن پارسەکانەوە بە دیلی دەگیرێ و چەمەسەریی زۆر دەبینێ. بەوجۆرە
دەسەڵاتداریی مادەکان دەکەوێتە دەستی پارسەکان و کوورش دەتوانێ حکوومەتی
ھەخامەنشیەکان بۆ یەکەمجار دامەزرێنێ. بەوجۆرە ئیمپراتۆریی ماد لە ساڵی ٥٥٠ی پێش لە
زاییندا سەرەوژێر دەبێ.

ململانێی نێوان ئیمپڕاتۆریەتی ماد و ئیمپڕاتۆریەتی لیدیا (کە لە باکوری خۆرئاوای
تورکیای ئێستا دەسەڵاتی ھەبوو) لە سەردەمی پاشایەتی کەیخەسرەو دەستی پێکرد دوای
ئەوەی کەیخەسرەوی پاشای ماد بە ھاوپەیمانێتی بابل توانی ئیمپڕاتۆریەتی ئاشور
لەناوببات ئینجا دەستی کرد بە فراوان کردنی سنووری دەسەڵاتی بەم جۆرە دەسەڵاتی
بەرەو باکوری خۆرئاوای تورکیای ئێستا ھەڵکشا، دواتر ھێزەکانی ئیمپڕاتۆریەتی ماد
ھێرشیان بردە سەر ناوچەکانی ژێر دەسەڵاتی لیدیا بەم جۆرە شەڕ لە نێوان
ئیمپڕاتۆریەتی ماد و ئیمپڕاتۆریەتی لیدیا ھەڵگیرسا، پاش پێنج ساڵ جەنگ ھیچ لایەک
نەیتوانی سەرکەوتنێکی ئەوتۆ بەدەست بێنێت. بە پێی سەرچاوە مێژووییەکان لە دوا شەڕی
نێوانیاندا خۆرگیران ڕوویدا ھەردوولا ئەمەیان بە موعجیزەیەکی خوایی زانی ھێزەکانی
ھەردوو لە شەڕ کردن کشانەوە و پاشەکشەیان کرد دواتر بە پێی پەیمانێکی نێوانیان
ڕووباڕی ھالیس بوو بە سنووری نێوانیان. ھەرچەندە شەڕی نێوانیان کۆتایی ھات بەڵام
ململانێی نێوانیان ھەر بەردەوام بوو تا ڕووخانی ئیمپڕاتۆریەتی ماد و لە سەردەمی
ئاستیاگ یاخود ئەژدەھاکی کوڕی کەیخوسرەویش ململانێکە ھەر بەردەوام بوو بەو ھۆیەوە
ئیمپڕاتۆریەتی لیدیا بەرەو لاوازی دەچوو و ئیپڕاتۆریەتی مادیش توانی چەند شار و
ناوچەیەک لە ئیمپڕاتۆریەتی لیدیا داگیر بکات، بەڵام ڕووخانی ئیمڕاتۆریەتی ماد بە
دەستی ھەخامەنشیەکانەوە کۆتایی بەو ململانێیە ھێنا، دوای ڕووخانی ماد لیدیاش زۆر
لاواز ببوو بە ھۆی ململانێکەی لەگەڵ ماد بەوھۆیەوە ھەخامەنشیەکان ھێرشیان بردە سەر
لیدیا و ئەو ئیمپڕاتۆریەتەشیان ڕووخاند و ئیتر ململانێکە کۆتایی ھات.



https://ckb.wikipedia.org/wiki/%D9%84%DB%8C%DB%86%D9%86%D8%A7%D8%B1%D8%AF%DB%86_%D8%AF%D8%A7_%DA%A4%DB%8C%D9%86%DA%86%DB%8C

لیۆناردۆ دی سێر پیێرۆ داڤینچی؛ ھەمووشتزان، ماتماتیکزان، ئەندازیار، پسپۆڕی
لەش‌شی‌کردنەوە‌، وێنە‌کێش، پەیکەرتاش، بیناساز، گیاناس، مۆزیکزان و نووسەری
بەناوبانگی خەڵکی ئیتاڵی لە ١٥ی نیسانی ساڵی ١٤٥٢ی زایینی لەدایکبووە و لە ٢ی
ئایاری ساڵی ١٥١٩ کۆچی دوایی کردووە. لێوناردۆ زیاتر وەک نموونەی سەرەتایی بنیامی
ڕێنێسانس دەناسن، کەسێک وا ھەستی سەرنجوردی ڕاگیرنەکراوی تەنھا بە ھێزی خۆلقێنەری
سۆکنا ئەھات. یەکێک لە گەورەترین وێنەکێشەکان دەناسرێت بەڵام بە دڵنیایەوە تاکە
بنیامێک بوو تا ئێستا ئەو ھەموو بەھرەی جۆربەجۆری بووە.

وەک مناڵێ نایاسایی (زۆڵ)، لە پەیوەندی پیێرۆ داڤینچی و کاترینا ژنێکی دێھاتی لە
گوندی ڤینچی سەر بە شاری فلۆڕەنس ھاتە دونیا. لە کارگەی وێنەکێشی بەناوبانگی
فلۆڕەنسی وێڕۆچیۆ (Verrocchio)، خەریک کار بوو. زیاتری ژیانی کاری تەمەنی لاوی لە
خزمەت لۆدۆڤیکۆ ئیل مۆرۆ (Ludovico il Moro) لە شاری میلان ڕابرد.دواتر لە شارەکانی
ڕۆما، بۆڵۆنیا و ڤێنیز کاری کرد و ساڵانی دوایی تەمەنی لە فەڕنسا و لە ماڵێک‌دا
ڕابرد کە فڕانسیسی یەکەم وەک خەڵات پێی بەخشی.

لێوناردۆ لە سەردەمی خۆی‌ وەک وێنە‌کێش ناوبانگی ھەبوو و ھەروا ئێستاش.[٢] دوودانە
لە بەرھەمەکانی وا لە دونیادا ناسراون مۆنالیزا (Mona Lisa)[٣] و دوایین شێو (The
Last Supper)، کە بە زیاترین ژمارە لە ڕوویەوە کێشرانەتەوە و کۆپی‌ لێ
ھەڵگیراوە.[٤] ھەروەھا ئەمانە بە ئایینی‌ترین تابلۆکانی تەواوی زەمەنەکان دەزانن و
تەنھا تابلۆی خوڵقاندنی ئادەم (Creation of Adam) میکێلانجێلۆ (Michelangelo)
دەتوانێ بە ناوبانگیان بگاتەوە. وێنەکێشاوەکەی لێوناردۆ بە ناوی پیاوی ڤیتروڤی
(Vitruvian Man) وەک شاندەری فەرھەنگ چاو لێ‌دەکرێ و لە سەر ھەموو شتێک لە یۆرۆ
(Euro) تاکوو کتێبی دەرس و ت‌یشێرت، دووبارە کێشراوە. بە ھۆی جۆراوجۆر تەنھا ١٥
دانە لە بەرھەمەکانی لە پاش خۆی بە‌جێ ماوھ؛ لەگەڵ ئەو چەند کارە پاشماوە، دەفتەری
نووسینە تایبەتیەکانی خۆی کە بە چەندین کێشراوە، دیاگرامی تەکنیکی، وێنە کێشاوەکانی
لە سرووشت و ھێندێ لە بیرەوەریەکانی خۆی تێدابوو، ماوەتەوە، بۆ یارمەتی‌دانی
خەڵکانی سەردەمانی دوای خۆی ھەرواکە ھونەرمەندی ھاوسەردەمی مایکڵ ئانجڵۆ وای کرد.

لێوناردۆ بۆ دارا بوونی بەھرەی خوڵقێنەری زۆری ستایش کراوە. ئەو سیمایەک لە
ھێلیکۆپتەر، تانک، یەکخەری تیشکی ھەتاو و ژمێرەری[٥] بۆمان کێشاوەتەوە. ھەرەوەھا
تیئۆریایەکی ناتەواو لە سەر زانستی ناسینی چینه‌کانی زەوی خستووەتە بەر دەست.
ھەڵبەت ژماریەکی کەم لە ئایدیا سەرەکیەکانی کاتی ژیانی خۆی ھاتنە درووستکردن بەڵام
ھێندێ لە خۆڵقێنراوە بچووکەکانی وەک قڕقڕیەکی خۆکار و پێکھاتەیەک بۆ تاقی کردنەوەی
ئەندازەیی درێژبوونەوەی تەل ھەر ئەو سەردەمە درووست‌کران. وەک زانا و تێگەیشتوویەک
بووە ھۆی پێشکەوتنی زانست لە بوارەکانی پێکھاتەی لەش و توێکاری، ئەندازیاری
درووستکردنی شار، ھایدرۆدینامیک و ئۆپتیک.

لێوناردۆ لە ١٥ ئەپریلی ساڵی ١٤٥٢ زایینی کاتژمێر ٣ دوای نیوشەو لە شارۆچکەی
تووسکانی سەربە ڤینچی، بەشی خوارەوەی ڕووباری ئارنۆی ناوچەی فلۆڕەنس لە دایک دەبێ.
وەک مناڵی نایاسایی (زۆڵ) مێسێر پیێرۆ فرۆزینۆ دی ئانتۆنیۆ دا ڤینچی (Messer Piero
Fruosino di Antonio da Vinci)، بەڵگە‌نامە نووسێکی خەڵکی فلۆڕەنس و بانە خیام کچە
دێھاتیەک کە گۆمان دەکرێ کۆیلە و بەکرێ‌گیراوێک لە رۆژھەڵاتی ناوەڕاستەوە بووە.
لێوناردۆ لە کاتی لە دایک‌بوونی ناوی بنەماڵەیی نەبووھ؛ دا ڤینچی واتە da Vinci
مانای of Vinci ئەدات واتە یانی خەڵکی ڤینچی. جا ھەر بۆیە ناوی تەواوی Leonardo di
ser Piero da Vinci مانای ئەمەیە : " لێوناردۆ کوڕی سێر پیێرۆ خەڵکی ڤینچی".

سەبارەت بە ژیانی سەردەمی میرمنداڵی لێوناردۆ زانیاری کەم بەدەستەوەیە. ٥ساڵی
ھەوەڵی تەمەنی لە گوندی ئانچانۆ (Anchiano) ڕابرد. دوای ئەوە لە ماڵی باوکی، باپیری
و مامی فرانچێسکۆ لە شاری وێنیز ژیانی بەسەر برد. باوکی ژنێکی لاوی بەتەمەن ١٦ساڵی
ھێنا. گەرچی ئەو ژنە لێوناردۆی منداڵی خۆش‌ئەویست بەڵام ھەر بە لاوی کۆچی دوایی کرد
ئەو ژنە. لە ژیانی ئەو سەردەمی لێوناردۆ تاکە دوو ڕوودا باس کراون : کاتێ
بەرزە‌حەوایلکەیەک بە ئاسمانەوە بە سەر لانکەکەیدا تێ‌دەپەڕێ دەکەوێتە خوار و پەلی
بە ڕوخساری لێوناردۆ دەخشێ و برینداری دەکا. ئەوی تر کاتێکە بۆ سەیران دە‌ڕواتە
کوێستان. لەوێ ئەشکەوتێک ئەدۆزێتەوە ئەگەرچی وەک منداڵ دەترسێ لە چوونە ژوورەوە لە
تاریکیدا، بەڵام ھەستی کۆڵەرەوەی ھانی ئەدات تا بڕواتە ناوەوە تاکوو بزانێ چی
تێدایە.

ژیانی پێشووی لێوناردۆ ھەمیشە جێگەی ئەگەر و مەزەندە بووە. وازاری (Vasari) نووسەر
کە لە سەدەی ١٦دا دەژیا و ژیان‌نامەنووسی وێنەکێشەکانی ڕێنێسانس بووە، بۆمان دەڵی
کە چۆن پیاوێکی لادێیی داوا لە باوکی لیۆناردۆ دەکات تا کوڕە بەھرە‌دارەکەی لە سەر
لەوحێک وێنەیەکی بۆ بکێشێتەوە و لێوناردۆ لە جوابی ئەو داخوازیەدا چەن مار دەکێشێت
وا ئاگر لە دەمیان فڕ دەدەنە دەرەوە. باوکی ترس دای‌دەگرێ و بە خێرایی ئەو وێنە
دەفرۆشێت بە بازرگانێکی فلۆڕەنسی کەل‌وپەلی ھونەری و ئەویش دواتر دەیفرۆشێ بە دووکی
میلان. لە جیاتی لوەحەکە باوکی وێنەیەک لە دڵێک و تیرێک با ناوەڕاست‌دا تێ‌پەڕیو
ئەدات بە پیاوی لادێیی.

لە ساڵی ١٤٦٦دا و تەمەنی ١٤ساڵی، لێوناردۆ ئەبێتە بەردەستی یەکەک لە گەورەترین
ھۆنەرمەندانی ئەو ڕۆژگارە بە ناوی ئاندرا دی کیۆن (Andrea di Cione) ناسراو بە
وێرۆچۆ (Verrocchio). کارفێرگەی وێرۆچۆ سەنتەری ئەدەب و ھۆنەری شاری فلۆڕەنس بوو و
ئەوە زانیاری زۆری خستە بەردەست‌ لێوناردۆی لاو. ئەو وێنە‌کێشە بەناوبانگانەی دی وا
لە کارفێرگەکەدا بەش‌دار بوون یا لەوێ بەردەست بوون Ghirlandaio، Perugino،
Botticellim و Lorenzo di Credi بوون. لەوێدا لێوناردۆ دەگەڵ لێگەیشتوویانی زۆر
ئاشنا بوو و گەلێ شارەزایی تەکنیکی کەوتنە بەرچاوی و وادەی کەڵک وەرگرتن لەوانەی
دۆزیەوە؛ لەوانە : زانستی کیمیا، زانستی دەرھێنانی و کار بە ئاسن، گەچ گرتنەوە،
کارکردن بە چەرم و دارتاشین بوون و دەگەڵ ھەموو ئەمانە کە تێیدا بووە شارەزا، خۆی
وەک نیگارکێش و پەیکەرتاش ناوبانگی بوو.

زۆرینەی بەرھەمەکانی کارفێرگەی وێرۆچۆ بەرھەمی فەرمانبەرەکانی بوو. وەک ئەوەی
وازاری بۆمان دەڵێ، ڵئۆناردۆ بۆ کێشانی تابلۆی تەعمیدی مەسیح (Baptism of Christ)
بە کێشانی ئەو فریشتە بچکۆلە وا عابای عیسای ڕا گرتووە، یارمەتی وێرۆچۆی ئەدا،
بەڵام ئەو کارەی ھێند جوانتر لە وەستاکەی کرد کە وێرۆچۆ قەڵەمی دانا زەوی و چی‌تر
وێنەی نەکێشا. ھەڵبەت ئەمە لەوانەیە زیادپێوەنان بێت. لە ھەڵسەنگاندنێکی وردتری
وێنەکە، کەڵک وەر گرتن لە شێوازە نوێکانی بەکارھێنانی ڕەنگە چەورەکان، بەرچاوخستنی
دیمەنەکانی سرووشت، ئەو بەردانەی لە بن ئاوەکەدا دیارن و ھەروەھا شێوەی ڕاوەستانی
عیسا ھەموو بەڵگەن بۆ بەدی کردن دەست و پەنجەی لێوناردۆ لە کێشانی ئەو تابلۆدا.

لە ساڵی ١٤٧٢دا و لە تەمەنی ٢٠ساڵیدا لە لایەن یەکیەتی لووکای پیرۆزەوە بووە خاوەن
پلەی وەستایی؛ یەکیەتی لووکای پیرۆز (Guild of St Luke) یەکیەتی ھونەرمەندان و
پیزیشکان بوو. بەڵام تەنانەت دوای ئەوەی باوکی ئەوی لەسە کارفێرگەکەی دانا،
پەیوەندی دەگەڵ وێرۆچۆ ئەوەندە زۆر بوو کە درێژەی دا بە ھاوکاریەکانی دەگەڵ ئەو
مامۆستایەی.

کۆنترین بەرھەمی خاوەن مێژووی لێوناردۆ ، وێنەیەکی بە قەڵەم کێشراوە لە گوندی ئارنۆ
(Arno) کە لە ٥ی ئەگۆستی ١٤٧٣دا کێشراوە. گۆمان دەکرێ لێوناردۆ خۆی دووجار بووبێتە
مۆدێل بۆ وێنەکێشانی وێرۆچۆ : دانەیەکی بۆ پەیکەری بڕۆنزی داود (David) لە بارگێلۆ
(Bargello) و فریشتەی میکائیل لە Tobias and the Angel.

پێشینەی دادگایەک لە ١٤٧٦ نیشان ئەدات لێوناردۆ و ٣پیاوی لاوی دیکە تۆمەتبار کراون
بە ھێندی کاری سێکسی پێکەوە، بەڵام دواتر لەو تاوانە ڕزگار دەبن. لەو کاتەوە ‎چی تر
پێشینەیەک سەبارەت بە کارەکانی تەنانەت شوێنی بەسەر بردنی ژیانی لەبەر دەست نیە؛
ئەگەرچی وادیارە کە لێوناردۆ لە نێوان ساڵانی ١٤٧٦ تا ١٤٨١ لە شاری فلۆڕەنس خاوەن
کارفێرگەی تایبەت بە خۆی بووە. لە ساڵی ١٤٧٨ کێشانی وێنەیەک لە مێحرابی کەنیسەی St
Bernard و لە ساڵی ١٤٨١دا کێشانی تابلۆی The Adoration of the Magi بۆ دەیری San
Donato پێی سپێردرا. گرێبەستی کێشانی ئەو وێنە گرینگانە کاتێ لێوناردۆ بۆ میلان
دەڕوات ھەڵدەوەشێتەوە.

وەکوو وازاری بۆمان باس دەکات، لێوناردۆ لە بواری مۆسیقاشدا بەھرەی سەیری بووھ؛ لە
١٤٨٢دا چەنگێک لە نوقرە بە ڕوخساری سەری ئەسپ درووست دەکات. Lorenzo de’ Medici
لێوناردۆ بۆ بردنی ئەو چەنگە وەک خەڵاتی مانەوەی ئاشتی دەنێرێ بۆ شاری میلان لای
لۆدۆڤیکۆ ئیل مۆرۆ Ludovico il Moro، دووکی میلان. لێوناردۆ نامەیەک دەنێرێ بۆ
لۆدۆڤیکۆ و باسی ئەو ھەموو شتە جیاوازە دەکات کە دەتوانێ فێریان بێت لە بواری
ئەندازیاری‌دا و ھەروەھا وەبیری دەھێنێتەوە کە دەتوانێ وێنەش بکێشێت.

لە نێوان ساڵەکانی ١٤٨٢ تا ١٤٩٩ لێوناردۆ لە شاری میلان درێژەی دا بە کارەکانی.
لێوناردۆ وەک وێنەکێش بە کار دەگیرێ بۆ کێشانی وێنەی Virgin of the Rocks بۆ
ڕێخراوی سگپڕی پاک (Immaculate Conception) و ھەروەھا تابلۆی دوایین شێو (The Last
Supper) بۆ کەنیسەی سانتا ماریا (Santa Maria delle Grazie). کاتی بەسەر بردنی ژیان
لە میلان لە نێو لیستی بنەماڵەی لێوناردۆ بۆ ماڵیات، ناوی ژنێک وەک کاترینا ھاتووە
کە بە مردنی ئەو ژنە و لێکۆڵینەوەی بەڵگەی خەرجی ناشتنی دەر دەکەوێ کە ئەوە دایکی
لێوناردۆ بووە.

لێوناردۆ کاری لە سەر زۆر پڕۆژەی جیاواز دەکرد بۆ لۆدۆڤیکۆ، وەک : ئامادەکردنی شانۆ
بۆ ھۆڵی رۆژە تایبەتەکان، داڕشتنی پیلانێک بۆ درووست‌کردنی گۆمبەز بۆ کەنیسەی گشتی
شاری میلان و مۆدێلی ئەسب‌سوارێک بۆ بینای یادبوودی فرانچێسکۆ سفۆرزا (Francesco
Sforza)، دووکی پێش لۆدۆڤیکۆ. بۆ درووست کردنی ئەوە ٧٠ تۆن بڕۆنز دارژا لەو شوێنە.
ئەو بینای یادبوودە بۆ ماوەی چەن ساڵ ناتەواو مایەوە؛ ھەڵبەت ئەوە شتێکی ئاسایی بوو
لای لێوناردۆ. لە ساڵی ١٤٩٢دا مۆدێلی قوڕینەی ئەسپەکە ئامادە بوو. ئەو بینایە لە
قەبارەدا لە تاکە دوو بینا گەورەکەی سەردەمی ڕێنێسانس، واتە پەیکەری Gattemelata لە
Padua و Bartolomeo Colleoni کاری وێرۆچۆ لە وێنیزدا، پێش کەوت و دواتر بە Gran
Cavallo بە مانای ئەسپێ گەورە ناویان نا.

لێوناردۆ دەستی بە وردەکاریەکان کرد لە سەر پلانی داڕشتنی پەیکەرەکە؛ ئەگەرچی
مایکەل ئانجێلۆ بڕوای وا بوو ڵێۆناردۆ ناتوانێ ئەو کارە تەواو بکات. لە نۆوەمبری
١٤٩٤دا لۆدۆڤیکۆ ھەموو بڕۆنزەکەی دا تاکوو بۆ درووست‌کردنی تۆپ بەکاری بھێنن بۆ
پاراستنی شار لە ھێرشەکانی چارڵزی ھەشتەم (Charles VIII).

لە دەستپێکی شەڕی دووھەمی ئیتاڵی لە ١٤٩٩دا ھێزە داگیرکەرەکانی فەڕنسا مۆدێلە
قەبارە تەواوە قوڕینەکەی ئەسب‌سوارەکە وەک نیشانە بۆ مەشقی تۆپ ھاویشتن بەکار دێنن.
لەگەڵ لە دەسەڵات لاچوونی لۆدۆڤیکۆ سفۆرزا، لێوناردۆ لەگەڵ خزمەتکارەکەی سالەی
(Salai) و ڕفێقە ماتماتیکەوانەکەی (Luca Pacioli) میلان بۆ وێنیز بە‌جی دەھێڵن.
لەوێ وەک ئەندازیار و ئەرچیتەکتی نیزامی بە کار دەگیرێ بۆ بەرخستنی ڕێگەیەک بۆ
پاراستنی شارەکە لە ھێرشە دەریاییەکان.

لە ساڵی ١٥٠٠دا لێوناردۆ لەگەڵ خزمەتکارەکەی دەگەڕێنەوە فلۆڕەنس و دەبنە میوانی
Servite monks لە کەنیسەی Santissima Annunziata. لەوێ کارفێرگەیەکیان بۆ ئامادە
دەکەن کە چۆن وازاری بۆمان باس دەکات، لێوناردۆ لەوێ‌دا کارتۆنی The Virgin and
Child with St. Anne and St. John the Baptist درووست دەکات کە دەبێتە جێگەی
سەرسووڕمانی ھەموان و خەڵک بە گەنج و پیرەوە لە ژن و پیاو بۆ سەیری کۆ دەبنەوە. لە
ساڵی ١٥٠٢دا لێوناردۆ دەبێتە فەرمانبەری قەیسەر بۆرجا (Cesare Borgia) کوڕی پاپ
ئەلەکساندری شەشەم (Pope Alexander VI) و وەک ئەندازیار و پسپۆڕ و ئەرچیتەکتی
نیزامی کاری بۆ دەکات و بۆ ئەوەش تەواوی ئیتاڵی بە سەفەر بە سەر دەکات. لە ئۆکتەبری
١٥٠٣دا دەگەڕێتەوە فلۆڕەنس و دیسان ئەبێتە ئەندامی یەکیەتی لووکای پیرۆز (St Luke)
و دوو ساڵ کات تەرخان دەکات بۆ کێشانی وێنەیەک لە سەر دیوار بە ناوی (The Battle of
Anghiari) بۆ Signoria و دەگەڵ مایکەل ئانجێلۆ (Michelangelo) پێکەوە The Battle of
Cascina دادە‌ڕێژن. لە ساڵی ١٥٠٤دا ئەندامی ئەو گرووپە بوو وا دەیانویست شوێنی
پەیکەری داود (David)، دژی خواستی خولقێنەرەکەی مایکەل ئانجێلۆ، بگۆڕن.

لە ساڵی ١٥٠٦دا گەڕاوە شاری میلان. زۆرتری شاگردە سەرکەوتووەکانی لێوناردۆ یان
شوێنگرەکانی ڕەگەکەی، ئەوانەی دەیانناسی یان کاریان دەگەڵ کردبوو لە شاری میلان
بریتی بوون لە : Bernardino Luini، Giovanni Antonio Boltraffio و Marco D'Oggione.
ئەگەرچی زۆر لە میلان نەمایەوە، لەبەر ئەوەی باوکی لە ١٥٠٤دا کۆچی دوایی کردبوو و
لە ١٥٠٧ گەڕایەوە فلۆڕەنس تا تێبکۆشێ گرفتەکانی دەگەڵ براکانی لەسەر پاشماوەکانی
باوکیان چارە‌سەر بکات. لە ساڵی ١٥٠٦دا گەڕایەوە میلان و لە ماڵی خۆی لە Porta
Orientale و لە بەشی Santa Babila درێژەی بە ژیان دا.

لێوناردۆ زیاتری کاتی خۆی لە ساڵانی ١٥١٣ ھەتا ١٥١٦ لە Belvedere لە واتیکان لە
ڕۆما بەسەر برد. ئەو شوێنەی ڕافائێل Raphael و مایکەل ئانجێلۆ ھەر لەو کاتەدا خەریک
تێکۆشان بوون تێیدا. لە ئۆکتۆبری ١٥١٥دا فرانسیسی یەکەمی فەڕنسا میلانی داگیر
کردەوە. لە نۆڤەمبری ھەر ئەو ساڵەدا لە دانیشتنێک بۆ چاو پێ‌کەوتنی فرانسیس دەگەڵ
پاپ لێوی دەھەم Pope Leo X، لە شاری بۆلۆگنا، لێوناردۆش ئامادە بوو. لێوناردۆ بۆ
درووست‌کردنی شێرێکی مەکانیکی بە کار گیرا کە بتوانێ بۆ پێشەوە ھەنگاو ھەڵگرێت و
سینگی بکرێتەوە و باخەیەک گوڵی سوێسنی لێ بێتە دەر بۆ فرانسیسی پاشا. لە ١٥١٦دا
لێوناردۆ ئەبێتە ئەندامی ھێزەکانی فرانسیسی یەکەم و ھەر بۆیە بەرچاوی پاشا دەکەوێت
و ماڵێکی وەک کۆشکی پێ دەدرێ لە Clos Lucé و ھەروا ٣ ساڵی دوایینی تەمەنی لەوێدا
بەسەر کرد. لەو ساڵانەدا سەرجەم ١٠،٠٠٠سکوودی مووچە لە پاشا وەرگرت.

لێوناردۆ لە ٢ی مەی ١٥١٩دا لە Clos Lucé کۆچی دوایی کرد. فرانسیسی یەکەم، پاشای ئەو
کات، ببوە ھاوڕێی نزیکی، تەنانەت وەک ئەوەی وازاری پێمان دەڵێ، کاتی مردن، لێوناردۆ
سەری لە باوش پاشادا بوو ؛ ئەگەر چی ئەمە لە لایەن ھونەرمەندان بە تایبەت
فەڕنسیەکان بۆ کارە ھونەریەکان زۆر پێشوازی لێ‌کراوە، بەڵام ئەمە زیاتر لە ئەفسانە‌
دەچێ تاکوو ڕاستی. ھەر وازاری دەڵێ کە لێوناردۆ لە ڕۆژانی کۆتایی تەمەنی دەنێرێ بە
شوێن پیاوی ئایینی‌دا تاکوو ددان بنێتە سەر ھەڵە‌کانی ژیانی تاکوو پاکی پیرۆز
وەربگرێت. لێوناردۆ لە کەنیسەی Saint-Hubert لە قەڵای Amboise ناژرا. بە ئارەزووی
خۆی تاکە ٦ سواڵکەر دەگەڵ تابووتەکەی ڕێگەیان پێوا. مێلزی ھاوڕێ نزیکەکەی، بووە
جێبەجێکەری کارەکان دوای مردنی و ھەروا میراتگری، بۆیە پووڵ، وێنەکان، ئامێرەکان،
کتێبخانە‌ و بەرھەمە تایبەتیەکانی لێوناردۆ پاش مردنی کەوتە لای ئەو. لێوناردۆ بۆ‌
نزیکەکانی ھەرکام شتێکی میرات دانابوو. بۆ سالای شاگرد وا کاتێکی زۆریان پێکەوە بە
سەر برد و وەک ھاوڕێی بوو ھەروا پێش‌خزمەتەکەی باتیستا Battista di Vilussis ھەریەک
نیوەی باخی مێوێکیان میراتی دانا. بۆ براکانی زەوی و زارێکی زۆر و تەنانەت بە ژنە
خزمەتکارەکەی عابایایەکی بەنرخی بەخشی‌بوو.

کاتێ لێوناردوو بووە شاگردی کارفێرگەی وێرۆچۆ ھاوکات بوو دەگەڵ تەواو بوونی سەردەمی
ھوونەرمەندانی گەورەی وەک دۆناتیلۆDonatello مامۆستای ویرۆچۆ، وێنە‌کێش
ئۆچێلۆUccello، پیێرۆ دێلا فرانچێسکا Piero della Francesca، فرا فیلیپۆ لیپی Fra
Filippo Lippi، پەیکەرتاش لووچا دێلا رۆبا Luca della Robbia و نووسەر ئالبێرتی
Alberti. سەردەمی داھاتوو تایبەت بوو بە وێرۆچۆ مامۆستای لێوناردۆ، ئانتۆنۆ پۆلیۆلۆ
Antonio Pollaiuolo و پەیکەرتاش مینا دا فێزۆلێ Mino da Fiesole. سەردەمی لاوی
لێوناردۆ لە فلۆڕەنسێک‌دا تێ‌ئەپەڕی وا ڕازاوە بوو بە بەرھەمەکانی ئەو
ھونەرمەندانە، وەک ماساچۆ Masaccioھونەرمەندی ھاوسەردەمی دۆناتێلۆ و ئەو کەسەی
کێشانی ڕۆخسارەکانی لە سەر دیوار بە‌کار گرت و بە ریالیزم و ھەستۆکی ڕازانیەوە،
ھەروەھا گیبێرتی Ghiberti کە تابلۆی دەروازەی بەھەشتی Gates of Paradise کێشا و
توانی وردەکاریەکان بخاتە بەرچاو و شێوازە جیاوازەکان پێکەوە بە کار بگرێت. پیێرۆ
دێلا فرانچێسکا Piero della Francesca ئەو کەسەی وا بە وردی کاری لەسەر پێرسپێکتیڤ
کرد و یەکەمین وێنەکێش بوو کە خوێندنی زانستی لەسەر بەکارھێنانی ڕووناکی کرد. ئەو
زانیاریانە و ھەروەھا نووسراوەکای ئالبێرتی کاریگەری بوو لە سەر لاوانی بەھرەداری
ئەو سەردەمە و بەتایبەت لەسەر لێوناردۆ، ڕوانگەی و کارە ھۆنەریەکانی.

وەسفی ماساچۆ لە ڕوخساری شێواو و ڕووتی ئادەم و حەوا کاتی جێ‌ھێشتنی بەھەشت،
دیمەنێکی خستە بەرچاو لێوناردۆوە تا لە ڕووناکی و سێبەر کەڵک وەربگرێ بۆ نیگارکردنی
قەبارەی جیاوازی بنیامەکان بە شێوازێک کە بە کەڵکی چەرخی فێرکردنی وێنەکێشانەی بێت.
کاریگەری بیرۆکەی ئینسانی کارەکانی دۆناتێلۆ بەتایبەت داود لەسەر ئەو وێنانەی
لێوناردۆ دواتر کێشای بە جوانی دیارە بە تایبەت لە John the Baptist.

کەلپوورێکی باو لە فلۆڕەنس لەو سەردەمەدا بەکار ھێنانی وێنە یان پەیکەرەی بچکۆلە بۆ
مێحراب بوو. لە کارفێرگەی فیلیپۆ لیپی Filippo Lippi، وێرۆچۆ Verrocchioو ھەروەھا
خێزانی بە بەھرەی دێلا ڕۆبیا della Robbia ژمارەیەکی زۆر لەوانە لە شوشە و لە قوڕی
سپی درووست‌دەکران. لە وێنەکانی لێوناردۆ لە مریەمی پیرۆز وا لە سەردەمی زوودا
کێشراون وەک The Madonna with a carnation و The Benois Madonna، شوێنی ئەو
کەلپوورە دەبیندرێت کاتێ بەتایبەت جەخت لەسەر تاکە‌کەس دەکات و بەتایبەت سەبارەت بە
The Benois Madonna، مریەمی پیرۆز لار کێشراوە بە نیسبەت مناڵی عیساوە لە
بەرامبەری‌دا. ھەر ھەمان شێواز لە وێنەکانی دواتری وەک Virgin and Child with St.
Anne دەبیندرێت.

لێوناردۆ دەگەڵ بووتیچێلی Botticelli، گیرلاندۆ Ghirlandaio و پێروجینۆ Perugino
ھاوچەرخ بوو، ئەگەرچی لە چاو ئەوان نەختێک کەم‌تەمەن‌تر بوو. لێوناردۆ لە کارفێرگەی
وێرۆچۆ ئەوانی ناسی و پێکەوە کاریان کرد و ھەر وا لە قۆتابخانەی مێدیچی Medici.
بووتیچێلی خۆشەویستی بنەماڵەی مێدیچی بوو، ھەر بۆیە سەرکەوتنی وەک وێنەکێش گەرەنتی
بوو. ئەوان زۆر بەباشی ئەو کارانەی وا پێیان سپێردرابوو لە لایەن کڕیارە
بەناوبانگەکانەوە، تەواویان دەکرد و ستایش دەکران بۆ ئەوانە؛ گیرلاندۆ بۆ توانای
نیگارکردنی دەوڵەمەندی ھاووڵاتیە فلۆڕەنسیەکان لە دیوارکێشراوەیەکی گەورەی ئایینی و
پێروجینۆ بۆ توانای نیگارکردنی فریشتەکان و پیرۆزەکان، جوانی و پاکیان لە
دیوارکێشراوەدا.



https://ckb.wikipedia.org/wiki/%D9%84%D9%88%D9%88%D8%AA%DA%A9%DB%95%DB%8C_%D8%B9%DB%95%D8%B1%DB%95%D8%A8%DB%8C

لووتکەی عەرەبی[١] (الجامعة العربية‎، ئەلجامیعەتیل عەرەبییە)، دام و دەزگایێکی
ناڤچەییە کە لە نێوان وڵاتانی باشووری ئاسیا و باکووری ئەفریقا پێک هاتووە. ئەم دام
و دەزگا بۆ یەکەم جار لە قاهیرە پایتەختی میسر لە ساڵی ١٩٤٥ دروست کراوە. بەشدارانی
پێکهاتنی ئەم لووتکەیە لە سەرتای دەستپێکردندا ولاتانی: میسر، یەمەن، عێراق،
ئۆردون، عەرەبستانی سەعوودی، لوبنان و سوریا بوون. لە دواییدا ژمارەی وڵاتانی
هاوبەش لەم لوتکەیە دا هەتا ٢٢ وڵات زیادی کرد. ئەرکی سەرەکی ئەم ڕێکخراوە ئەوەیە:
نزیک کردنەوەی وڵاتانی عەرەب و ئاسانکاری لە نێوان پەیوەندیەکانی ئەم وڵاتانە
بکرێت.



https://ckb.wikipedia.org/wiki/%D9%82%D8%A7%D9%88%DB%95

قاوە مایعێکی خواردنەوەیە کە لە دوای کوڵاننی دانەی قاوە بە دەست دێت و مرۆڤ لە زۆر
ناوچەی جیھاندا وەکوو خواردنەوەیەکی ماڵان بۆ پەزێرایی لە مێوان و ئەندامانی
بنەماڵە بە کاری دەھێنن. قاوە ھەندێک سوود و زیانی بۆ لەش ھەیە.[١]

بەڵام دوای دۆزینەوەی داری قاوە، لەڕێگەی بازرگانییەوە گوازرایەوە بۆ وڵاتانی
ئەورووپا. کە چەند وڵاتێکی عەرەبی و جامایکا بەو وڵاتانە دادەنرێن کە ڕۆڵیان لە
بڵاوبونەوەی قاوەدا هەبووە. وەهۆکاری لێک نزیکی ھەموو جۆرەکانی قاوە لە جیهان
دەگەڕێندرێتە بۆ بوونی یەک سەرچاوە کە لێی بڵاوبووەتەوە. بەهۆی گوونجاوی کەش و
هەوای تایبەت بە داری قاوە، وڵاتی بەڕازیل خاوەن گەورەترین کێڵگەی قاوەیە لە جیهان.



https://ckb.wikipedia.org/wiki/%D9%81%DB%95%D8%AA%D8%AD%D9%88%DA%B5%DA%B5%D8%A7_%DA%AF%D9%88%DB%8C%D9%84%DB%95%D9%86

محەمەد فەتحوڵڵا گویلەن (بە تورکی: Fethullah Gülen) ڕۆشنبیرێکی ئیسلامی و
بانگەوازکارێکی تورکە، فەتحوڵڵا گویلەن لە دایکبووە لە ٢٧ی نیسانی ١٩٤١ لە گوندێکی
سەر بە پارێزگای ئەرزڕوم. باوکی گویلەن لە ساڵی ١٩٤١دا وە‌ک موختاری گوندە‌کە‌یان
ھە‌ڵدە‌بژێردرێت، ئە‌وکات بە‌ناوی "محمدفتح اللە "ە‌وە ناوی تۆمار دە‌کات. بە‌م
پێە‌ش لە سە‌رچاوە فە‌رمیە‌کاندا بە‌٢٧ی نیسانی ١٩٤١ تۆمارکراوە. [ژێدەر پێویستە]

فەتحوڵڵا گویلەن کوڕی ڕامز ئەفەندییە کە کەسایەتییەکی ناسراو بوو بە زانست و ئەدەب
و ئایین، و دایکی ڕەفیعە خانم خانمێکی ناسراوە بە خواناسی و ئایین پەروەری، و ھەستا
بە فێرکردنی قورئان بە کوڕەکەی کە چووە سەروو چوار ساڵییەوە، و لە نیوەی شەودا لە
خەو بێداری ئەکردەوە و قورئانی فێر ئەکرد.[١]

ماڵی باوکی میوانداری ھەموو زانا و سۆفیگەرە ناسراوەکانیان ئەکرد لە ناوچەکەدا،
بەمەش فەتحوڵڵا گویلەن لەناو کۆڕی زانایاندا دادەنیشت و گوێی لێئەگرتن، و باوکی
فارسی و عەرەبی فێرکرد.[ژێدەر پێویستە]

لە خوێندنگەی ئایینیدا ئەیخوێند لە مناڵی و گەنجیدا و ئەڕۆیشتە تەکییەوە و لەگەڵ
زانستە ئایینیەکاندا پەروەردەیەکی ڕۆحی کرا، ھەروەھا خوێندنی زانستەکانی تر و
فەلسەفەی لە بیر نەکرد، لە ماوەی ساڵەکانی خوێندنییدا بە پەیامەکانی نوور ئاشنا بوو
و زۆر کاریگەر بوو پێی، کە بزوتنەوەیەکی نوێخوازی و نوێکەرەوەی گشتگیر بوو و
بەدیعوزەمان سەعید نوورسی پێشەوایەتی ئەکرد.[٢]

و لەگەڵ زیادبوونی تەمەنییدا تێروانینەکانی زیادبوون و ڕۆشنبیرییەکەی ھەمەچەشن بوو
و ڕۆشنبیری ڕۆژئاوایی ئەخوێندەوە لەگەڵ بیرۆکە و فەلسەفەکانیان ھاوکات لەگەڵ
فەلسەفەکانی ڕۆژھەڵات، ھەروەھا زانستە دانراوەکانی ئەخویند وەک فیزیا و کیمیا و
زانستی گەردوونناسی و زیندەوەرزانی و ھتد.[ژێدەر پێویستە]

کاتێک فەتحوڵڵا گویلەن گەیشتە تەمەنی ٢٠ ساڵی دانرا بە ئیمامی مزگەوتی ئوج شەرەفلی
لە شاری ئەدەرنە، کە دوو ساڵ و نیوی تێدا بەسەر برد.[ژێدەر پێویستە]

دەستی کرد بە ئیش بانگەوازەکەی لە ئیزمیر لە مزگەوتی "کە‌ستانە پازاڕی" لە
خوێندنگەیەکی لەبەرکردنی قورئانی تایبەت بە مزگەوتەکە، پاشان وەک ئامۆژگارێکی گەڕۆک
ئیشی ئەکرد، و ھەموو ناوچەکانی ڕۆژئاوای ئەنادۆڵ گەڕان لە ووتار و
ئامۆژگارییەکانیدا ڕێگەی ئیسلامی بۆ خەڵک ڕوون دەکردەوە.[ژێدەر پێویستە]

کەوتە گەڕان بە ھەموو وڵاتدا و لە مزگەوتەکاندا ئامۆژگاری و ووتارەکانی ئەوترایەوە،
ھەروەھا چەندین وانەی زانستی و ئایینی و کۆمەڵایەتی و فەلسەفی و ئایۆلۆژیی
ڕێکخست.[ژێدەر پێویستە]

کۆڕ و کۆبوونەوە و دیداری تایبەتی ئەبەست و لەسەر بێباوەڕی و گومان وەڵامی خەڵک و
بە تایبەت گەنجانی ئەدایەوە، لەبەرئەوەی وەڵامەکانی کاریگەر بوون، خەڵک لە دەوری کۆ
بوونەوە و ئەوانەی لە بیرۆکەکانی سوودمەند بوون لە سنووری یاسا ڕێپێدراوەکانی
تورکیادا ھەستان بە بنیاتنانی چەندین خوێندنگە و بەشی ناوخۆیی، و دەرکردنی گۆڤار و
ڕۆژنامە و دەرکردنی کتێب و دانانی دەزگای ڕاگەیاندن و تەلەفزیۆن، و لە دوای ڕووخانی
یەکێتی سۆڤیەت ئەم خوێندنگانە لە ھەموو جیھاندا بڵاوبوونەوە، بە تایبەت لە
وڵاتەکانی ئاسیای ناوەڕاستدا و لە ئێستادا لە زۆربە‌ی وڵاتانی جیھاندا بوونیان
ھە‌یە.

فەتحوڵڵا گویلەن بە تایبەت لە دواسی ساڵی ١٩٩٠ ھەستا بەدامە‌زراندنی بزوتنەوەیە‌کی
پێشڕەو لە گفتوگۆ و لێک تێگەیشتن لە نێوان ئایینەکاندابە میانڕەوی و دوور لە
تورەبوون و گرژی، و ئەم بزوتنەوەیە لە تورکیادا ناوبانگی درکرد، پاشان لە دەرەوەی
تورکیا[ژێدەر پێویستە] . بۆ زیاتر سە‌لماندن و بڵاوکردنە‌وە‌ی ئاشتی لە ئیسلامدا
لەسە‌رداوای پاپا فەتحوڵلا گویلەن گە‌یشتە ڤاتیکان و لە‌گە‌ڵ پاپادا کۆبووە‌وە. ئەم
بزوتنەوەیە بە پێویستی ئەزانێت بە ڕووی ھەموو جیھاندا بکرێتەوە و چەندین بواری
ھاریکاری ھەبێت لە نێوان ئیسلام و ئایینەکانی تردا. ئە‌مە‌ش لە‌سە‌ر بنە‌مای ئە‌و
وتە‌ی "بە‌دیعوزە‌مان سە‌عیدی نورسی"ە کە‌دە‌ڵێت لە ئاخیرزە‌ماندا نە‌ک تە‌نھا
موسوڵمانان بە‌ڵکو دە‌بێت ئیسلام و ھە‌موو ئاینە‌کانی تر دژی بێ دینی یە‌ک بگرن.

بزوتنەوەی "خزمە‌ت" لە بزوتنەوە ئیسلامییەکانی تر بە‌وە جیادەکرێتەوە کە
پێشوازییەکی گەرمی لەلایەن ڕۆژئاواوەوە لێدەکرێت، بە ھۆی کرانەوەیەی بە ڕووی
جیھاندا بە نموونەیەک دادەنرێت کە چاوی لێبکرێت، بانگەشەی ھاریکاری و لێک تیگەیشتن
دەکات لە نێو ھەموو ئایینەکان و ھەموو جیھاندا، لە بابەتە سیاسییەکاندا، دیموکراسی
بە باشترین چارەسەر دادەنێت. بزوتنە‌وە‌کە خۆی بە‌دور لە سیاسە‌ت دە‌گرێت و ھیچ
دە‌ست تێوە‌ردانێکی سیاسی ناکات، لە‌و کاتە‌دا کە "فە‌تحوڵا گولە‌ن" بە کامپی
خوێندنە‌وە و خوێندکارانە‌وە سە‌رقاڵبوو لە ئیزمیر لە ساڵی ١٩٦٩، نە‌جمە‌دین
ئە‌ربە‌کان سە‌ردانی کرد و داوای لێکرد بچێتە ڕیزی پارتە‌کە‌یە‌وە و واز بھێنێت لە
پە‌روە‌ردە‌کردنی منداڵ و واز لە خوێندن و خوێندنگە بھێنێت چونکە بە‌بڕوای ئە‌و
خزمە‌تی ئیسلام لە ڕێگە‌ی سیاسە‌تە‌وە دە‌کرێت بۆیە بە "فەتحوڵڵا گویلەن"ی ووت:"
واز لە‌م خوێندکارانە بھێنن چونکە خزمە‌تی وڵات لە ڕێگە‌ی سیاسە‌تە‌وە دە‌بێت"،
گولە‌ن داواکە‌ی پە‌سە‌ند نە‌کرد و بە‌ردە‌وام پێی ڕاگە‌یاند کە سیاسە‌ت بە گوێرە‌ی
ئە‌و نیە و بە‌ردە‌وام دە‌بێت لە ڕێبازە‌کە‌ی خۆی.[ژێدەر پێویستە]

بە‌ھۆی نە‌خۆشیە‌کانیە‌وە چە‌ند جارێک سە‌ردانی نە‌خۆشخانە‌کانی وڵات و دە‌رە‌وە‌ی
وڵاتی کردوە و سە‌ردانی ئە‌مریکا لە‌ساڵی ١٩٩٩دا بوو بە دواین سە‌ردانی گولە‌ن و
جارێکی تر نە‌گە‌ڕایە‌وە بۆ تورکیا و وە‌ک خۆی دە‌لێت مانە‌وە‌ی لە ئە‌مریکا
پێویستە وگە‌ر تە‌مە‌ن ڕیگە‌ی بدات ماوە‌یە‌کی تریش لە‌وێ دە‌مێنێتە‌وە، ھە‌روە‌ھا
دە‌شڵێت کۆچکردنی بۆ ئە‌مریکای ھیچ پە‌یوە‌ندیە‌کی بە بارودۆخی تورکیا و
ڕوداوە‌کانی تورکیاوە نیە. زۆرێکیش ئەڵێن بەهۆی ئەو داوا سیاسیانەوە لە تورکیا
دەرچوو کە تۆمەتبارکرا بە ڕووخاندنی دەوڵەت.[٣]

فەتحوڵا گویلەن تۆمەتبار ئەکرێت لە لایەن زۆرێک لە نەیارانەوە بە شێوازی شاراوەی
کار کردن بە جۆرێک هەندێ ئەڵێن "کۆمەڵگاکەی گویلەن وەک خێو وان، لەهەموو جێگایەک
هەن و نیشن. مایەی ترسن بۆ کۆمەڵگا چونکە ئەوان کۆنترۆڵی پۆلیسیان کردوە". [٤]
لایەنگرانی گویلەنیش بە شێوازێکی بەربڵاو دژی ئەم جۆرە تۆمەتانە ڕا ئەوەستن. بۆ
نمونە ئەم ماڵپەڕە تایبەتە بەم جۆرە کارانە و وەڵامی ئەم تۆمەتانە ئەداتەوە.[٥]
فەتحوڵا گویلەن هەروەها تۆمەتبارە لەلایەن نەیاران و ڕەخنەگرانەوە بە ئەنجامدانی
کاری سیخوڕی لەگەڵ دەزگا سیخوڕیەکاندا وەک سی ئای ئەی. ئەم تۆمەتە لەلایەن سەرۆکی
پێشوی دەزگای سیخوڕی تورکیا (MIT) خۆیەوە خراوەتە ڕوو کە گوایە لە ساڵەکانی ۹٠دا لە
قرغزیستان جێگای هەندێ سیخوڕی سی ئای ئەی کردۆتەوە لە قوتابخانەکانیدا.[٦] وە
هەروەها لە لایەکی ترەوە تۆمەتبارە بە هاوکاری کردنی دەزگای سیخوڕی تورکیا خۆشی.
[٧]

فەتحوڵا گولەن بە ئاشکرا دژی پارتی کرێکارانی تورکیایە و دەزگای زەمان و دەزگاکانی
تری هەمیشە پەکەکە بە "تیرۆریست" ناو ئەبەن[٨]. لە کاتی دوا دانیشتنەکانی ئۆجەلان و
تورکیا لە ٢٠١٣، گولەن ڕێکەوتنەکەی بە "پەیماننامەی حودەیبیە" شوبهاند [٩] [١٠].
ئەمانیش وەڵام ئەدەنەوە کە گوایە مەبەستیان ئەوە نەبوە پەکەکە بە کافرەکانی قوڕەیش
بشوبهێنن.[١١]

لەگەڵ ئەوەی ئامانجی بزووتنەوەی گویلەن وەک لەپێناسی خۆیاندا کراوە کە دوورن
لەسیاسەت، بەڵام لەدوایین ڕووبەڕووبوونەوەکانیدا بزووتنەوەکە کەوتە بەر لێکۆڵینەوە
و ئۆپراسیۆنەکانی دژ بەگەندەڵی لەتورکیا. حکوومەتی تورکیا بەسەرکردایەتی ئاکپارتی
چەندین خوێندنگای و زانکۆی تایبەتی سەر بە بزووتنەوەکەی گولەی داخست. وە حکوومەتی
ئەردۆگان ئەو ئۆپراسیۆنانەی ئەنجامدا بەبیانووی بوونی ئەجێندای سیاسیی لەپشت
کارەکانی کۆمەڵەی خزمەت و هەروەها سیخووڕیکردن بەسەر تورکیاوە. ئەم پڕۆسەی حکوومەتی
تورکیا بەتەواوی ئەو دۆستایەتییەی پێشووی ئەردۆگان و گویلەنی لەناوبرد.

لەبەرامبەردا گویلەن لێدوانێکی بۆ ڕۆژنامەی وال ستریت جۆرنالدا لە کانوونی دووەمی
٢٠١٤ وتبووی "تورکەکان...هەست بەنیگەرانی دەکەن کە دووساڵە سیستەمی دیموکراسی
وڵاتەکە گەڕاوەتەوە دواوە".[١٢]

لەتەمموزی ٢٠١٦دا، هەوڵی کودەتا درا بەسەر حکوومەتی ئاکپارتی، لەدوای شکستی
کوودەتاکە ڕەجەب تەیب ئەردۆگان سەرۆککۆماری تورکیا تۆمەتی هەوڵدانی کوودەتاکەی
بەڕووی گولەن سەپاند[١٣] لەبەرامبەردا گولەن بەناڕاستەوخۆ ئەوەی ڕاگەیاند کەئەگەری
هەیە کوودەتاکە لەلایەن خودی ئەردۆگانەوە ئەنجامدرابێت[١٤].

فەتحوڵڵا گویلەن نزیکەی ٦٠ دانراوی ھەیە، و لەسەر ئەم کتێبانەی چەندین خەڵاتی
وەرگرتووە، و زۆربەیان لەسەر تەسەوفن لە ئیسلام و مانای ئایین دۆستی، و ئەو بەر
پێچیانەی لە بەردەم ئیسلامی ئەمڕۆدان.



https://ckb.wikipedia.org/wiki/%D9%81%D9%84%DB%8C%DA%A9%D8%B1

فلیکر ماڵپەڕێکی جیهانیە لەساڵی ٢٠٠٤ لەلایەن لۆدیکرۆپ چێککراوە لەئێستادا
کۆمپانیای یاهوو! خاوەنیەتی ماڵپەڕەکەش تایبەتە بە خزمەتگوزاری وێنە و ڤیدیۆ ،
ئەندامانی فلیکر دەتوانن وێنە و ڤیدکانیان دابنێن بەگوێرەی یاساکانی ماڵپەڕەکە ،
نەپێی ڕاپۆرتێکی مالپەڕی یاهوو! لەساڵی ٢٠١١ ەدا ماڵپەڕەکە ٥١ ملیۆن ئەندامی هەبووە
لەنێوانیاندا ٨٠ ملیۆنیان ئەندامی چالاک بوون ، وە بەپێی هەمان ڕاپۆرت تامانگی
ئۆگەستی ساڵی ٢٠١١ نزیکی ٦ بلیۆن وێنە بەرزکراونەتەوە ، فلیکر خاوەن نەرمەواڵە ی
تایبەتە بە سیستەمی کاڕگێریەکانی ئای ئۆ ئێس ی ئەپڵ و ئەندرۆید ی گووگل و ویندۆز
فۆن ی مایرکۆسۆفت ، ماڵپەڕەکە لە ئێستادا لە ڕیزبەندی ٤٨ی مالپەڕەکانی جیهانە بە
پێی ڕیزبەندی ماڵپەڕی ئەلێکسا.



https://ckb.wikipedia.org/wiki/%D9%81%D8%B1%DB%8C%D8%AF%D8%B1%DB%8C%D8%B4_%D9%86%DB%8C%DA%86%DB%95

فرێدریش ویلھڵم نیچە (بە ئنگلیزی Friedrich Wilhelm Nietzsche) فەیلەسۆفی
بەناوبانگ، خەڵکی ئەڵمانیا (لە دایکبوون ١٨٤٤-کۆچی دوایی ١٩٠٠)؛ خاوەن بیر و ڕای
رەخنەگر لە ئایین و فەرھەنگ.

لە ساڵی ١٨٤٤ی زایینی لە پرۆس لە‌دایک بوو. لەبەر یەک بوونی ڕۆژی بە دونیا ھاتننی
لەگەڵ ڕۆژی بە دنیا ھاتنی فرێدریش ویلھڵمی چوارەم پاشای ئەو کاتەی پرۆس، باوکی بە
شانازیەوە فرێدریش ویلھڵمی ناو نا. خۆی سەبارەت بەو ڕووداوە لە کتێبێکیدا دەڵی :

باوکی پیاوی ئایینی خاچ‌پەر‌ستان بوو. فرێدریش مناڵی یەکەم بوو دوای ئەویش دوو
مناڵی دیکەیان بوو. کاتێ ٥ساڵی بوو باوکی دەمرێ و لە خێزانێکدا پێک‌ھاتوو لە دایکی
و خوشکی و داپیر و دوو پووری گەورە دەبێت. ئەو فەزا ژنانە و کاریگەری ئایین لەسەر
ئەو ژنانە‌ ڕەنگدانەوەی گرینگی ھەبوو لە بیر و ڕای نیچەدا لە ڕۆژانی داھاتووی ژیان.

لە تەنیایی‌دا کاتێ تایبەتی تەرخان ئەکرد بە خوێندنەوەی ئنجیل و لێکۆڵینەوەی.
جاربەجار کۆپلیەکی وا بە ھەست بۆ دۆستانی ئەخوێندەوە کە فرمێسکی لە چاو ئەھاتە
خوار. لە چوار ساڵیدا دەستی بە خوێندن و نووسین کرد و لە ١٢ ساڵیدا شیعری دائەنا.

لە ١٨٦٥دا خوێندن لە کۆلیژی خواناسی و ناسینی ئایینەکان لە بەر نەمانی بڕوای بە
ئایینی خاچ پەرستی بەڕەڵا دەکات. لە کتێبێکی‌دا نووسیویەتی :

دواتر دەڕوات بۆ شاری لایپزیک و لێکۆڵینەکانی سەبارەت بە وشەناسین دەست پێ‌دەکات.
ھەر لەو کاتەوە فەرھەنگ و فەلسەفەی یۆنانی دەناسێت و گیرۆدەی دەبێ. بە سۆتفە
کتێبێکی شۆپنھاور دەسێنێت و دەیخوێنێتەوە و بڕواکانی شۆپنھاور ئەبنە چوارچێوەی
زەینی.

لە ساڵی ١٨٦٩ و بۆ ماوەی ١٠ساڵ ئەبێتە مامۆستا لە زانکۆی بازێل لە بواری وشەناسیی
کلاسیک‌دا و ھەروەھا مامۆستای زمانی یۆنانی لە مەکتەبێک. ھەر لەو ساڵانەدا لەگەل
واگنێر مۆسیقازانی ئەڵمانی ئەبێتە دۆستی نزیک. ئەوندەی کەی بەشێک لە کتێبی
لەدایک‌بوونی تراژێدیا باسی دونیای مۆسیقای واگنێری تێدایە.

بە بۆنەی نەخۆشین و ژانە سەر دوابەدوای یەک مامۆستایەتی زانکۆ بەڕەڵا کرد. لە
ڕەفیقانی دوور کەوتەوە و تەنیایی ھەڵبژارد. ھاووڵاتی بوونی پرۆسی خۆی بەتاڵ کردەوە
و تا کۆتایی ژیانی بێ‌وڵات مایەوە . لە وڵاتانی ئەڵمانیا ، ئیتاڵیا و فەڕەنسا ئەم
شار و ئەو شاری دەکرد و ھەر لەو ڕۆژانەشدا بوو گەورەترین بەرھەمەکانی وە‌دی ھێنا.

لە ١٩٠٠دا دوای کێشانی مەینەتی زۆر بەدەست نەخۆشینەوە، جەڵتەی مێشکی کرد و دڵی لە
لێدان کەوت.



https://ckb.wikipedia.org/wiki/%D9%81%D8%A7%DB%8C%DB%95%D9%82_%D8%A8%DB%8E%DA%A9%DB%95%D8%B3

فایەق بێکەس، یەکێکە له شاعیره بە ناوبانگەکانی کوردستان و له شاری سلێمانی له دایک
بووه.

فایەق بێکەس، کوڕی "عبداللە بە‌گ"ی کوڕی "کاکە حە‌مە‌"ی کوڕی "ئە‌لیاسە قۆجە‌"یە.
بنچینە‌ی بنە‌ماڵە‌یان لە قە‌ڵاچوالانە‌وە ھاتووە‌تە سلێمانی و خۆی لە ١٩٠٥دا لە
سیتە‌ک ھاتووە‌تە ژیانە‌وە، ئە‌و دێیە‌ش بیست کیلۆمە‌تر‌ە‌یە‌ک لە باکووری
ڕۆژە‌‌ڵاتی سلێمانی‌یە‌وە‌ دوورە و ئە‌و ئە‌وساتە‌ش سیتە‌ک سە‌نتە‌ری "شارباژیر"
‌‌‌‌‌‌بووە. عبدوڵڵا بە‌گی باوکی لە‌وێ "تابوور ئاغاسی" بووە. لە دایکیشیە‌وە لە
بنە‌ماڵە‌ی ئاغە‌لە‌رە‌کانی سلێمانییە.

ساڵی یە‌کە‌م‌ و دووھە‌می تە‌مە‌نی لە سیتە‌ک بە‌سە‌ربردووە‌و، پاشان ماڵیان
ھاتووە‌تە‌وە‌ سلێمانی و لە تە‌مە‌نی سێ ساڵایدا ئاوە‌ڵە‌ی دە‌رداوە. ھە‌ر بە مناڵی
باوکی لە حوجرە‌ی فە‌قێ خستوویە‌تیە‌ بە‌ر خوێندن.

لە ١٩١١دا باوکی بە ئیشی میری نێرراوە بۆ خانە‌قی و لە‌وێوە‌ بۆ بەغدا. لە بە‌غداوە
ئە‌نێرێ بە دوای ماڵ ‌و مناڵە‌کە‌‌یدا و ئە‌یانباتە‌ ئە‌وێ‌. پاش ساڵێک خۆی چووە بۆ
تورکیا و ئە‌وانی لە بەغدا بە‌جێھێشتووە. ئیتر فائق باوکی نە‌دیوە‌تە‌وە. ھە‌ر لە‌و
ماوە‌یە‌دا حە‌مە‌ سە‌‌عیدی برا گە‌ورە‌ی لە ئاوی دە‌جلە‌دا ئە‌خنکێ و دوابە‌دوای
ئە‌و دایکیشی کۆچی دوایی دە‌کات و فایق ئە‌کە‌وێتە‌ لای خاڵی. ئە‌ویش‌ پاش چە‌ند
مانگێک ئە‌مرێ ‌و فایق ‌‌و تاھیری برای ‌بچووکی بە بێکە‌سی ئە‌مێننە‌وە.

ئە‌و ساتە‌ی شە‌ڕی یە‌کە‌می جیھانی ھە‌ڵدە‌گیرسێت، ڕێی ھاتوچۆی نێوان بەغدا و
سلێمانی دە‌گیرێت. "حاجی ئە‌مینی کاکە حە‌مە‌"ی مامی لە‌ سلێمانییە‌وە ئە‌نێرێتە‌
لای "حاجی عە‌لی ئاغا"، ئە‌وە‌ی لە‌ بەغدا بووە، کە‌ چاودێری فایق ‌و براکە‌ی بکات
و ھە‌ر میراتێکیان لە باوک ‌و دایکیانە‌وە بۆ مابێتە‌وە بۆیان خە‌رج بکا. ئە‌ویش
ئە‌یانداتە دە‌ستی "حە‌بە‌خان" ناوێک، ئە‌وە‌ی خێزانی ئە‌فسە‌رێکی خە‌ڵکی سلێمانی
بووە‌ و لە بەغدا دانیشتووە.

ژنە‌کە‌ش مە‌ردانە ئە‌یانخاتە ژێر باڵی بە‌زە‌ییی خۆی ‌و وردە وردە پێیشیان
ئە‌خوێنێ. دوو سێ ‌ساڵێک بە‌م جۆرە ژیان بە‌سە‌ردە‌بە‌ن. لە ١٩١٧دا کە‌ساسییە‌کی
زۆریان تووش دە‌بێ. لە ١٩١٨دا حە‌بە‌ خان ئە‌یانباتە‌وە بۆ سلێمانی بۆ لای "حاجی
ئە‌مین"ی مامیان.

فایق لە سلێمانی ئە‌خرێتە‌ قوتابخانە ‌و لە پۆلی سێھە‌مدا وە‌رئە‌گیرێ‌ و تا ساڵی
١٩٢٣ لە‌سە‌ر خوێندن بە‌ردە‌وام دە‌بێت. ھە‌موو ساڵێ بە یە‌کە‌م دە‌رئە‌چێ. لە‌و
ساڵە‌دا لە‌سە‌ر ئارە‌زووی مامی ئە‌چێتە‌ قوتابخانە‌ی "علمیە‌" لە کەرکووک. بە‌ڵام
بۆی ڕێناکە‌وێ لە‌وێ بخوێنێ، ئە‌چێتە‌ بەغدا و ساڵی ١٩٢٤ - ١٩٢٥ لە "دار العلوم"
بە‌سە‌رئە‌با. لە‌وێش لە‌بە‌ردە‌م بژێوی بژی‌ و لە ساڵی ١٩٢٦ - ١٩٢٧دا
ئە‌گە‌ڕێتە‌وە بۆ سلێمانی. لە‌وکاتە‌دا سلێمانی تە‌نھا پۆلی یە‌کە‌می ناوە‌ندیی تیا
بووە، ناچار تێی ئە‌چێ.

لە ١٩٢٨دا بۆ ماوە‌ی چە‌‌ند مانگێک لە ھەولێر ژیاوە. لە‌‌و سە‌ردە‌مە‌دا
خوالێ‌خۆش‌بوو "قالە‌ی ئایشە‌ خان" ئە‌ندازیاری ئە‌شغاڵ بووە ‌و سە‌رپە‌رشتی
کردنە‌وە‌ی ڕێگای ھەولێر - ڕە‌واندز - ڕایاتی کردووە. بێ‌کە‌‌س دۆستی لە ئە‌شغاڵ
دامە‌زراندووە‌. ھە‌ر لە‌و ساڵە‌دا بێ‌کە‌س ئە‌بێ بە مامۆستای "زانستی" و لە ١٩٢٩دا
ئە‌بیستێ باوکی لە مە‌رعە‌ش لە تورکیا مردووە. لە ساڵی ١٩٣٠دا بە ھە‌ر دە‌ردی
‌سە‌ریە‌ک بووە بە‌دوای میراتی باوکیا ئە‌چێ بۆ تورکیا، ھە‌ر لە‌و ساڵە‌دا بە
نائومێدی ئە‌گە‌ڕێتە‌وە.

لە ساڵی ١٩٣٧دا لە وزە‌ی میریدا نامێنێت. مامۆستایە‌کی نە‌ترسی وە‌ھا لە سلێمانیدا
ھە‌بێ گیانی خە‌بات ‌و کوردایە‌تی بڵاوبکاتە‌وە، دووری ئە‌خاتە‌وە بۆ حیللە‌ و پاش
ساڵێک ئە‌ینێرێ بۆ عە‌مارە. بە‌ڵام بێ‌کە‌س ڕازی نابێت بچێ و دە‌ست لە ئیشە‌کە‌ی
ھە‌‌ڵئە‌گرێ‌ و دێتە‌وە سلێمانی. لە‌وێش قوتابخانە‌یە‌ک ئە‌کاتە‌وە تا ١٩٤١ وانە‌ی
تێدا ئە‌ڵێتە‌وە. ئە‌نجا ئە‌یکە‌نە‌وە بە مامۆستای قوتابخانە‌کانی میری ‌و تا دوایی
ساڵی ١٩٤٨دا لە قە‌رە‌داغ ‌و سلێمانی ‌و سورداش‌ و ھە‌ڵە‌بجە‌ مامۆستا ئە‌بێ.

بێ‌کە‌س جگە‌ لە زمانی کوردی، عەرەبی و فارسی و تاڕادە‌یە‌ک ئینگلیزیشی زانیوە‌.
بە‌تایبە‌تی لە عە‌رە‌بیدا دە‌سێکی باڵای ھە‌بووە. ھۆنراوە‌یە‌کی زۆری عەرەبی
لە‌بە‌ربووە. ھە‌روە‌ھا بڵاوە،‌ کە "معلقاتی سبعە‌" بە‌تە‌واوە‌تی لە‌بە‌ربووە.

لە‌م ژنە‌ی کچێک و لە ژنی دووھە‌می دوو کچ ‌و کوڕێکی بووە. کوڕە‌کە‌شی شاعیری
گە‌ورە‌ی کورد شێرکۆ بێکەسە‌.



https://ckb.wikipedia.org/wiki/%D9%81%D8%A7%D8%B4%DB%8C%D8%B2%D9%85

وشەی فاشیزم Fascism لە (Fasces دەسکەدار) ی لاتینییەوە هاتووە و لە ڕۆمای دێریندا
هێمای پاراستنی دەستوور و هێمنی بووە. فاشیزم بە پلەی یەکەم ناوی بزاڤێکی سیاسییە
لە ئیتالیای هاوچەرخدا بە ڕێبەرایەتیی بینیتۆ موسولینی Benito Mussolini. پاش شەڕی
جیهانی یەکەم ڕێبازی لەو بابەتە لە تێکڕای ئەورووپادا سەری هەڵدا، ئەوەی لە هەموان
گەورەتر و هەژێنتر بوو ڕێبازە ئەڵمانییەکەی سۆسیالیزمی میللیی National socialism
یان نازیزم Nazism بوو. شەڕی جیهانیی یەکەم بووە شکانێکی گرینگ بۆ فاشیزم و نازیزم،
بەڵام لەم چەند دەساڵەی دواییدا دەرکەوت کە بیروڕای فاشیستانە بە هیچ جۆرێ بنەبڕ
نەبووە بەڵکوو هەردەم ڕێبازی نوێ دەگرێتە بەر.

Från Platon till kommunismens fall - De politiska idéernas historia. Sven-Eric
Liedman. «ڕێگوزەری بیری سیاسی»



https://ckb.wikipedia.org/wiki/%D8%B9%DB%95%D8%B1%DB%95%D8%A8%DB%8C

زمانی عەرەبی (بە عەرەبی: العربیة) گەورەترین زمانەکانی گرووپی زمانە سامییەکانە لە
بارەی قسە پێکەرانەوە، و یەکێکە لە زمانە ھەرە بەربڵاوەکانی جیھان کە ٤٢٢ ملیۆن کەس
قسەی پێ دەکات، و قسەپێکەرانی بەربڵاون لەو ناوچەیەی کە پێی دەوتری ناوچەی
ڕۆژھەڵاتی ناوەڕاست و باکووری ئەفریقا، لەگەڵ زۆرێک لە شوێنەکانی تری جیھان کە لە
دەوروبەری ئەم وڵاتانەن وەکوو: ئەھواز، تورکیا، چاد، مالی، سینیگال، ئێرتریا. زمانی
عەرەبی گرنگیەکی تایبەتی ھەیە لە لای موسڵمانان، چونکە زمانی قورئانە، و زۆربەی
زۆری خوداپەرستی لە ئاینی ئیسلامدا بەبێ زمانی عەرەبی ناکرێ[ژێدەر پێویستە] ،
ھەروەھا زمانی عەرەبی زمانێکی سەرەکیی بۆنەکانە لە چەند کڵێسایەکی کریستیانی لە
وڵاتە عەرەبیەکاندا. ھەروەھا زمانی عەرەبی زۆرێک لە کارە ئاینیەکان و بیرمەندیەکانی
جوولەکەکانی پێ نووسراوە لە سەدەکانی ناوەڕاستدا.

دوای بڵاوبونەوەی ئیسلام و پێکھێنانی چەند دەوڵەتێک، زمانی عەرەبی گرنگیەکی تایبەتی
وەرگرت و بووە زمانی ڕامیاری و زانست و وێژە بۆ چەند سەدەیەکی دوورودرێژ لەو
خاکانەی کە موسڵمانان بەڕێوەیان دەبرد.

زمانی عەرەبی کاریگەریەکی ڕاستەوخۆ یان ناڕاستەوخۆیی ھەبووە لە سەر زۆرێک لە
زمانەکانی وڵاتە ئیسلامیەکان، وەکوو تورکی، فارسی، زمانی ئوردوو، و ئەلبانی وزمانە
ئەفریقیەکان و زمانە ئەوروپیەکان وەکو ڕووسی ئینگلیزی، فەڕەنسی، ئیسپانی، ئیتاڵی، و
ئەڵمانی. ھەروەھا زمانی عەرەبی بە شێوەیەکی فەرمی یان نافەرمی دەخوێندرێت لە وڵاتە
ئیسلامیەکان و ئەفریقایەکانی دەوروبەری وڵاتە عەرەبیەکان.

عەرەبی زمانی فەرمییە لە ھەموو وڵاتە زۆربە عەرەبەکان ھەروەھا زمانێکی فەرمیە لە
وڵاتانی سێنیگال، مالی، چاد، ئێرتریا. ھەروەھا زمانی عەرەبی وەک یەکێ لە زمانە
فەرمیەکانی ڕێکخراوی نەتەوە یەکگرتووەکان دانراوە.

زمانی عەرەبی ٢٨ پیتی نووسراو لە خۆ ئەگرێ و ھەندێک لە زمانەوانانیش پێیان باشە
یپتی ھەمزە (ء) زیاد بکرێ بۆ پیتەکانی زمانی عەرەبی وببێتە ٢٩ پیت. عەرەبی لە
ڕاستەوە بۆ چەپ ئەنووسرێ ھەربەشێوەی زمانی فارسی و زمانی عیبری وبە پێچەوانەی
زۆربەی زۆری زمانەکانی تری جیھان،ولە سەرەوەی پەڕە بۆ خوارەوە دەنووسرێ.

زمانی عەرەبی تەنھا زمانە کە ووشەی (ضاد)ی تیادا بەکاردەھێنرێت تەنانەت زمانی
ئەلبانیش کە ئەم ووشەی تیادایە لە زمانی عەرەبیەوە وەرگیراوە لە کاتی گەیشتنی
داگیرکەرە عوسمانییەکان بۆ ئەو وڵاتە بۆ بڵاوکردنەوەی ئیسلام.



https://ckb.wikipedia.org/wiki/%D8%B4%DB%8E%D8%B1%D9%BE%DB%95%D9%86%D8%AC%DB%95%DB%8C_%D8%AE%D9%88%DB%8E%D9%86

شێرپەنجەی خوێن (بە ئینگلیزی ئەمەریکی : Leukemia ) یان (بە ئینگلیزی بەریتانی :
Leukaemia ) بریتییە لە دروستبوونی شێرپەنجە لەو خانانەی کە خوێن دروست دەکەن.
بەشێوەیەکی ئاسایی هەموو خانەکانی خوێن (خڕۆکە سوورەکان ،خڕۆکە سپییەکان ،پەڕەکانی
خوێن) لە مۆخی ئێسکەوە دروست دەبن ،هەموو خانەیەکی خوێن دوای تەواوبوونی تەمەنی خۆی
تێکدەشکێت و دەفەوتێت ،بەڵام لەو کەسانەی کە دووچاری شێرپەنجەی خوێن دەبن پرۆسەکە
بەم شێوەیەی لێدێت: مۆخی ئێسک خانە و خڕۆکەی نائاسایی دروست دەکات ،ئەم خانانەش
بریتیین لە خانەی شێرپەنجەیی. ئەم خانە شێرپەنجەییانە سیفەتێکی نەخوازراویان هەیە
ئەویش ئەوەیە کە تێک ناشکێن و نافەوتێن و بڵاودەبنەوە بەناو خانە ئاساییەکانی دیکەی
خوێن و دەبنە کۆسپ لەبەردەم ئیشی خڕۆکە ئاساییەکانی خوێن. لە ساڵی ۲۰۰۰دا ۲۵۶۰۰۰
کەس توشی شێرپەنجەی خوێن بوون کە ۲۰۹۰۰۰ کەسیان مردن بەهۆی ئەو نەخۆشییەوە تەنیا لە
ساڵی ۲۰۰۸ لە ئەمریکا ۴۴،۲۷۰ حاڵەت دەست نیشانکرا. کوڕ زیاتر توشی ئەم نەخۆشییە
دەبێت بە بەراورد لەگەڵ کچ.[١] جۆن هوگز بێنت و ڕۆدۆلف ڤیرکۆ لە ساڵی ۱۸۴۵دا نەخۆشی
شێرپەنجەی خوێنیان دۆزییەوە ،ئەو دوو زانایە لە ساڵی ۱۹۶۲ چارەسەری کیمیاییان
بەکارهێنا بۆ چارەسەری نەخۆشی شێرپەنجەی خوێن و سەرکەوتووبوون لە کارەکەیان.

شێرپەنجەی خوێن بەگوێرەی ئەوەی کامیان زووتر و خێراتر گەشەدەکات و خراپتر دەبێت
دابەش دەکرێت ،ئەویش یان درێژخایەنە کە لەسەرخۆ گەشەدەکات و خراپ دەبێت ،یان کورت
خایەن دە بەخێرایی گەشەدەکات و خراپ دەبێت ،هەروەها سێرپەنجەی خوێن دابەش دەکرێت
بەگوێرەی خۆری ئەو خانە خڕۆکە سپییەی کە شێرپەنجەی لێ دروست دەبێت ،لە خانەی لیمفی
خوێن یان لە خانەی مایلۆیدەوە دروست دەبێت.

ئەو کەسانەی بەر تیشک دەکەون ئەگەری توشبوونیان بە شێرپەنجەی خوێن زیاترە ،وەک
ئەوانەی بەر بۆمبی ئەتۆمی دەکەون کە بڕێکی زۆر لە تیشکی لێوە دەردەچێت ،بۆ نموونە
ئەوەی لە ژاپۆن ڕوویدا لە جەنگی جیهانی دووەم ،ئەو کەسانەی بەر تیشکی بۆمبی ئەتۆمی
دەکەون ئەگەری توشبوونیان بە شێرپەنجەی خوێن زیاترە بە تایبەتی ئەگەر لە منداڵیدا
بەریان بکەوێت هەروەها ئەو تیشکەی کە بۆ چارەسەرکردنی نەخۆشی شێرپەنجە بەکاردێت
ئەگەری توشبوون بە شێرپەنجەی خوێن زیادەکات.[٧]لێکۆڵینەوە نوێیەکان دەریانخستووە
گرتنی تیشکی ڕێی بۆ بەشەکانی لەش وەک تیشکی گرتنی سنگ و شوێنەکانی دیکە بە تیشکی
ئێکس ڕای ،ئەگەر توشبوون بە شێرپەنجەی خوێن زیاتر دەکات ،بەتایبەتی ئەگەر زۆر
بەکارببرێت.

ئەو کەسانەی ئیش لەناو بەنزین و لەگەڵ و بەنزین کاردەکەن ئەگەری توشبوونیان بە
شێرپەنجەی خوێن زیاتر دەبێت.

ئەو کەسانەی کە چارەسەری کیمیایی وەردەگرن بۆ نەخۆشی شێرپەنجەی خوێن ،ئەگەری
توشبوونیان بە شێرپەنجەی خوێن زیاتر دەبێت وەکو لەوەی کەم بکاتەوە.[٨]

ئەو کەسانەی کە مەغۆلیان (down syndrome) هەیە ئەگەر توشبوونیان بە شێرپەنجەی خوێن
زیاتر دەبێت.

ئەو کەسانە کە لە خێزانەکەیاندا کەسێک هەیە دووچاری شێرپەنجەی خوێن بووە ،ئەگەری
توشبوونیان زیاترە.[٩]

خانەی شێرپەنجەیی لە خوێندا هەروەک هەر خانەیەکی دیکەی ئاسایی خوێن دەتوانێت هاتوچۆ
بکات بە هەموو شانە و خانەکانی لەشدا ،نیشانەکانی نەخۆشییەکە کە پەیوەندی هەیە بە
ژمارەی ئەو خانە شێرپەنجەییانەوە. ئەو کەسانەی نەخۆشی شێرپەنجەی خوێنی درێژخایەنیان
هەیە لەوانەیە هیچ نیشانەیەکی نەخۆشییەکەیان تێدا دەرنەکەوێت ،بەڵام پزیشک لەکاتی
پشکنینی ڕۆتینی دەیدۆزێتەوە ،بەڵام ئەو کەسانەی کە نەخۆشی شێرپەنجەی خوێنی
کورتخایەنیان هەیە ،ئاساییانە دەچن بۆ لای پزیشک چونکە هەست بە نەخۆشی دەکەن ،ئەگەر
مێشک توشبوو ئەوا نەخۆش ئەم نیشانانەی دەبێت: سەرئێشە ،ڕشانەوە ،توانای ماسولکەکانی
لەدەست دەدات ،پەرکەم.[١٠] هەروەها شێرپەنجەی خوێن کاردەکاتە سەر ئەندامەکانی دیکەی
وەک: کۆئەندامی هەرس ،گورچیلەکان ،کۆئەندامی هەناسە ،دڵ. لە بڵاوترین نیشانەکانی
شێرپەنجەی خوێن بریتییە لە:

چارەسەری شێرپەنجەی خوێن بەگوێرەی قۆناغی شێرپەنجەکە و جۆرەکەی دەگۆڕێت ،هەروەها
بەگوێرەی تەمەنی نەخۆشەکە و بوونی خانەی شێرپەنجە لە شلەی CSF . مەرج نییە کە جۆرێک
چارەسەر بۆ کەسێک باش بێت ئیتر بۆ کەسێکی دیکەش باش بێت ،واتا جۆری چارەسەرەکە
بەگوێرەی جۆری شێرپەنجەکە دەگۆڕێت ،بەگشتی ئەم جۆرە چارەسەرانە بەردەستن: چارەسەر
بە تیشک ،چارەسەری زیندەیی (بایۆلۆژی) ،چارەسەری کیمیایی ،نەشتەرگەری یان لابردنی
سپڵ لەکاتی ئاوسانی و چاندنی مۆخ.[١٣] لەوانەیە کەسی توشبوو یەکێک یان زیاتر لەو
چارەسەرانەی بۆ بکرێت ،چارەسەر بە نەشتەرگەری و تیشک شێرپەنجە لادەبات لە شوێنی خۆی
،بەڵام چارەسەر بە کیمیایی و هۆرمۆن بەهۆی دەرمانەوەیە کە دەکرێتە ناو سوڕی خوێنەوە
و بەو شێوەیە چارەسەری شێرپەنجەکە دەکات. چارەسەرکردنی شێرپەنجەی خوێن کاری یەک
پسپۆر نییە ،بەڵکو کاری کۆمەڵێک پسپۆرە وەک پسپۆری شێرپەنجە ،پسپۆری چارەسەری تیشک
،پسپۆری نەشتەرگەری ،پسپۆری دەروونی ،لەکاتی چارەسەری کیمیاییدا نەخۆش پێویستی بە
چارەسەری یارمەتیدەر و ئازارشکێن و ئەنتیبایۆتیک هەیە و پێی دەدرێت.[١٤]



https://ckb.wikipedia.org/wiki/%D8%B4%DB%8E%D8%AE_%D8%B3%DB%95%D8%B9%DB%8C%D8%AF%DB%8C_%D9%BE%DB%8C%D8%B1%D8%A7%D9%86

شێخ سەعیدی پیران (١٨٦٥-٢٩ی حوزەیرانی ١٩٢٥ لە ئامەد) شۆڕشگێڕێکی کورد بوو کە لە
١٩٢٥دا بە یارمەتیی ژمارەیەکی زۆری پێشمەرگە دژ بە حکوومەتی کۆماری تورکیا شۆڕشی
کرد و بۆ ماوەیەکی زۆر گەمارۆی شاری ئامەدیان دا بەڵام ھێزەکەیان تێکشکا و پاشان
شێخ سەعید لە سێدارە درا.

شیخ سەعید ساڵی ١٨٦٥ لە ناوچەی پاڵوو لەدایکبووە. یەکێکە لە شێخە بەرزەکانی
نەقشبەندی. لە پاش مردنی باپیرەی شیخ عەلی، باوکی ناوچەی پاڵووی بەجێ ھێشتووە و
ڕووی کردۆتە شاری خنیس. شێخ سەعید خوێندنی دینی لەو شارە تەواو کردوە، پایە ‌و ڕیزی
کۆمەڵایەتی شێخ و زیرەکی و لێھاتوویی و دەوڵەمەندی بۆتە ھوی سەرەکی بۆ ئەوەی
کۆمەڵەی سەرخۆبوون پەیوەندییەکی ڕاستەو خۆ و پتەو بە شێخ سەعیدەوە بکات لە کوتایی
ھاوینی ١٩٢٣ یوسف زیبا کە سەرۆکێکی بزوتنەوەی کورد و نائیبی کۆنی شاری بەتلیس بووە
لە پەرلەمانی تورکیادا، چۆتە خنیس بۆ خزمەتی شێخ سەعید و ڕێکەوتوون لەسەر ئەوەی
بڕیاری ھەڵگیرسانی شۆرشێکی نوێ بدەن. لە زستانی ١٩٢٣ تا ١٩٢٤ سەرۆک ھوزەکان و
ئەندامە چالاکەکانی کۆمەڵەی سەرخۆبوون کۆبونەوەی فراوانیان لە ناوچەی پاڵوو بەست کە
تیایدا باس لە فراوانکردن و خۆسازدان بوو بۆ چالاکی کردن لە پێناو بزوتنەوەی نھینی
و خۆ ئامادەکردن بۆ ڕاپەڕینی نۆی بۆ سەربەخۆیی کوردستان.

ئەم کارو بڕیارەش تا ڕادەیەکی بەر فراوان بە یارمەتیی شێخ مەحموودی حەفید و سمکۆی
شکاک بوو، ھەروەھا بڕیار درا یاداشتێک دەربارەی پشتگیری نەتەوەی کورد بۆ کۆمەڵەی
نەتەوەکان (عێبە اڵامم) بنێرن خالید جەبری و یوسف زیبا چالاکترین ئەندامانی کۆمەڵەی
سەرخۆبون بوون کە ھەموو بڕیارە گرنگەکانی کۆمەڵەیان دەگەیاندە دوورترین ناوچەکانی
کوردستان و ئامادەییەکی ھەمیشەییان لە نێوان سەرۆک ھوزەکاندا پەیدا کردبوو، ھەروەھا
پەیوەندییان لەگەڵ پارتی جەمھوری پێشکەوتووی تورکیا پەیدا کردبوو کە لە تشرینی
دووەمی ١٩٢٥ دامەزرابوو، بەڵام بەھۆی خیانەتکاری سەرۆکەکانی ھۆزی خورمیک کە
دەنگوباس و خوئامادەکردنی گەیاندە یاساوڵانی ڕژیمی تورکیا، بە بڕیاری مستەفا کەمال
ئەتاتورک، یوسف زیبا و خالید جەبری بەگ گیران و ڕەوانەی زیندانی بەتلیس کران، لە
پاش گرتنی ئەم دوو سەرکردەیە کۆمەڵە وەک پیویستیەکی گرنگ بە پەلە بریاری دا کە شیخ
سەعیدی پیران ھەڵبژردریت و بکرێت بە سەرۆکی کۆمەڵەی سەرخۆبوون.

شیخ سەعید لە پاش ھەڵبژاردنی بە سەروکی کۆمەڵە بڕیاری ھەڵگیرسانی بزوتنەوەی
چەکدارانەی دا، بەڵام زیاتر دەیویست بڕیارەکە مۆرکی کوردستانی گەورەی پێوە دیاربێت
لەبەر ئەوە عەلیڕەزای کوڕی ناردە شارەکانی ئامەد و حەڵەب بۆ زانینی بیروبۆچوونی
سەرۆکەکانی کوردی سوریا و عیراق و ئیران بۆ زیاتر ڕێک کەوتن لەسەر کاتی گشتی
ڕاپەڕینەکە.

لە پاش کوبونەوەیەکی گەورە لە شاری حەڵەب، ھەمووان گەیشتنە ئەو باوەڕەی کە مافی
نەتەوایەتی گەلی کورد بەبێ شورشێکی چەکدارانە مەحاڵە مسۆگەر بکرێت. پاشان، ڕوژی ٢١
ئازاری ساڵی ١٩٢٥ دانرا بە یەکەم ڕوژی ھەڵگیرسانی شۆرش. لە نیوەی دوەمی مانگی
یەکەمی ساڵی ١٩٢٥ دا شێخ سەعید گەشتێکی بەزۆربەی ناوچەکانی کوردستاندا کرد، دەچووە
ھەر ناوچەیەک بە کومەڵ لایەنگر و دۆست ڕوویان تێ دەکرد. لە ٥ی شوباتی ١٩٢٥ شیخ
سەعید خانیی بەجێ ھیشت لەگەڵ سەد سوارە بەرەو گوندی پیران بەڕی کەوتن بۆ ماڵی
عەبدول رەحیمی برای. ھەر لەو شەودا مەفرەزەیەکی سوپای تورک بەسەرۆکایەتی حوسنی
ئەفەندی و موستەفا عالیم کە ھاتبوون بۆ گرتنی چەند کەسێک لە گوندنشینەکان. شێخ
سەعید ڕازی نەبوو کە کەس بگیرێ. ئەمە بوە ھوی ئەوەی کە ھەر دوو لا سەنگەر لەیەک
بگرن. لەپاش شەڕوتەقە کردن چەندەھا کەس لە مەفرەزەی دوژمن کوژران و ئەوانی تریش بە
ئەسیری گیران.

ئەم ڕوداوە لەپڕە بووە ھوی ڕێگرێکی سەرەکی ناوەخت لە کامل ‌نەبوونی خۆ ئامادە کردنی
ڕاپەڕینەکەی شێخ سەعید. کاتێک شێخ تایەری برای شێخ سەعید ئەم ھەواڵەی بیست، بێ
وەستان و چاوەڕوانی لە ١٠ی شوباتی ئەو ساڵەدا کونتڕوڵی شاروچکەی لیچەی کرد و دەستی
بەسەر گشت پارە و نووسین و نامە ‌و تەلگرافی نھێنی ڕژێمدا گرت، لە ڕوژی ١١ی
شوباتدا، لەگەڵ دوو سەد ھەزار سوارە چوونە خزمەت شێخ.

ئەم ڕوودا و ھۆکارانە بونە ھۆی سست بوونی ھەندێ کاری شۆرشەکە ڕێگەیان لەدوا خستنی
شۆرشەکە گرت بۆیە شێخ سەعید بە ناچاری پێش وەخت بڕیاری دەستپێکردنی ڕاپەڕینەکەی دا،
بەپێی ئامارێکی ئەو کاتە، ژمارەی پێشمەرگە کوردەکان تەنیا لە چوار‌ ولایەدا نزیکەی
شەش سەد ھەزار کەس بوون بەرامبەر ژمارەی ھێزی تورکەکان کە لە سەد ھەزار کەمتر بوون.
لەم ناوچانەدا نەتەوەی چەرکەس و عەرەب و ئەرمەنیشی تێدابوو، ئەم کەمینە نەتەوانەش
زۆر چەوساوە و زوڵم لێکراوی ژێر دەسەڵاتی تورک بوون بۆیە زۆربەیان لە شۆڕشەکەدا
بەشدار بوون و شێخ سەعید سەروکایەتی سوارە پێشمەرگەکانی حاجی حەسەن و عەمەری خارۆ
ھۆزی مەستان و بۆتانی باشوری چیای کوچەرانی دەکرد. ھێزی ساڵح بەگی خانی ھێزەکانی
شێخ شەمسەدینیش ھاتنە ناوچەی مادن و شێخ ئەیوبیش لەگەڵ ھەزاران سوارەی پێشمەرگە
چوونە ناو ریزەکانی شێخ عەبدول رەحیمی برای شێخ سەعید.

ڕیزەکانی شورش ڕۆژ لە دوای ڕۆژ بەرەو شپرزەیی و پەرش و بڵاوی دەچوو، بە تایبەتی
کاتێک سوپای دوژمن لە باکوور و باشورەوە بە ھێزی زۆر ھێرشیان ھێنا و گەماروکەیان
پێچەوانە کردەوە. لە کۆتایی مانگی نیسان بە ھۆی خیانەتی سەرۆکی ھۆزی جبرانان و قاسم
بەگی جبرانەوە، شێخ سەعید، شێخ عەبدوڵا، عەلی غالب ، ڕەشید ئاغا و ٢٦ شۆرشگێڕی تر
لەسەر پردی چەمی مۆراچ لە ناوچەی گەنج بەدیلی گیران. لەدوای دادگایکردنی شێخ سەعید
و ھاورێکانی لە کۆتایی مانگی ئایارەوە کە دەستی پێکرد و ماوەی یەک مانگی خایاند،
جگە لە شێخ سەعید، ٤٧ تێکۆشەری کورد بڕیاری لەسێدارەدانی دەرکرا و لە دیاربەکر لە
سێدارە دران.



https://ckb.wikipedia.org/wiki/%D8%B4%D9%88%DB%8E%D9%86%DB%95%D9%88%D8%A7%D8%B1%D9%86%D8%A7%D8%B3%DB%8C

شوێنه‌وارناسی، دیسیپلینێکی زانستیە کە خوێندنەوە لە سەر ئۆبژەکان دەکات،
شوێنه‌وارناس پشکنینی میژووی مرۆڤ لە سەردەمی پیش میژووەوە تا سەردەمی ھاوچەرخ
دەکات لە رێگای ھەموو ئەو کەرەستانەی کە لە کۆنەوە بە جێ ماون و لە رێگای پشکنینی
دێرین ناسانەوە دەدۆزرێنەوەزانیاری سەبارەت بە دۆنیای کۆن دەخاتە بەر چاو. ئەو
کەرەستانە بریتین لە ئێسقان، گۆزە، بینا، زێڕ، شێوەکاری، ژێربینا، چەک، بەردەنووس و
ھتد. شوێنه‌وارناس زۆربەی بەڵگەکان لە رێگەر کاری مەیدانیەوە (ڕاپرسی، پشکنینی ژێر
زەوی، لێکدانەوەی دۆزراوەکان) وە دەست دەھێنێت. وشەی شوێنه‌وارناسی Archeology،
وشەیەکی یۆنانی کۆنە، ἀρχαιολογία، و ریشەکەی دەگەڕێتەوە بۆ ἀρχαίος = ancien et
λόγος = وشەی لێدوان / وتار. شوێنه‌وارناسی بە سەر چەندین بەشی تردا دابەش دەبێت کە
ھەر کامەو لایەنیک لە کاری دێرین ناسی لە خۆی دەگڕێت و لە پشکنینی سایتێکێ دێریندا
کە گرووپێک کاری لە سەر دەکەن، ھەر کەسە و بە پێی پسپٶری خۆی خوێندنەوە لە سەر
پشکنراوکان دەکات. دێرین ناسی یارمەتیمان دەدات لە رێگەی شتە دۆزراوەکانەوە مێژوو و
مەتریالە بە کار ھێنراوەکان و چۆنیەتی ئاو و ھەوا و چۆنیەتی ژیانی خەلکانی کۆن
بناسین. ریشەی شوێنه‌وارناسی دەگەڕێتەوە بۆ یۆنانی کۆن، سیریاک ئانکۆنە یان چیریاکۆ
پیتزیکۆلی- Cyriaque Ancône یان Ciriaco de' Pizzicolli - ( ١٣٩١-١٤٥٥)ی زایینی،
وەک یەکەم شوێنه‌وارناس ناوی لێ دەبرێت کە پشکنینی لە سەر پەرستگەی دۆلفی یان
نیکۆپۆلیسی دیپیر کردوە. شوێنه‌وارناسی وەکوو زانستێک یەکەم جار لە ساڵەکانی ١٨٨٠ی
زائینی لە ئەورووپا پیناسە کراوە و ئەم روانگەیە لە سەدەی ١٩یەم گەسەی سەندوە.



https://ckb.wikipedia.org/wiki/%D8%B4%D8%A7%D8%B1%D9%88%D8%AE_%D8%AE%D8%A7%D9%86

شاروخ خان (بە ئینگلیزی: Shahrukh Khan ، بە ھیندی: शाहरुख़ ख़ान) ئەکتەر و
دەرھێنەر و پێشکەشکاری تەلەفیزیۆنیە لە ھیندستان. بە (پادشای بۆڵیوود) ناسراوە. خان
تا ئێستا بەشداری زیاتر لە (٧٠) فیلمدا کردووە..[١]

خان لە ساڵانی (٨٠)کاندا دەستی کرد بە کاری ھونەری و سەرەتا بە شانۆ و درامای
تەلەفزیۆنی دەستیپێکرد. یەکەم فیلمی لە ساڵی ١٩٩٢ بە ناوی (دیوانا (فیلم))
(Deewana) بڵاو کردەوە. لە دوای ئەم فلیمەوە بە یەکێک لە ئەکتەرە ھەرە بە
ناوبانگەکانی وڵاتی ھیندستان ناوبانگی دەکرد بەھۆی لێھاتووی و جوانی نمایش کردنی لە
فیلمەکانیدا. ھەروەھا خان بە یەکێک لە ھەرە ئەکتەرە گەورە و بە ناوبانگەکانی جیھان
ئەژمار دەکرێت ، بە زیاتر لە ملیارێک ھەوادارەو و ھاندەرەوە لە جیھاندا. لە ساڵی
٢٠٠٨ دا (نیوس ویک) بە یەکێک لە (٥٠) کەسی زۆر بە توانای جیھان ھەڵیبژارد.

خان لە ساڵی (١٩٦٥ز) لە خێزانێکی موسڵمان لە شاری نیو دەلھی سەر بە وڵاتی ھیندستان
لە دایکبووە. باوکی (تاج محەمەد خان) یەکێک بوو لە خەباتکەرانی سەربەخۆیی ھیندستان
لە پیشاوەر (ھیندستانی بەریتانی). خان خوشکێکی گەورەتر لە خۆی ھەیە بە ناوی
(شەھناز). ھەروەھا لە کاتی لە دایکبووندا ناوی (شاروخ) واتە (ڕووخسای پادشا)ی
لێنراوە.

خان لە قوتابخانەی (ست. کۆڵومبا) (St.Columba's School) دەیخوێند کە لەم
قوتابخانەیە زۆر سەرکەوتوو بوو لە وەرزش و دراما و ئەکادیمی. لێرە دیاری ساڵانەی
قوتابخانەکەی وەرگرت بە ناوی (Sword Of Honour) واتە (شمشێری شەرەف) کە ئەم دیاریە
ساڵانە دەدرا بەو قوتابیەی کە ھێمای ڕۆحیەتی قوتابخانەکە بوو. پاشان لە نێوان
ساڵانی (١٩٨٥-١٩٨٨ز) کۆلێجی (ھانسراج)ی تەواو کرد و بڕوانامەی (بەکالریۆس)ی لە بەشی
(ئابووری) وەرگرت. پاشان بڕوانامەی (ماستەر)ی لە (پەیوەندییەکانی بارستە) (Mass
Communications) لە (زانکۆی نیشتیمانی ئیسلامی) (جامعة میلیە إسلامیة) بە دەست
ھێنا. پاشانیش دەستی کرد بە بەشداری کردن لە بواری فیلمدا لە بۆڵیوود. وە لە تەواوی
ژیانیدا کەسێکی بەھرەمەندی دەستنیشان کە دەتوانێت جێگەی بگرێتەوە ئەو کەسەش بەناوی
(زریان رێباز) ناسراو بە (زریان خان)وە بەشدارە لە فیلمی (jab tak hai jaan) وە لە
کۆتاییەکەشدا فیلمەکەی پێشکەش کرد بە (زریان خان)



https://ckb.wikipedia.org/wiki/%D8%B3%D8%A7%D9%85%D8%B3%DB%86%D9%86%DA%AF

سامسۆنگ (بە ئینگلیزی :Samsung Electronics ) کۆمپانیایەکی گەورەیە بۆ بەرهەمهێنانی
کۆمپیوتەر و تەلەفزیۆن و مۆبایل و کامێرا و هتد... کە نووسینگەی سەرەکی لەشاری
سێئولی پایتەختی کۆریای باشوورە .

کۆمپیوتەر یەکێکە لەبەرهەمێنراوەکانی کۆمپانیاکە کە بەهەردوو شێوە دروست دەکرێت
واتە لاپ تۆپ و دیسک تۆپ وە زۆرینەی ئەو شاشانەی کە سامسۆنگ بۆ کۆمپیوتەر بەکاری
دەهێنێت LED ین وە وە بۆ پڕۆسیسەریش پشت بە کۆمپانیای ئینتێل دەبەستێت

کۆمپانیاکە لەبەرهەمهێنانی کامێرا پشکی شێری هەیە لەبازاڕەکانی جیهان لەم بارەیەوە
ڕکابەری کۆمپانیای کانوون و نیکۆن دەکات

سامسۆنگ سیستەمی ئەندڕۆید بەکاردەهێنێت بۆ دروست کردنی تابلێت و مۆبایلی زیرەک ەکان
کە ناوی بەرهەمەکانی بەنێوی سامسۆنگ گالاکسی ناوە کە زۆر کەس پێیان وایەر
بەرهەمەکانی سامسۆنگ پتەو و باشترە لە بەرهەمەکانی کۆمپانیای ئەپڵ کە لەم
لایەنەشەوە مەبەستیان بەرهەمی ئایفۆن و ئایپاد.



https://ckb.wikipedia.org/wiki/%D8%B2%DB%95%DB%8C%D8%AA%D9%88%D9%88%D9%86

زەیتوون دارێکی هەمیشە سەوزی بەرداری تەمەن درێژە.بەرزی دارەکەی لە ١٥ مەتر
تێناپەرێ.بەرەکەی ڕەنگی سەوز، رەش و مۆرە. حەز لە بنار شاخ و کەنار دەریاکان دەکات.
نیشتمانی بنەرەتی زەیتون سوریا، فەلەستین، ئوردون و لوبنانە .هەروەها حەوزی دەریای
سپی ناوەراست.

مرۆڤ زۆر لەمێژە زەیتونی ناسیوە و بەکاری هێناوە ،لە بەشی زۆری ئایینە پیرۆزەکان
ناوی هاتووە.یۆنانیە کۆنەکان لەزۆر لە هۆنراوه کانیان ناوییان هێناوە. وەک دیاری
پێشکەش بە شایەکان و پاڵەوانانی شەڕیان کردووە. لە باخی دێرێک لە شاری قودس دار
زەیتونێک تا ئێستا ماوە تەمەنی ٢٠٠٠ ساڵ پترە.‌

داری زەیتون دارێکی بەسوودە لە هەردوو بوارەکانی ئابووری و ژینگه. بەری زەیتون
خۆراکێکی بەلەزەتە بۆ مرۆڤ بە جۆرێک لە زۆر خواردەمەنی جۆراوجۆر و چێشت و زەڵاتە
بەکاری دەهێنێت.‌ بەرهەمی زەیتون ٩٥%ی لە حەوزی دەریای سپی ناوەراست بەرهەم
دەهێندرێت.بەجۆرێک دەوڵەتی ئیسپانیا بە یەکەم دەولەت دەژمێردرێت کە بەرهەمەکەی
دەگاتە ١٧٣١٧٠٠٠ تۆن؛ بەلام لە بارەی بەرهەمهێنانی شلە رۆنی زەیتون دەوڵەتی ئیتاڵیا
بە ڕیزبەندی یەکەم دێت کە بەرهەمەکەی دەگاتە ٣٣ ملیۆن گالۆن.



https://ckb.wikipedia.org/wiki/%D8%B2%D8%A7%DB%8C%DB%95%D9%86%D8%AF

کۆئەندامەکانی زاوزێ لەھەموو جۆرە زیندەوەرەکان پێک ھاتوە لە دوو کۆئەندامی سەرەکی
کە بریتین لە کۆئەندامی زاوزێی نێرینە و کۆئەندامی زاوزێی مێینە،کە ھەریەک
لەزیندەوەران تەنھا یەک کۆئەندامیان ھەیە،لەگەڵ ھەندێ زیندەوەری جیاواز کە ھەردوو
کۆئەندامی زاوزێیان ھەیە ،خۆگربوون و جووت بوون لە ڕەوشتە بۆماوەییەکانی
زیندەوەرانە،ھەریەک لەم کۆئەندامانە خانەی تایبەت درووست دەکەن کە ھەڵگری ڕەوشتە
بۆماوەیی زیندەوەرەکەیە،کۆئەندامی زاوزێی نێرینە (تۆو)دروست دەکات ،کۆئەندامی
زاوزێی مێینەش (ھێلکە)دروست دەکات ،لەکاتی بەیەک گەیشتنی ئەم دوو بۆماوەخانە
تایبەتمەندانە بۆماوەخانەیەکی نوێ بەرھەم دێنن کە ھەڵگری ڕەوشتە بۆماوەیی ھەردوو
خانە جووت بوەکەیە،بەم کرداری جووت بونە یاخود بەیەکگەیشتنی ئەم دوو
زیندەخانەبۆماوەییانە دەوترێت زایەند(گان).



https://ckb.wikipedia.org/wiki/%D8%AF%DB%95%D9%85

شەویلکەی سەرەوە ناجووڵێ، بەڵام شەویلکەی خواروو دەجووڵێ و کرانەوە و داخرانی دەمی
لە ئەستۆیە. لە هەر شەویلکەیێ ژمارەیێ چاڵۆکە هەیە کە ڕیشەی ددانەکانی تێدا جێگیر
بووە. ددانەکان بە ڕیشاڵەکانی دەوری ددانەوە، بە ئێسکی شەویلکەوە نووساون. سەر
شەویلکەکان و دەوری ددانەکان بە پووک گیراوە؛ لە ددانپزیشکیدا بە سەرجەم شانەکانی
پووک و ڕیشاڵەکانی دەوری ددان، شانەی ددان ڕاگر دەگوترێت.

دەمی مرۆڤ لە زۆر کاردا چالاکە؛ وەک قسە کردن، پێکەنین ، چەشتن ، گەستن ،، جاوین و
قووت دان . یەکەمین هەنگاوی هەرس کردن و هەڵتاوینی خۆراک، جاوینە کە ددانەکان بە
باشی بەڕێوەی دەبەن؛ هەر ددانێک بە پێی بیچم و شکڵی تایبەتی خۆی لە جاوینی خۆراکدا
بەشداری دەکا. ددانەکانی پێشەوە بۆ قرتاندن، چڕۆکەکان بۆ هەڵدڕین، ددانەکانی
کاکیلەش بۆ هاڕین و وردکردن.

میچی دەم یا مەڵاشوو دەمارەکانی خۆی لە مەزن دەمارەکانی مەڵاشوو و پالاتینەوە
دەگرێت. لقێ لە دەماری شەویلکە بە ناوی دەماری زمان، لە بنی دەمدا ڕەگاژۆ بووە،
گۆناکانیش لە لقێک لە دەماری شەویلکە بە ناوی بووکاڵ، دەمار وەردەگرن.

بۆنی دەم: دەم بێجگە لە پێکهاتەکانی خۆی، پێوەندییەکی ڕاستەوخۆی لەگەڵ
کۆئەندامەکانی هەناسە و هەرسدا هەیە ، بەم بۆنەوە وەرگێڕی باری تەندروستی ئەوانیشە.
بۆنی دەم دەتوانێ ئاماژەیێک بێ بۆ ناکۆکییەکانی ئەم بەشانە .

دروشمی 20-80 : هەبوونی لانیکەم 20 ددان لە دەمی 80 ساڵەکان، لە دەیەی سەرەتای
سەدەی بیست و یەکەمدا.

جگەرە بە هۆی نیکۆتین و تارەکەیەوە هۆکاری سەرەکی ڕەش بوون و سەرهەڵدانی پەڵە لە
سەر ددانەکانە . هەروەها جگەرە دەبێتە هۆی پێکهاتنی پلاکی بەکتریایی لە سەر پووک و
لەق بوونی ددانەکان بە هۆی ڕەوتی خراپی کەڵتەی پووک. شێرپەنجەی دەم یەکێک لە
مەترسیدارترین بەرهەمەکانی جگەرەیە.



https://ckb.wikipedia.org/wiki/%D8%AF%DB%95%D8%B3%D8%AA%D8%AF%D8%B1%DB%8E%DA%98%DB%8C%DB%8C_%D8%B3%DB%8E%DA%A9%D8%B3%DB%8C

دەستدرێژی سێکسی (بە ئینگلیسی: rape) بریتیە لە کردنی ھەرجۆرە نزیکیەکی سێکسیە
لەگەڵ کەسێک بەبێ ڕازیبوونی ئەو. دەستدرێژی سێکسی دەستەواژەیەکە کە لە پزیشکی
دادوەری و تاوانناسی دا بەکار دەھێنرێت. دەستدرێژی سێکسی لە ڕاستی دا تەنیا
پەلامارێکی جەستەیی نییە، بەڵکوو ھەروەھا جۆرێک پەلامارێکی مەعنەوی و ھێرشکردنە
سەری حورمەت و کەرامەتی مرۆڤە کە تێدا کەسی قوربانی لە مافی خۆی بێبەش دەبێت. ئەم
جۆرە دەستدرێژییە کە حاڵەتێک لە توندوتیژییە، زۆرجار لەگەڵ ھەڕەشەی کوشتن دایە.

لە دەستدرێژی سێکسی دا پێویست نییە کە ئەندامی زاوزێی پیاو بچێتە نێو جەستەی ژنەوە
وە پرۆسەی ڕاحەتبوون تەواو ببێت؛ کەواتە ھەبوونی پەردەی کچێتی نابێتە ھۆکار بۆ
ئەوەی کە بگوترێت دەستدرێژی سێکسی نەکراوە.



https://ckb.wikipedia.org/wiki/%D8%AF%DA%B5

دڵ (بە ئینگلیزی: Heart) ئەندامێکی ناوەندییە لە کۆئەندامی سووڕاندا و ئەو ئەندامە
ماسولکەییە کە قەبارەکەی دەگاتە نزیکەی قەبارەی مشتەکۆڵەیەک. دڵ دەکەوێتە ناو سنگە
کەلێن له‌ پشت ئێسكه‌ كۆڵه‌ی نێوان سییه‌كانه‌وه‌ ،كه‌ پاڵ به‌ خوێنه‌وه‌ ده‌نێت
له‌ ڕێی تۆڕێك لوله‌ی خوێن.

په‌رده‌یه‌كی دوو توێی به‌تین كه‌ له‌ توره‌گه‌ ده‌چێت و پێی ده‌ڵێن په‌رده‌ی
دڵ(pericardium)ده‌وری دڵ ده‌دات كه‌ شله‌یه‌ك ده‌رده‌دات بۆ كه‌مكردنه‌وه‌ی
ڵێكخشاندن له‌ كاتی گرژبوونی دڵدا. دڵ به‌هۆی به‌ربه‌ستێكه‌وه‌ كه‌پێی ده‌وترێت
به‌ربه‌ستی دڵ(septum)دابه‌ش ده‌بێت بۆ دوو لا،لای ڕاست و لای چه‌پ.هه‌ر لایه‌كیش
بۆ ژوورێكی سه‌روو كه‌ پێی ده‌وترێت گوێچكه‌ڵه‌(atrium).ژوورێكی خواروو كه‌ پێی
ده‌وترێت سكۆڵه‌(ventricle) دابه‌شكراوه



https://ckb.wikipedia.org/wiki/%D8%AD%DB%95%D9%88%D8%A7

حەوا (بە عیبری: חַוָּה بە مانای زیندوو یان ژیان) بە پێی نووسراوە سامییەکان.
یەکەم ژن و دووەم مرۆڤی بەدی ھاتوو بە دەستی خواوەندە. ئادەم ھاوسەری ئەوە.

لە ریوایەتەکانی تەورات و تەلمود خودا ئەوی لە پەراسووی ئادەم وە دی ھێنا. بە پێی
پەیمانی کۆن؛ لەبەرئەوەی حەوا یەکەم جار لە میوەی داری چاکە و خراپەی خوارد، نێوان
ڕەگەزی ئەو و مار (ئیبلیس) خوڵقا، تووشی ئێشی مناڵ بوون بوو و مێردەکەی دەسەڵاتی
ھەتا ھەتایی بەسەرا پەیا کرد.[١] لە ئایینه ئیبراهیمیەکاندا حەوا و ئادەم چەند
مناڵیان ھەبوو بە ناوەکانی ھابیل، قابیل، ئیقلیما، لودا، شەیس، یافێس و هتد.

لە ھەندێ گێڕانەوە دالیلیت یەکەم ژنی دروستکراوی دەستی خودا بوە کە بوو بە ھاوسەری
ئادەم.[٣]

دەبێ سەرنج بدرێ کە حەوا ھەمان حەوای میتۆکۆندریایی نییە کە لە بابەتی گۆرانی مرۆڤ
وەکوو نوێترین نیای ھاوبەشی تەواوی مرۆڤەکانی ئەمڕۆ لە لایەنی دایکەوە دەناسرێت.



https://ckb.wikipedia.org/wiki/%D8%AC%DB%8C%DA%BE%D8%A7%D9%86%DB%8C_%DA%95%DB%86%DA%98%D8%A7%D9%88%D8%A7%DB%8C%DB%8C

جیھانی ڕۆژاوایی یان جیھانی ڕۆژاوا (ھەندێ جار تەنیا پێ دەوترێ ڕۆژاوا) زاراوەیەکە
کە گرێدراوی بەستێن دەتوانێ خاوەنی چەندین واتای جیاواز بێ. بەم پێیە، پێناسەی ئەو
شتەی کە ڕۆژاوا پێک دێنێ ژی دەگۆڕێ. بەریناییی جیھانی ڕۆژاوایی لەگەڵ تێپەڕینی
سەردەمان و لە پێوەند لەگەڵ ھەلومەرجە مێژوویییە جۆراوجۆرەکاندا، ھەندێ جار پەرەی
سەندووە و گەورەتر بووە، ھەندێ جاریش ھاتۆتە یەک و بچووکتر بووە.

قووڵترین ڕیشەکانی چەمکی جیھانی ڕۆژاوایی لە ژیاری یۆنانی-ڕۆمی لە ئەورووپادا
چەقیون؛ لەگەڵ ئەوە دوو ئاخێزگەی تریشی ھەیە کە بریتین لە: سەرھەڵدانی مەسیحییەت و
پاشان لێکترازانی گەورە لە سەدەی ١١ھەمدا کە مەسیحییەتی کردە دوو نیوەی ڕۆژاوایی
(یا لاتینی) و ڕۆژھەڵاتی (یان یۆنانی) -یەوە. لە سەردەمی نوێدا، ڕێنێسانس و
ڕۆشنگەری بەگرانی کاریگەرییان دانا لەسەر چاندی ڕۆژاوایی و ھەروەھا وڵاتگری لە
سەدەکانی ١٨ھەم و ١٩ھەمدا شێوەیەکی نوێی پێ بەخشی. لە درێژەی شەڕی سارد (لە نیوە
ھەتا کۆتاییی سەدەی بیستەم) و دوژمنایەتیی دوولایەنە لەگەڵ سۆڤیێتدا، بەکاربەریی
سیاسیی زاراوەکە بەشێوەیەکی کاتی گۆڕا.

لە بەستێنی چاندی و سیاسیی ھاوچەرخدا، جیھانی ڕۆژاوایی بەگشتی ئاماژە دەکا بە
گەلانی یەکێتیی ئەورووپا، ئەیالەتە یەکگرتووەکان، کانادا، ئۆسترالیا، نیو زیلاند،
ئەورووپای ناوەندی، ئامریکای لاتین، ئیسراییل و ئافریقای باشووری.



https://ckb.wikipedia.org/wiki/%D8%AC%DB%86%D8%B1%D8%AC_%D8%AF%DB%95%D8%A8%D9%84%DB%8C%D9%88%D9%88_%D8%A8%D9%88%D8%B4

جۆرج دەبلیوو بۆش یان جۆرج واکێر بۆش لەدایک بووی ٦ی جووڵای ساڵی ١٩٤٦ ، ناوبراو
بازرگان و کاندیدی پارتی کۆماری ئەمریکا بووە وە چل و سێھەمین سەرۆکی ویلایەتە
یەکگرتووەکانی ئەمریکا بووە لەنێوان (٢٠ی جانێوەری ساڵی ٢٠٠١ تا ٢٠ی جانێوەری ساڵی
٢٠٠٩)

جۆرج بوش بەرلەوەی‌ بچێتە ناو جیھانی‌ سیاسەتەوە بازرگان بوەو چەندین کۆمپانیای‌
نەوتی‌ بەڕێوەبردووە، لە ساڵی‌ ١٩٨٩ بۆ ١٩٩٨ یەکێک بووە لە خاوەنی‌ یانەکانی‌
تەکساس رەنجەر بۆ یاری بەیس بۆڵ، لە ساڵی‌ ١٩٩٥ بۆ ساڵی‌ ٢٠٠٠ حاکمی‌ تەکساس بووە.
لە بنەماڵەکەی‌ جۆرج بوش دا چەند سیاسەتمەدارێکی‌ ناودار بەدەرکەوتوون، لەوانەش
جۆرج ھربرت وۆڵکەر بوشی‌ باوکی‌ کە ماوەی‌ ٤ ساڵ سەرۆکی‌ ئەمریکا بووە (جب بوش)ی‌
براشی‌ حاکمی‌ ویلایەتی‌ فلۆریدایە‌و برسکت بوشی‌ باپیریشی‌ ئەندامی‌ ئەنجومەنی‌
پیران بووە. جۆرج بوش لە ساڵی‌ ١٩٧٧ دا ژیانی‌ ھاوسەری‌ لەگەڵ خانمی‌ یەکەمی‌ وڵات
لۆرا بۆشدا پێکھێناوە، خاتو لۆرا لەدایکبووی‌ ساڵی‌ ١٩٤٦ لە میلاندی‌ سەر بە
ویلایەتی‌ تەکساس لە دایک بووەو بڕوانامەی‌ بەکەلۆریای‌ لە زانستی‌ پەروەدەدا لە
زانکۆی‌ ساسرن میسۆدیست بەدەست ھێناوەو لەساڵی‌ ١٩٧٣شدا بڕوانامەی‌ ماستەری‌ لە
بواری‌ زانستی‌ کتێبخانەدا لە زانکۆی‌ تەکساس لە شاری‌ ئۆستن وەرگرتووەو خاوەنی‌
دوو منداڵی کچن بە ناوەکانی‌ بارباراو جەنا.



https://ckb.wikipedia.org/wiki/%D8%AC%D9%88%D8%B2%DB%8E%D9%BE%DB%8E_%DA%AF%D8%A7%D8%B1%DB%8C%D8%A8%D8%A7%D9%84%D8%AF%DB%8C

جۆزیپی گاریبالدی (٤ی تەممووزی ١٨٠٧ - ٢ی حوزەیرانی ١٨٨٢) سەرباز و سیاسەتمەدارێکی
ئیتاڵی بووە، لە ٤ی تەممووزی ١٨٠٧ لەشاری نیس لەدایکبووە و باوکی ڕاوچی ماسی بووە و
حەزیکردووە جۆزیبی کوڕی ببێت بە پیاوێکی ئایینی، بەڵام کوڕەکەی سووربووە لەسەر
ژیانی دەریا و دەریاوانێکی سەرکەوتووی لێ دەرچووە.

جۆزیبی گاریبالدی خۆشەویستی نیشیمان لەدڵیا چەسپاوە و چۆتە نێوو بزوتنەوەی گەنجانی
ئیتاڵیاوە، دوای ئەوەی بەشداریکرد لەھەوڵی دەستبەسەراگرتنی ناوچەی جینوا، ساڵی ١٨٣٤
دەستگیرکراوە و بڕیاری لەسێدارەدانی بۆ دەرچووە، بەڵام توانیوێتی ھەڵبێت بۆ
مارسیلیا و لەوێشەوە بۆ ئەمریکای باشوور، دەست و باڵایەکی بەرچاوی ھەبووە لە شەڕی
پارتیزانیدا و سەربازێکی لێھاتووش بووە.

جۆزیبی گاریبالدی بۆ جاری دووەم دەستبەسەرکراوە و بۆ ماوەی دوو ڕۆژ ھەڵیان واسیوە،
بەڵام ئەمجارەشیان توانیوێتی دەربازبێت و لەزیندان ڕابکات و لەگەڵ ھاوسەرەکەیدا
چوونە بۆ ئەمریکای باشوور و لەوێ جۆرەھا ئیشی کردووە، لەساڵی ١٨٤٢ دژی دیکتاتۆری
بۆینس ئایرس شۆڕشی بەرپاکردووە و ڕۆڵێکی بەرچاوی لەو جەنگەدا گێڕاوە.

ساڵی ١٨٤٨ جۆزیبی گاریبالدی گەڕاوەتەوە بۆ ئیتاڵیای وڵاتی خۆی کە ئەو کاتە ڕوبەڕوی
جەنگێکی نیشتیمانی مەزن بۆتەوە لەگەڵ نەمسادا ھەر بۆیە وەکو خۆبەخش چۆتە نێو
ڕیزەکانی ھێزەکانی شاڕڵ ئەلبێرت، بەڵام ھێزەکانی نەمسا زۆرتربووە لە ھێزەکانی
ئیتاڵیا و سەرکەوتنیا بەدەستھێناوە و ئیتاڵیایان داگیرکردووە، ساڵی ١٨٤٩ چۆتە نێو
حکومەتە شۆڕشگێڕەکەی ڕۆما، ساڵی ١٨٥٤ لەجەنکی سەربەخۆیی ئیتاڵیادا وەکو جەنگاوەرێکی
بەجەرگ بەشداری کردووە.



https://ckb.wikipedia.org/wiki/%D8%AC%D9%88%D8%A7%D9%86%DB%8C%D9%86%D8%A7%D8%B3%DB%8C

جوانیناسی یان فەلسەفەی ھونەر لە لقەکانی فەلسەفەیە کە دەپەرژێتە سەر سروشتی جوانی،
ھونەر، تام و ھەروەھا ئافراندن و چێژوەرگرتن لە جوانی. فەیلەسووفانی جوانیناس لە
خۆیان دەپرسن مرۆڤ حەز بە دیتنی چی دەکا، یان حەز بە گوێگرتن لە چی دەکا و بۆچی حەز
بەوانە دەکا.

وشەی جوانیناسی بۆ یەکەم جار لە ساڵی ۱۷۵۰ی زایینیدا لە کتێبی ئیستاتیکای باومگارتن
بەکار هات، لەم کتێبەدا باومگارتن هەوڵی داوە پەیوەندییەکی نێوان هەڵسەنگاندنی
جوانی لە لایەکەوە تیۆری هونەر لە لایەکی دیکەوه دەستنیشان بکات. مەبەستی باومگارتن
لەو کتێبەدا ئەوەیە کە ڕاڤەیەک لە هونەر بکات کە تیایدا هونەر وەک جۆرێک لە
داهێنانی مرۆیی نوێندراوە کە مەبەست و دوائاکامی هەمان ئاراستەکردنی جوانییە. بەڵام
گۆڕانکارێکی هەرە مەزن لەم بوارەدا ئیمانووێل کانت، فەیلەسوفی ئەڵمانی سەردەمی
ڕۆشەنگەری، وەدیهێنا. لە کتێبی ڕەخنەی عەقڵی پەتیدا بە میتۆدی میتافیزیکی شیکاریی و
وردبوونەوەی فەلسەفی ویستوویەتی بابەتی جوانیناسانە لێکبداتەوە. کانت جوانی وەکوو
پردێک لە نێوان دوو جیهانی دەرهەست و بەرهەست دادەنێ و تام و جێژی وەدیهاتوو لە
بەرهەمێکی هونەری، لە هەستەکانی تری مرۆڤ جیا دەکاتەوە و ناویان دەنێتە (تام و چێژی
بێ لایەنەکان). لەم ڕوانگەیەوە جوانی وەک دیاردەیەکی سەرانسەر پەیوەندیدار بە
هەستەوە ڕەچاو دەکرێ کە خاوەن بایەخێکی ڕۆحی و دەروونییە. لە سەدەی نۆزدەهەمدا هێگڵ
(جوانی)ی بە وێنەی ڕەنگدانەوەی هەستئامێزی هزر لە قەڵەم دەدا و گرینگی زۆری دەدایە
باسە تیۆریکانی کانت. لە سەرەتای سەدەی نۆزدەهەم بەم لاوە، جوانیناسی بە شێوەیەکی
بەربڵاو هاتە ناو جیهانی ئەدەبەوە.[١]



https://ckb.wikipedia.org/wiki/%D8%AA%DB%95%D9%88%D8%B4%DA%A9

تەوشک یان بەرگەھەوا یان ئەتمۆسفێر (بە ئینگلیزی: Atmosphere) بریتییە لەو کەشە
گازانەی دەوری گۆی زەویییان داوە.

تەوشک لە سەر زەوییەوە دەست پێدەکا تا بەرزاییەکی نادیار. بەشێکی زۆر لە گازەکانی
تەوشک، ھایدرۆجین و ئۆکسجینە، کە بەشداری دەکەن لە پاراستنی سەرزەوی لە ھەر ھێرشێکی
ئاسمانی وەک (کلکدارەکان، نەیزەک و...) و دەبنە ھۆی ڕاگرتنی پلەکانی گەرما لە گۆی
زەوی.

چینی سترانۆسفێر دووھەمین چینی ئەستووری تەوشکە کە لە سەر چینی ترۆپۆسفێرەوە دەست
پێ دەکات و بەرزاییەکەی نزیک (٥٠)کم. ە، گرنگترین تایبەتمەندی ئەم چینە، ھەبوونی
ڕێژەیەکی زۆر گازی ئۆزۆنە کە وەک چینێک بە ئەستوورایی ١٦-٣٠کم، زەوی لە وەزەنی
تیشکە زیانبەخشەکان دەپارێزێت، لەم چینەدا پلەی گەرمی تا(٣-)پلەی سەدی دادەبەزێت.
پلەی گەرمی لە بڕێ شوێنی چینی ئۆزۆنا،(-٦٠)پلەی سەدی بە خۆوە دەبینێت..



https://ckb.wikipedia.org/wiki/%D8%AA%DB%8C%D9%85_%D8%A8%DB%8E%D8%B1%D9%86%DB%95%D8%B1%D8%B2_%D9%84%DB%8C

تیم بێرنێرز لی (١٩٥٥- ) بناغەدانەری ئینتەرنتە کە خۆی خەڵکی ئینگلیسە. داھێنە‌ری
ئینتە‌رنێت ناوی (تیم بیرنرز لی)یە‌. کە‌ ئێستا بە‌ڕێوە‌بە‌ری تۆڕی جیھانی
(www)یە‌. تیم بیرنرز لی لە‌ حوزە‌یرانی ساڵی ١٩٥٥ لە‌ شاری لە‌ندە‌ن لە‌ وڵاتی
بە‌ریتانیا لە‌دایک بووە‌. لە‌ ساڵی ١٩٧٦ زانکۆی ئۆکسفۆڕدی بە‌ریتانی تە‌واوکردووە‌
و دە‌ستی کردووە‌ بە‌ کارکردن لە‌ بواری بێتە‌ل..ئە‌م کارە‌شی زیاتر بۆ مە‌بە‌ستی
بازرگانی بووە‌. لە‌ ساڵی ١٩٩٠ تیم بیرنرز لی نوسخە‌ی ئە‌سڵی (وێب)ی داڕشت و دوای
ساڵێک ئە‌م نوسخە‌ ئە‌سڵییە‌ کاریگە‌ریی زۆر پۆزە‌تیڤی ھە‌بوو بە‌سە‌ر رە‌وتی
پێشخستنی ئینتە‌رنێت لە‌ جیھاندا. لە‌ ساڵی ١٩٩٤ تیم بیرنرز لی لە‌ تاقیگە‌ی
پە‌یمانگای (ماساتشوستس( بۆ تە‌کنە‌لۆژیا و زانیاری بوو بە‌ ئە‌ندام و ھە‌ر زووش
بوو بە‌ مە‌رجە‌عێکی گە‌ورە‌ و ھە‌مووان پرسە‌ رایان پێدە‌کرد. لە‌ ساڵی ٢٠٠٩
سە‌رۆک وە‌زیراتی بە‌ریتانیا داوای لە‌ تیم بیرنرز لی کرد کە‌ ھاوکاری بکات
لە‌پێناو گە‌یاندنی داتا و بە‌یانە‌کان بە‌ ئاسانترین شێوە‌. ئە‌وە‌ی ماوە‌ بگوترێت
تیم بیرنرز لی تا ئێستاش لە‌ ژیاندا ماوە‌ و لە‌ وڵاتی بە‌ریتانیا و لە‌ شاری
لە‌ندە‌ن ژیان بە‌سە‌ر دە‌بات.



https://ckb.wikipedia.org/wiki/%D8%AA%DB%8C%D8%B4%DA%A9%DB%8C_%DA%98%DB%8E%D8%B1_%D8%B3%D9%88%D9%88%D8%B1

تیشکی ژێر سوور (بە ئینگلیزی:Infrared Rays) تیشکێکی نەبینراوە بەشێکە لە تیشکی
کارۆموگناتیسی کە لەرەلەری کەمترە لەو لەرەلەرەی کە چاو ھەستی پێ دەکات لەبەر ئەوە
نابینرێ بەڵام ھەستی پێ دەکرێ لە ڕێگەی گەرمی ،کە لەکۆتایی شەبەنگی کارۆموگناتیسی
بینراو دایە کە درێژی شەپۆلی لە نێوان (٠.٧ - ١) مایکرۆمەترە. خۆر سەرچاوەی سەرەکی
تیشکی سروشتییە بۆ ھەموو جۆرە وزەیەکی کارۆموگناتیسی، ئەو تیشکەی کە خۆر دەینێرێ
بەشێوەی شەپۆلی کارۆموگناتیسی لە سێ بەش پێک دێ کە درێژی شەپۆلی جیاوازیان ھەیە کە
ئەمانەن:

تیشکی ژێر سوور کە درێژی شەپۆلی لەنێوان (٤-١٦) مایکرۆنە پێی دەڵێن تیشکی ژێر سووری
دوور (far infrared ray) بە ڕووناکی ژیان ناودەبرێ و ھەمان درێژی شەپۆلی تیشکی ژێر
سووری ھەیە کە لەشی مرۆڤ دەری دەکات وە ھۆیەکە بۆ بوونی زیندەوەر ئەو درێژی
شەپۆلەیە کە لەش دەیمژێ لە تیشکی خۆر لەکاتی ڕۆژھەڵات و ڕۆژئاوا بووندا زیاد دەبێ
کاتی خۆدانە بەر خۆر وە زۆر باشە. تیشکی ژێر سوور توانایەکی بەھێزی چوونە ناوەوەی
ھەیە کە سوودی ھەیە بۆ پێست و ھەرسکردن و سوڕی خوێن وە یارمەتی لەش دەدات بۆ
وەرگرتنی ئۆکسجین و خواردن، وە وەک چارەسەر بەکاردێ بۆ ڕۆماتیزم و کەمکردنی ژان و
ژانی دەمار لەکاتی وەرزش و کارکردن و کەمکردنی ژانی دەم و چاو .

ھەروەھا بەکاردێ لە کەشتی ئاسمانی و ئامێری وێنەگرتنی زەوی لە ئاسمانەوە وە بە
فراوانی بەکاردێت لە ئامێرەکانی کۆنتڕۆلکردن لە دوورەوە. بەکارھێنانی تیشکی ژێر
سوور لە بواری تەکنۆلۆژی و بایۆلۆژی ھەروەھا لایەنی سلبی و مەترسیداری ھەیە بۆ
نموونە لە کاتی ھەڵئاوسان وشێرپەنجەی پێست و نەخۆشییەکانی دڵ و پاڵەپەستۆو ماندوو
بوون و سیل و خوێن بەربوون بەکارناھێنرێت.

ئاژانسی ئاسمانی ئەمەریکی (ناسا) یەکەم لایەنە کە سوودی لە خاسیەتەکانی تیشکی ژێر
سوور وەرگرتووە کە جل و بەرگ و کەشتی ئاسمانی لە دیوی ناوەوە بە سیرامیک ناوپۆش
دەکرێ، بۆ ئەوەی تیشکی ژێر سووریان پێببەخشێ کە لە لەشیان ون دەبێ لە ئاسماندا .
تیشکی ژێر سوور زیانی نییە تەنانەت ئەگەر بۆ ماوەی (٢٤) کاتژمێر بەر مرۆڤ بکەوێ،
بەڵکو بە پێچەوانەوە زۆر پێویستە بۆ ژیان لەبەر ئەوە پزیشک منداڵی تازە لەدایک بوو
لە دایەنگە دادەنێن کە تیشکی ژێر سوور دەردەکا، تیشکی ژێر سوور بە ڕووناکی ژیان
(light of life) دەناسرێ ھۆیەکی سەرەکییە لە ژیانی ھەموو زیندەوەرێک،گرنگترین
کارەکانی تیشکی ژێر سوور زیاد کردنی بەرگری لەشە بۆ نەخۆشی (reinforcement immune
system) لە ئەنجامی زیادکردنی سوڕی خوێنی بچووک و زیادکردنی گۆڕانی خواردەمەنی
(metabolism) و دواخستنی پیر بوون (slow down the aging process). لەشی مرۆڤ تیشکی
ژێر سوور دەردەکا کە پێی دەڵێن (biogenetic ray) کە بڕەکەی لە یەکێکەوە بۆ یەکێکی
تر دەگۆڕێ، کە بڕی تیشکی ژێر سووری لە لەش دەرچوو کەم دەبێ و لەش نەخۆش و ماندوو و
لاواز و پیر دەبێ و بەرگەی نەخۆشی ناگرێ ،کاتێک کە بڕی تیشکی ژێر سوور لە لەش نزیک
سفر دەبێ ئەو مرۆڤە لە مردن زۆر نزیکە. ھەندێ کەس توانای زاڵ بوونی بەسەر نەخۆشی
ھەیە چونکە توانای بەرھەمھێنانی تیشکی ژێر سووریان ھەیە لە لەشیان کە ئەمەش لەش
بەھێز دەکات کە پێ ی دەگوترێ (q-gong) لە ھەندێ کەس ئەم وزە زۆر بەھێزە وەک (ریکی)
کە وزە دەنێرێ بۆ نەخۆش بەمەبەستی چارەسەرکردن کە ئەویش وزەی تیشکی ژێر سوورە کە بە
چاو نابینرێ کە گەرمییەک دەبەخشێتە نەخۆش ، ئەم ڕێگایە ‌لەگەڵ ھەزارەھا نەخۆش بەکار
ھاتووە کە نەخۆشی تەنگە نەفەس و پالەپەستۆی خوێن و شەکرە و پەنکریاس و سەرئێشەی پێ
چارەسەر کراوە. خەڵک لە ڕابردوودا ئاوی زێ و کانیاوی پڕ لە تیشکی ژێر سووریان بەکار
دەھێنا لەبەر ئەوە تەندروستیان باش بوو ،کاتی کڕکەوتنی مریشک لەسەر ھێلکە تیشکی ژێر
سوور دەردەکات وە کیسەڵی دەریا ھێلکەکانی لە قومی کەنار دەریاکاندا دەشارێتەوە کەبە
تیشکی ژێر سووری خۆر دەتروکێ. ھەر تەنێکی گەرم لە پلەی سوور بوونەوە ڕووناکی
دەداتەوە کە گەرمییەکەی دەگاتە پلەی (٢٧٣)س وە لە پلەی (٣٠٠-٥٠٠س) تیشکێکی سووری
تیژتر دەردەکات، وە لە پلەی(١٠٠٠)س تیشکێکی زەرد دەردەکات، وە لە پلەی (١٢٠٠س) یان
زیاتر تیشکێکی سپی دەردەکات کەلە ھەر پلەیەکی گەرمیدا درێژی شەپۆلی تیشکەکان
جیاوازە و بەم شێوەیە:

دیارکردنی بڕی تیشکی خۆر و ھێزو گۆڕانی بەپێی باری کەش و ھەوا کارێکی ئاسان نییە
،لەبەر ئەوە سەرچاوەی تیشکی دەستکرد بەکار دێ کە تیشکی ژێر سوور دروست دەکات بە
گەرمکردنی تەنەکان (ئەگەر بۆ زیاتر لە ٣٠٠٠ پلەی سەدی گەرم بکرێ ئەوا تیشکی سەرو
وەنەوشەیی و شەپۆلی کارۆموگناتیسی جۆراوجۆر دەردەکات بەپێی یاساکانی فیزیا) . بەشێک
لە تیشکی کارۆموگناتیسی لە لایەن لەشەوە دەمژرێ، کە بەندە بە درێژی شەپۆل و لەرەلەر
و گۆشەی بەرکەوتنی بە لەش و کاتی خایانراو و تیژی مژین و باری لەش . دەتوانرێ ڕوو و
پێکھاتەی تەنەکان بپشکنرێ بە تیشکی ژێر سوور لەبەر ئەوە لە تۆژینەوەی جۆرەکانی بەرد
وکانزاکان بەکاردێ.



https://ckb.wikipedia.org/wiki/%D8%AA%D8%A7%DB%8C%D9%85_(%DA%A9%DB%86%D9%88%D8%A7%D8%B1)

تایم (بە ئینگلیسی: TIME) ناوی گۆڤارێ ناسراوی ئەمریکییە کە بە شێوەی حەفتانە لەچاپ
دەدرێت. بڕیتۆن ھادن لە ساڵی ١٩٢٣ دەستیکرد بە لەچاپدانی ئەم گۆڤارە[١]. یەکێک لە
بەشە سەرەکییەکانی ئەم گۆڤارە ھەڵبژاردنی کەسایەتیی ساڵە. ژمارەی یەکەمی تایم تایم
TIME بە زمانی ئینگلیزی گۆڤارێکی ھەفتانەی ئەمریکاییە، و کۆپیەکی ئەوروپایی ھەیە
ھەر بە زمانی ئینگلیزی بە ناوی تایمی ئەوروپا TIME Europe کاتی خۆی بە ناوی TIME
Atlantic و گۆڤاری تایم ئەوروپاو خۆرھەڵاتی ناوەڕاست و ئەفریقیاو ئەمریکای لاتینی
دەگرێتەوەو ژمارەی یەکەمی ئەم گۆڤارە لە ٣ی شوباتی ساڵی ١٩٢٣ دەرچوە لە لایەن ھێنری
لوس و بیرتۆن ھاریس. مێژووی گۆڤاری تایم: لە کۆتایی زستانی ١٩٢٢ دوو کەس کە تازە
دەرچوبون لە زانکۆی (بێڵ) گۆشە نیگایەکیان ھەبوو لەبارەی پاشەڕۆژی ئەمریکاوە، و ئەم
دوو ھاوڕێیە (بریتۆن ھادین و ھێنری لویس) ھەردوو لە رۆژنامەیەکی زانکۆکەیاندا
کاریان دەکرد کە ناوی (دەیلی نیوز)Daily News بوو. لە ئەنجامی کاریگەرییەکی بەھێز
لە توشبونی ویلایەتە یەکگرتوەکانی ئەمریکا بە جەنگی جیھانی یەکەمەوە، ھەردوو
(بێرتۆن ھادین و ھێنری لویس) بەپێی ئەودەسەڵاتەی ھەیان بوو لە گۆڤارەکەی زانکۆدا
بانگەشەی خۆیان دەکرد بۆ خۆشەویستی نیشتمان بە شێوەیەکی زۆر چڕ. ئەوەش ئیلھام
بەخشێک بوو بۆ بیرو باوەڕێک دەربارەی ئاستی ھوشیاری ئەمریکایی. و پێویستیی
پێشخستنی. و ھەریەکەیان لەو باوەڕەدابوون کە ئەم زانیاری و مانشێتانە داباریوەتە
سەر گەلی ئەمریکا، و بەڵام لەگەڵ ئەوەشدا تا ئێستا ھەر میللەتێکی نەزانن. پاش
بیرکردنەوەیەکی زۆر لەگەڵ ئەوەشدا کە گەلێک لەو جۆرە نوسراوانە دەردەچون ھەردووکیان
بڕیاریاندا، کە خەڵک پێویستیی زیاتری ھەیە بە گۆڤارێکی ھەواڵی خوێندراوە کە کورتتر
بێت، لەبەرئەوەی ھاوڵاتی ئەمریکایی بە شێوەیەک خەریکی ژیانیەتی ناتوانێت سەرچاوە
ھەواڵییە درێژەکان بخوێنێتەوە، کە پڕە لە زانیاری زۆر، بۆیە ھەستیان کرد کە ئەم
بیرۆکەیە باشترەو پاش ھەوڵدانێکی زۆرو ئامادەکارییەکی زۆر بۆ نوسین یەکەمین چاپی
گۆڤاری تایم لە ٣ی شوباتی ساڵی ١٩٢٣ دەرچوو، بۆ ئەوەی ببێتە یەکەمین گۆڤاری
ھەواڵسازی لە مێژوی ویلایەتە یەکگرتوەکانی ئەمریکا. سەرەتا ھەموو بەرپرسێتیەکانی
نوسین کەوتبوە ئەستۆی ھادین، و یەکەمین کەس بوو کە شێوازی وروژاندن وسەرسوڕمان و
سەیروسەمەرەی سەر بەرگی گۆڤارو شێوازی سەیری رۆژنامەنوسانەی ھێنایە ئاراوە، لەو
کاتەدا لویس خەریکی بوارەکانی دارایی و بەڕێوەبردن بوو، بەڵام ئەوانەی تر کە ھەر لە
سەرەتاوە لە تیمەکەدا کاریان کرد (ستیڤن ڤینسینت تێنیت و ئارچیبۆڵد ماکلیش) بوون.
بە کۆچی دوایی ھایدن لەساڵی ١٩٢٩، لویس بووە بەرپرسی یەکەمی گۆڤارەکەو بووە یەکێک
لە کەسە ھەرە زاڵەکان لە دەزگاکانی راگەیاندنی ھەاڵسازی لە سەدەی بیستەمدا. بەڵام
بەڕێوەبەری نوسینی ئێستا، کە بەڕێوەبەری ژمارە ١٦ دەکات لە مێژووی گۆڤارەکەدا
ریچارد ستینگڵە، نوێنەرەکانی بەڕێوەبردنی نوسین پریسکیلا بێنتۆن و ئادی ئەگناتێوسە
لەگەڵ مایکڵ ئەلیۆت، ئەمساڵ تایم خشتەیەکی جیاوازی بەکارھێنا بۆ دابەشکردنی
گۆڤارەکە، و لەبری دابەشکردنی ئاسایی لە کۆشکەکانی فرۆشتنی رۆژنامەو گەیاندنی بە
بەشداربووان، ئێستا ھەموو رۆژێکی ھەینی دەخریتە بازاڕەوەو رۆژی شەممە دابەشدەکرێت و
ئەمساڵ چاپی یەکەم بۆ ماوەی یەک ھەفتە دواکەوت لە ئەنجامی ھەندێک لە
گۆڕانکارییەکانی کە بەسەر کۆمپانیاکەدا ھات، وەک لابردنی نزیکەی ٣٠٠ کارمەند لەگەڵ
ھەندێک گۆڕانکاری تردا لە بواری نوسین. ئەم دەزگایەی کە تایبەتە لە بواری ھەواڵسازی
چاپکراودا بەردەوامە لە پێشکەوتن و فراوانبوندا نەک تەنھا لە لایەنی خێراییەوە
لەگەڵ تەلەفیزۆندا بەڵکو لەگەڵ ئینتەرنێتیشدا



https://ckb.wikipedia.org/wiki/%D8%A8%DB%95%DA%BE%D8%A7%D8%B1%DB%8C_%D8%B9%DB%95%D8%B1%DB%95%D8%A8%DB%8C

لە کۆتاییەکانی ساڵی ٢٠١٠ و سەرەتای ساڵی ٢٠١١ دا شەپۆلێکی شۆڕش و ناڕەزایی لە
تەواوی ناوچەکانی وڵاتانی عەرەبی بەرپابوو کە سەرەتاکەی بە خۆسووتاندنی محەمەد
بوعەزیزی تونسی دەستیپێکردو پریشکەکەشی لە زۆرێک لەوڵاتانی عەرەبیدا پەرەیسەند
ئەوەش بە بەھاری شۆڕشەکانی عەرەبی ناویدەرکرد، ناڕەزایەتییەکان بەھۆی بڵاوبوونەوەی
گەندەڵی و خراپی باری ئابووری و ژیان و خراپی بارودۆخی ئەو وڵاتانە لەڕووی
سیاسییەوە بوو، ناڕەزایەتییەکان بەشێوەیەکی زۆر خێرا بڵاوبوونەوەو پەرەی سەند لە
زۆرێک لە وڵاتاندا جەنگێکی ھەڵگیرساند لەنێوان ھێزە ئەمنییەکان و خۆپیشاندەراندا،
لەھەندێک ناوچە کوژرانی ھاووڵاتیان و پیاوانی ئاسایشی لێکەوتەوە دروشمەکانی
شۆڕشەکەش دەرکەوتن لەھەموو وڵاتە عەرەبیەکاندا.

زۆرێک لەوڵاتە عەرەبییەکان خاوەنی تۆمارێکی خراپن لەڕووی مافەکانی مرۆڤەوە ھەروەھا
داپڵۆسین لەلایەن دەسەڵاتدارانەوە و داگیرکردنی کورسی دەسەڵات لەچەند دەیەیەکی
دوورو درێژ، ھەروەھا گرتنە دەستی دەسەڵات بەرێگەیەکی ناشەرعی. یەکێک لەو نمونانەی
کە ھێنراوەتەوە موعەممەر قەزافیە کە زۆرترین دەسەڵاتی لەسەر زەوی گرتووەتە دەست
ئەویش بە کودەتایەکی سەربازی لەساڵی ١٩٦٩ کە بە شۆڕشی فەتح ناسراوە ھەروەک سوریا
بەشار ئەسەد کەبووە سەرۆک پاش کۆچی دوایی باوکی حافز ئەسەد گەیشتە سەر کورسی
دەسەڵات لەساڵی ٢٠٠٠ دا کە لەمێژووی کۆماری وڵاتە عەرەبیەکاندا تائێستا رووینەداوە
لە ماوەی ١٥ خولەکدا دەستور ھەموار کراتەوە بۆگونجاندی تەمەنی بەشار کە دەسەڵاتی
سوریا بگرێتە دەست لەپاش باوکی، ھەروەھا لە میسر و یەمەن خواستی دەسەڵاتداران
وابووە کە پاش خۆیان کوڕەکانیان دەسەڵات بگرنە دەست وەک جەمال و ئەحمەد، کە ئەمەش
بووە ھۆی ئەوەی بە خێراییەکی بێوێنە شۆڕش لەو وڵاتی میسر بەتایبەتی پەرەبسێنێت و
موبارەک لە پۆستەکەی لاببات، ھەروەھا لە یەمەنیش عەلی عەبدوڵڵا ساڵح لە پۆستەکەی
دەستبەردار بێت. ھەروەھا لەو وڵاتانانەی کە دەسەڵاتی پادشایەتی رەھا ھەیە
خۆپیشاندارن روویانداوە وەک وڵاتەکانی بەحرەین و ئوردون و مەغریب و عەممان بۆ
داواکاری پادشایەتی دەستوری و زیادکردنی ئازادییەکان.

رێکخراوی کاری نێودەوڵەتی کێشەی نالەباری بێکارانی لە وڵاتانی عەرەبی خستووەتەڕوو
کە بووتە ھۆی ھەڵگیرسانی شۆڕشەکانی گەلان، ئەو رێکخراوە رێژەی بێکاری لەو وڵاتانەدا
لەنێوان لاواندا دەستنیشانکردووە کە دەگاتە زیاتر لە ٢٣% لەساڵی ٢٠١٠ ھەروەھا
زیادکردنی رێژەکەشی لەلای ژنان دەستنشیانکردووە کە بەرزبووتەوە بۆ ٣٠% و
رایگەیاندووە کە بەشداربووانی کاری عەرەبی زۆر کەمترە لەسەر ئاستی جیھان و بەلاواز
ناویبردووە، ئاماژەی بەوەشداوە کە بارودۆخی لاوانی عەرەبی زۆر خراپە لەڕووەکانی
سەرپەرشتی کۆمەڵایەتی و تەندروستی، ھەروەھا گرێبەستەکانی کارکردن جێگەی دڵنیایی
نین. خۆسوتاندنی بوعەزیزی محەمەد بو عەزیزی لاوێکی تونسییە لە رۆژی ١٧/١٢/٢٠١٠
ھەستا بە سوتاندنی جەستەی خۆی لەشاری سیدی بوزیدی تونس لەبەرئەوەی بێزاربو
لەبارودۆخی کۆمەڵایەتی خۆی، ھەروەھا لەو وڵاتانە ھێزەکانی پۆلیس زۆرداری
بەکاردەھێنن و سکاڵاکان لە دژی خۆیان وەرناگرن، کەسوکاری بوعەزیزی لەشاری بوزید
رژانە سەر شەقامەکان و خۆپیشاندانیان سازکرد داوای ئازادی دادپەروەرییان دەکرد،
بەڵام ئەم ناڕەزایەتییانە بەشێوەیەکی خێرا گۆڕانکاری بەسەرداھات و بووە شۆڕشێک کە
زەین ئەلعابدین بن عەلی سەرۆکی تونسی لەکارخست و پریشکی ئەو ناڕەزایەتییانەش لە
نیشتمانی عەرەبی لە زەریاوە بۆ کەنداوی گرتەوە.

تاریق تەیب موحەممەد ئەلبوعەزیزی (٢٩ی ئازار ی ١٩٨٤ - ١٧ی کانوونی دووەمی ٢٠١١)،
لاوێکی تونسییە لە رۆژی ھەینی و هاوڕێکەوت لەگەڵ ١٧ی کانوونی دووەمی ٢٠١١ لەبەردەم
بارەگای شاری بوزیدی؛ ئاگری لە جەستەی خۆی بەردا وەک ناڕەزایەتییەک لەبەرامبەر
دەستەبەسەرداگرتنی عەرەبانەکەی لەلایەن پۆلیس و شارەوانی کە دەسەڵاتداربوون لەو
شارە کە سەوزەو میوەی لەسەر دەفرۆشتن تا بژێوی ژیانی بەڕێبکات، ھەروەھا
دەسەڵاتدارانی ئەو پارێزگایە سکاڵاکەیان رەتکردەوە کە لەبەرامبەر کچە پۆلیسێک
بەناوی فادیە حەمدی تۆماری کردبوو کە بەبەرچاوی خەڵکەوە زللەیەکی لێدابوو ھەروەھا
قسەی نەشیاوی پێوتبوو، لەو زللەیەشەوە شۆڕشێک بەرپابوو کە سەرۆکی وڵاتەکەی لە سەر
تەختی سەرۆکایەتی هێنایە خوارەوە، موحەممەد ئەلبوعەزیزی پاش ١٨ رۆژ لە خۆسوتاندنی
کۆچی دواییکرد، ئەم کارەی بوعەزیزی بووە شوێنی لاساییکردنەوەی ھاووڵاتیانی تری
عەرەب لەناوچەکانی تردا کە نزیکە ٣٣ کەس لاسایی بوعەزیزییان کردەوە ئاگریان
لەجەستەی خۆیان بەردا وەک ناڕەزایەتییەکان لەبەرامبەر ھۆکارەکانی کەوای لەو لاوە
تونسیە کرد خۆی بسوتێنێت، وەک یادگارییەکیش پەیکەرێکی لە پاریسی پایتەختی فەرەنسا
بۆ دروستکرا. ئەو لاوە تونسییە نۆھەمین ئەندامی خێزانەکەیەتی باوکی کاری لە لیبیا
کردووە، کاتێک کە بوعەزیزی تەمەنی گەیشتووەتە سێ ساڵان باوکی کۆچی دوایی کردووە،
دایکی ھاوسەرگیری لەگەڵ ئامۆزایەکی کردووەتەوە لەتەمەنی ١٠ ساڵیدا لە خوێندن
دابڕاوە و دەستیداوەتە کارکردن، ھەندێک سەرچاوە باس لەوە دەکەن کە بوعەزیزی خوێندنی
تەواو کردووە و ھەڵگری بڕوانامەی زانکۆیە، بەڵام خوشکەکەی دەڵێت کە بوعەزیزی
نەیتوانیوە خوێندن تەواو بکات، بەر لە خۆسوتاندنیشی نامەیەکی بۆ دایکی جێھێشتووە کە
دواتر ئەو نامەیە لەسەر تۆڕی کۆمەڵایەتی فەیسبوک بڵاوکرایەوەو بووە ھاندەرێکی تری
گەڵان بۆ راپەڕین لەدژی دەسەڵاتداران.

شۆڕشی تونس کاریگەرییەکی گەورەی ھەبوو لەسەر تورٍەیی گەلی میسر، شۆڕشی ٢٥ یەنایەر
یاخود (شۆڕشی توڕەیی) راپەڕینی گەل بوو کە لە رۆژی سێشەممە ٢٥/١/٢٠١١ ھەڵگیرسا لەو
وڵاتەدا کە لەلایەن چەند کەسایەتییەک و چالاکوانێک ئامادەکاری بۆ کرابوو لە
دیارترینیان چالاکوان وائیل غەنیم و بزوتنەوەی لاوانی ٦ ی ئەپریل بوو کە ھاوکات بوو
لەگەڵ جەژنی پۆلیسدا لە میسر ئەمە ناڕەزایەتییەک بوو لەسەر بارودۆخی ناھەمواری ژیان
و سیاسەت و ئابورییەکی خراپ و زیادبوونی گەندەڵی لەناو دەسەڵاتی محەمەد حوسنی
موبارەک ئەم شۆڕشەش موبارەکی لەسەر کار لابرد لەئێوارەی رۆژی ھەینیی ١١/٢/٢٠١١ کە
عومەر سلێمان لە بەیانننامەیەکی کورتدا دەستبەرداربوونی موبارەکی لە پۆستەکەی
ڕاگەیاند و کاروباری وڵاتی رادەستی ئەنجومەنی باڵای ھێزە چەکدارەکان کرد.

شۆڕشی ١٧ شوبات-ی گەلانی لیبیا کەبە (رۆژی توڕەیی) ناسراوە لەسەر شێوەی راپەڕین
چەند ناوچەیەکی لیبیای گرتەوە کە لە رۆژی ١٤/١/٢٠١١ بەھۆی ناھەمواری باری ژیان
خۆپیشاندەران لەگەڵ ھێزە ئەمنییەکان پێکیانداداو ھێرشیانکردە سەر نوسینگە
حکومییەکان ئەمەش بووە بەشێک لەو خۆپیشاندانانەی کە وڵاتانی عەرەبی گرتبووەوە لە
سەرەتای ساڵی ٢٠١١ دا بەتایبەتی شۆڕشی تونسی و شۆڕشی ٢٥ یەنایەری میسر، لاوانی
لیبیا داوای چاکسازی سیاسی و ئابووری و کۆمەڵایەتیان دەکرد، لەسەرەتای ئەو
خۆپیشاندانەدا گوزارشتبوو لەناڕەزایەتی ھێمنانە، بەڵام لەگەڵ پەرەسەندنی رووداوەکان
و بەکارھێنانی چەکی ئاگرین و قورس و بۆردومانی ئاسمانی لەلایەن کەتیبەکانی موعەممەر
قەزافییەوە بۆ سەرکوتکردنی خۆپیشاندەران گۆڕدرا بۆ شۆڕشێکی چەکداری و ھەوڵدان بۆ
لابردنی موعەممەر قەزافی کە تا کۆتایی بڕیاریاندا بجەنگن و لە رۆژی ٢١/٨/٢٠١١
ھێزەکانی ئۆپۆزسیۆن توانیان بچنە شاری تەرابلوسی پایتەختەوە لەناوچەکانی خۆرئاوای
ئەو شارەوەو دواجاریش لە رۆژی ٢١/١٠/٢٠١١ قەزافی لە شاری سرت بەدەست شۆڕشگێڕەکانەوە
گیانی لەدەستداو لەشوێنێکی نادیاردا بەخاکسپێردرا، سەبارەت بە گیانلەدەستدانیشی
چەندین ھەواڵی جیاواز لەبارەیەوە بڵاکرایەوە، ئەنجومەنی نیشتمانی کەلە قۆناغی
گواستنەوەدابوو تەئکیدی کردەوە کە قەزافی لە ئەنجامی ھێرشێکی ئاسمانی ھێزەکانی
ھاوپەیمانی باکور (ناتۆ) بۆسەر شاری سرت کە شوێنی لە دایکبونێتی پێکراوەو گیانی
لەدەستداوە، ھەروەھا راپۆرتەکان باس لەوە دەکەن کە قەزافی پاش دەستگیرکردنی بە
زیندویەتی وەک لە گرتە ڤیدیۆییەکاندا دەرکەوتووە دەستگیرکراوەو دواتر کوژراوە، پاش
کوشتنی قەزافی لەپاش مانگێگ سەیفولئیسلام قەزافی کوڕەکەی دەستگیرکرا، بە کوشتنی
قەزافی و ھەڵھاتنی خێزان و منداڵەکانی بۆ دەرەوەی لیبیا کۆتایی بەدەسەڵاتی ئەو
خێزانە ھات لە لیبیا کە بە درێژایی زیاتر لە ٤٠ ساڵ دەسەڵاتیان ھەبوو لەو وڵاتەدا.

لە رۆژی دوو شەممەش ١٤/٢/٢٠١١ ناڕەزایی گەلی بەحرەین بەدەرکەوت، سەرکردایەتی کردنی
ئەو ناڕەزایەتییانەش لەلایەن ھەر یەک لە لاوانی سەربەخۆو حەوت کۆمەڵەی ئۆپۆزسیۆنی
شیعە و لیبراڵی و نەتەوەیی و بەعسییەوە بەڕێوەدەبران، بەھەمان شێوە داواکاری
چاکسازی سیاسی و ئابوریان دەکرد، ئەمەش یەکەم شۆِرش بوو کە لەدەسەڵاتی پادشایەتیدا
بکرێت، حکومەتی بەحرەین یەکەمین حکومەت کە داوای ھاوکاری ھێزی لە وڵاتەکانی سعودیە
و ھەندێک لە ئیماراتەکان بکات بۆ سەرکوتکردنی ناڕەزایەتییەکان، ناڕەزایەتییەکان بە
ھەڵکوتانە سەر خۆپیشاندەران لەلایەن ھێزەوە کۆتاییھات ھێز توانی بەسەر ئەو چادرانەی
کە ھەڵدرابوون دەستبەسەردا بگرێت و ھەروەھا ھەڵبکوتنە سەر چەند شوێنێکی حکومی و
بازگەی لە ناوچەکان دابنێن دەەستگیرکردنێکی فراوانیشیان دەستپێکردو دادگای سەربازی
و مەدەنی لەو ڕووە چەندین کەسایەتی دیاری تیادا دادگایی کرا.

لەسەرەتادا پێویستە بوترێت تۆڕی کۆمەڵایەتی فەیسبوک کاریگەرییەکی زۆری ھەبوو لەسەر
ھەڵگیرساندنی ئەم شۆڕشە لە وڵاتی سوریا، راپەڕینی سوریا یاخود (شۆڕشی ئازادی) سوریا
لە رۆژی سێشەممە ١٧/٣/٢٠١١ لە دژی داپڵۆسین و گەندەڵی کپکردنەوەی ئازادییەکان
سەریھەڵدا، پریشکی ئەم شۆڕشەی بەھاری عەرەبی لەسوریا لەوێوە سەری ھەڵدا کاتێک
منداڵێک لە خێزانی ئەلئەبازید دروشمێکی لەسەر دیوای قوتابخانەکەی نووسی (گەل
رووخانی رژێمی دەوێت) ھێزە ئەمنییەکان دەستگیریان کردو نیکۆکەکانیان دەرھێناو
کەسوکاریشی ئەو جۆرە کارە دزێوەی ھێزە ئەمنییەکانیان رەتدەکردەوەو ھێزەکان
ھەڵیانکوتایە سەر مزگەوتی ئەلعومەری لە شاری دەرعا بە فڕۆکەو ھێزی تایبەت
قەسابخانەیەکیان لەگەڵ ئەو خەڵکەدا دروستکرد لەوێوە شوڕش ھەڵگیرسا رێبەرایەتی ئەو
شۆڕشەش دوو لاوی سوریا بوون داوای چاکسازی سیاسی و ئابوری کۆمەڵایەتیان دەکرد
دروشمی ئازادی-یان بەرزکردبووەوە، بەڵام ھێزەکانی ئەمن و ھەوڵگری سوریا دەستڕێژی
گوللـەیان لێدەکردن تا دروشمەکان گۆڕدران بۆ روخاندنی رژێم، ئەم شۆڕەش تائێستا
لەژێر چەندین فشاردا بەردەوامە.

رۆژی ١١/٢/٢٠١١ لەژێر ناوی (ھەینیی توڕەیی) کە ھاوکاتبوو لەگەڵ رۆژی
دەستبەرداربوونی حوسنی موبارەک سەرۆک وەزیران، سەرکردایەتیکردنی خۆپیشاندان لەو
وڵاتە لەلایەن لاوانی یەمەن و چەند حزبێکی ئۆپۆزسیۆن بوو داوای گۆڕینی رژێمی عەلی
عەبدوڵڵا ساڵح سەرۆکی یەمەنیان دەکرد کە ماوەی ٣٣ ساڵبوو دەسەڵاتی لەو وڵاتە
گرتبووە دەست، بەھەمان شێوە ئەوانیش داواکاری چاکسازی سیاسی و ئابوری و
کۆمەڵایەتیان دەکرد ھەروەھا تۆڕی کۆمەڵایەتی فەیسبوک کاریگەرییەکی بێوێنەو کارای
لەسەر گەورەکردنی شۆڕشەکە ھەبوو، ژمارەیەک لەناو دەسەڵاتدا بەدەرکەوتن داوای
چاکسازیان دەکردو داوای روخانی دەسەڵاتیان دەکرد ئەوان کۆمەڵەیەک بوون بەناوی
(شۆڕشی لاوانی یەمەنی بۆ رووخانی رژێم) پێگەو رۆڵێکی کاریگەریان ھەبوو لە رێکخستنی
مانگرتن و بەردەوامی شۆڕشەکە، رۆژی ھەینی ٨/٣/٢٠١١ کە بە (ھەینی شکۆداری) ناسراوەو
ژمارەیەکی بەرچاو لە سەرۆک ھۆزەکان و کەسایەتییە کۆمەڵایەتییەکان چوونە پاڵ
خۆپیشاندەران، پاشان رۆژی ٢١/٣ لیوا موحسین ئەلئەحمەر بەھۆی کاریگەریی قەسابخانەی
ھەینی شکۆدار کە ٧٥٢ قوربانی لە مانگرتووان و لاوانی لێکەوتەوە لە گۆڕەپانی تەحریر
لە سەنعای پایتەخت ھەڵگیرسانی شۆڕشی رێکخست، دواجار لە کۆشکی کۆماری عەلی عەبدولڵا
ساڵح بەھۆی موشەکێکەوە پێکراو رەوانەی نەخۆشخانەکانی سعودیە کرا، پاشان
دەستپێشخەرییەکەی کەنداو بووە ھۆی دەستبەرداربوونی لە سەر کورسی دەسەڵات .

ئەمەو چەند وڵاتێکیتر شەپۆلی ناڕەزایەتی گرتیەوە وەک عێراق، مەغریب، یەمەن،
ئیمارات، جیبۆتی، سعودیە، سۆماڵ، سودان، فەڵەستین، کوێت، لوبنان، مۆریتانیا.



https://ckb.wikipedia.org/wiki/%D8%A6%DB%95%D9%86%D9%81%D9%84%DB%86%D9%86%D8%B2%D8%A7

ئەنفلۆنزا یان ئەنفلوەنزا(بە ئینگلیزی: Influenza)، نەخۆشییەکی گیرۆیە کە بە ھۆی
ڤایرووسی ئار ئێن ئەیەوە (لە خێزانی Orthomyxoviridae) تووشی مرۆڤ دەبێ. ئەم جۆرە
ڤایرووسانە لە پەلەوەران و گواندارانیشدا کاریگەرە. ئەم نەخۆشییە دەبێتە ھۆی چڵک و
تەشەنای تووشی کۆئەندامی ھەناسە، کە بە سەرێشە، ئێشی ماسوولکەکان، تا،[١][٢] بێ
ھێزی و بێ حاڵی توندەوە دەردەکەوێت. ئەنفلۆنزای تووش، بەتایبەت لە مناڵاندا،
لەوانەیە ببێتە ھۆی نەکسۆ (ذات الریە). سێ جۆر ڤایرووسی ئەنفلۆنزا بە ناوەکانی A B
C ھەیە. لە دۆخی ئاساییدا ماوەی نەخۆشی ٣ تا ٤ ڕۆژە.

لە سەدەی بیستەم، لە ساڵی ١٩٨١ (ز)، ڤایرووسی ئەنفلۆنزا تەشەنای کرد و تا ئەمڕۆش
بەردەوامە. سەرەتا ٤٠ میلیۆنی لە ساڵێکدا قڕ کرد، بەڵام ئەم ئامارە نەختە نەختە
ڕووی لە کەمی نا. ئەمڕۆکە جۆرەکانی تازەتری ئەم ڤایروسە؛ وەک ئەنفلۆنزای پەلەوەر یا
ئەنفلۆنزای بەراز سەری ھەڵداوە.

نەخۆشییەکانی دڵ، کۆئەندامی ھەناسە، گورچیلە، شەکرە، دووگیانی و پیری، شیمانەی تووش
بون بە ئەنفلۆنزا بەرز دەکەنەوە. منداڵان بەھۆی لاوازی کۆئەندامی بەرگری پتر
مەترسییان لە سەرە. لەبەر گیرۆ بوونی ئەم نەخۆشییە، مەترسی تووش بوون لە شوێنە
گشتییەکاندا زۆرترە.

تاو لەرز، سەرێشە، ئێشی ماسوولکەکان بەتایبەت کەمەر، کۆکە (لەوانەیە خڵتی بێ)،
گەروو ئێشە، دەنگ گیران، ڕشانەوە، خورین و کوتراوی لەش لە نیشانە ناسراوەکانی
ئەنفلۆنزایە. ئەنفلۆنزا لە ھەموو تەمەنێک، بێجگە ساوایی، ڕوو دەدات. ئەو کەسانەی
پێشتر تووشی ئەنفلۆنزا نەبوون، پتر لە مەترسیدان. ھەر زستانێک چەندین جۆر ئەنفلۆنزا
بڵاو دەبێتەوە کە توندی و تووشییان جیاوازە.

ھەرچەن ماوەی ئاسایی نەخۆشی ئەنفلۆنزا ٣ تا ٤ ڕۆژە، بەڵام بەھۆی دەرفەت ھێنانی
میکرۆبەکان، چڵک و تەشەنای تر کۆئەندامی ھەناسە دەگرێتەوە. ھۆی سەرەکی ئەمەش، لاواز
بوونی کۆیەندامی بەرگری لەش بەھۆی نەخۆشی ئەنفلۆنزایە. بەکار ھێنانی ماسک، دژگەن
کردنی ھەوای ژووری نەخۆش و جیاکردنەوەی خێرای نەخۆش لە کەسانی ساخ، تا ڕادەیەکی
ڕێگا لە تەشەناکردنی نەخۆشی دەگرێت.



https://ckb.wikipedia.org/wiki/%D8%A6%DB%95%D8%AE%DB%86%D9%84

ئەحمەد دەروێش عەبدوڵڵا ناسراو بە ئەخۆل (١٩٨٨ - ١٩١١) شاعیرێکی بەناوبانگی کوردە.
لە شاری سلێمانی لە گەڕەکی دەرگەزێن لە ناوچەی سەرگوڵ ھاتۆتە دنیاوە. ئێستاش گۆڕی
لە گردی سەیوانی سلێمانیە.

ئەخۆل دەڵێت: پایەی خوێندەواریم بە داخەوە زۆر کەمە چونکە ئەو کاتەی من گەیشتوومەتە
تەمەنی خوێندن پاش شەڕی جیھانیی یەکەم بوو، گرانی و پەشێوی لە سلێمانیدا ھەبوو و
قوتابخانەش نەبوو لە لایەنی مامۆستایەکی ناوخۆیی، حوجرە ھەبوو توانیم قورئانی پیرۆز
بخوێنم ئینجا کە لەشکری ئینگلیز ھاتە سلێمانی قوتابخانەیەک بەناوی نموونەی سەعادەت
کرایەوە چوومە ئەو قوتابخانەیەو لەوێ مامەوە ھەتا پۆلی یەکەمم تەواو کرد، لەسەردەمی
شۆڕشەکەی خوارووی کوردستاندا بەھۆی بۆمبارانەوە خوێندنگەکە نامێنێ و تا دوای
گەڕانەوەی شۆڕشگێڕان بۆ شاری سلێمانی و کرانەوەی ھەردوو قوتابخانەی مەحموودیە و
قادری ئەخۆل دەچێتە قوتابخانەی قادری تا پۆلی سێەھم دەخوێنێت دیسان شاری سلێمانی
دەکەوێتە ژێر تۆپبارانی ھێزەکانی ئینگلیزەوە و شار چۆڵ دەکرێ قوتابخانەکەش
دادەخرێت. دوایی ھاتنەوە تا پۆلی پێنجەم لەھەمان قوتابخانە تەواو دەکات.

وەک مامۆستا خۆی دەڵێ لە ماڵەوە لەجیاتی ئەحمەد پێیان دەوتم ئەحۆل لەبەرئەوەی
لەبنەماڵەکەماندا کەسێک ھەبوو نەیدەتوانی بڵێ ئەحۆل دەیگوت ئەخۆل ئیتر ئەمە بووە
نازناوی خۆم. بنەماڵەکەشی لەئێستادا ئەم نازناوەیان ھەڵگرتووە.

ئەخۆلی شاعیر لەساڵی ١٩٢٩ ل ەچاپخانەی شارەوانی ل ەشاری سلێمانی کە رۆژنامەی ژین و
ژیانی دەردەکرد، چوار ساڵان لەو چاپخانەیە کاری کرد ھەتا رۆژی داخستنی، دواتر دەبێ
بە نووسەر لە دادگا ھەتا ساڵی ١٩٧٠ خانەنشین بووە.

ئەخۆلی شاعیر دۆستایەتی لەگەڵ شێخانی بیارە ھەبووە ھەروەھا پەیوەندیی زۆری نزیکی
لەگەڵ شاعیرانی سەردەمی خۆی ھەبووە لەوانە مەدھۆش کە زۆر ھاوەڵی بووە ھەروەھا فایەق
بێکەس و شێخ نوری شێخ ساڵح و شێخ سەلامی شاعیر و ئیبراھیم ئەحمەود و رەمزی قەزاز و
عەلی عارف ئاغا و چەندانی تر بەمەش توانیویەتی زیاتر بچێتە ناو وێژە و فەرھەنگی
کوردییەوە، ھەر ئەمەش وایکرد کە دواتر بابەت بۆ رۆژنامەی ژین و ژیان و گۆڤاری
گەلاوێژ و رۆژی نوێ بنووسێ و تا ئەوە بوو لەساڵی ١٩٧٠ یەکەم بەرھەمی ئەخۆلی شاعیر
بەناوی پەیمان و شیوەن کە دیوانە شیعرێک بوو لە دایک بوو.

بەھرەی شیعر نووسینی ئەخۆل لەتەمەنی ٢٠ ساڵییەوە دەستی پێکردووە ئەویش بەھۆی باری
ناھەمواری ژیانییەوە بووە کە ھەر لە منداڵییەوە بێ باوک بووە و باوکی لە شەڕی سەفەر
بەرلکدا شەھید کراوە و لەلای مامەکانی پەروەردە بووە. ئەو شیعرانەی لە ساڵانی ١٩٣٠
تا ١٩٣٠دا نووسیویەتی شێوەی ئەو سەردەمەی پێوە دیارە ئەخۆل بەڕاستی کەسێکی
ناسیۆنالیزم و نەتەوەدۆست بووە برای گەورەی شۆڕشگێڕیی نەتەوەیی نوری ئەحمەد تەھا و
شاعیری گەورە و کوردپەروەر کامەران موکری بووە ئەم کوڕانەی لەسەر دەستی خۆی لە
جێگەی باوک پەروەردە کردووە بەرۆحێکی زۆر کوردانە و نیشتمان پەروەرانەوە ھەمیشە
لەگەڵ ئازاری نیشتمانەکەیدا بووە و ڕەنگدانەوەی زوڵم و زۆر لە نەتەوەکەی ب
ەشیعرەکانیەوە دیارە. ئەخۆلی شاعیر ھەمیشە براکانی بەو گیانە گۆش کردووە کە تۆوی
نەتەوەیی لە گیانیاندا بچێنن قەت رێگر نەبووە لەبەردەم کاری نھێنی و رێکخراوەیی کە
لە پێناوی نیشتماندا بەئەنجامی بگەیەنن.

ئەخۆل وێڕای ئەوەی کە پلەی خوێندەواریی کەم بووە بەڵام شارەزاییەکی تەواوی
لەزمانەکانی کوردی، عەرەبی، تورکی، و فارسی دا ھەبووە و کەمێکیش ئینگلیزی زانیوە
تەنانەت ھەندێ جاریش شیعری فارسی ئەگۆڕییە سەر زمانی کوردی یان تێکەڵکێشی دەکرد.

ئەخۆلی شاعیر جگە لەنووسینی شیعری ئەوین، شیعری شیوەنیشی بۆ شاعیران و گەورەپیاوانی
کورد نووسیوە و زۆر بەئاواتەوە بووە کە ئاڵای کوردستان ھەڵکرێ و ھەمیشە شەکاوە بێ
ئەوەتا لە چوارینەیەکدا ڕازی دڵی دەرخستووە کە دەڵێ:

عیزەدین مستەفا رەسوڵ لەسەر بەرھەمەکانی ئەخۆل دەڵێ: چوارینەکانی ئەخۆل نابن بە
پارچەیەکی تەواو، بەڵکو شاعیر دێت و بیرێکی خۆی لە یەک چوارینەدا خەست ئەکاتەوە و
دەری ئەبڕێت و بیرەکەی خۆی تەنیا لە سنووری ئەو چوارینەیەدا جێگە ئەکاتەوە و ھەر
چوارینە لە ڕووی بیر و ناوەرەۆک و رووخسارەوە بەشێکی تەواو سەربەخۆیە ھەروەک دەڵێ:



https://ckb.wikipedia.org/wiki/%D8%A6%DB%95%D8%AD%D9%85%DB%95%D8%AF_%D9%85%D9%88%D8%AE%D8%AA%D8%A7%D8%B1_%D8%AC%D8%A7%D9%81

ناوی‌ ئەحمەدی‌ کوڕی‌ وەسمان پاشای‌ گەورەی‌ جافە، کوڕی محەمەد پاشا کوڕی کەیخەسرەو
بەگ کوڕی سلێمان بەگ کوڕی عەبدوڵڵا بەگی کوڕی تاهیر بەگی جافە و ناوی دایکیشی
عادیلە خانمە کە لە زەبر و زەنگ و رامیاری دا بەناوبانگ بووە. ساڵی‌ ١٨٩٦ لە
‌ھەڵەبجە لەدایکبووە. ئەحمەد موختار بەگ بە لێکدانەوەی‌ ئەبجەدی‌ دەکاتە ١٣١٦ی‌
کۆچی‌ کەبریتییە لە مێژووی‌ لەدایکبوونی‌ و بۆیە ئەو ناوە نراوە.

وەسمان پاشای باوکی و مەحمود پاشای باوکی کە هەردووکیان میر و لە سەرۆکە هەرە
گەورەکانی خێڵی جافانن، لە لایەن سوڵتانەکانی عوسمانی یەوە پایەو ناوبانگی
(پاشا)یەتیان دراوەتی.

ھەرچەندە دەرچووی‌ قوتابخانەو خوێندنگا باڵاکان نەبووە، بەڵام مرۆڤێکی‌ زیرەک و
وردبین بووە. بێجگەلەزمانی‌ کوردی، فارسی‌ و تورکی‌ و عەرەبی‌ و کەمێکیش ئینگلیزی‌
زانیوە. تەنانەت بەزمانی‌ فارسی چەند ھەوڵێکی‌ شیعریی ھەیە، خۆی‌ و تاھیر بەگی‌‌
برای بەدوو شاعیری‌ گەورەی‌ کورد دەژمێردرێن. ئەم شاعیرە بەتوانایە لە ھەموو
بوارەکاندا شیعری‌ وتووە و ھەڵبەستە نیشتمانییەکانی‌ لەریزی‌ پێشەوەی‌ ھەڵبەستە
نیشتمانییەکانی‌ سەرەتای‌ سەدەی‌ ڕابردوو دادەنرێن.

ئەحمەد موختار بەگ لەبەرئەوەی‌ لەبنەماڵەیەکی‌ دەسەڵاتدار و بەناوبانگی‌ جافە،
تێکەڵی‌ ڕامیاری و کاروباری‌ دەوڵەتیش بووە. لەڕووی‌ کۆمەڵایەتییەوە کەسایەتییەکی‌
خۆشەویست و خێرەومەند بووە. لە تەمەنی ٢٠ ساڵیدا هاوسەری بۆخۆی خوازتوە و لە ١٩٢٢دا
بووە بە قائیمقامی‌ ھەڵەبجە، لە ١٩٢٤دا کرا بە نوێنەر و لە کۆڕی دامەزراندنی
دەوڵەتی عێراقی و لە (مەجلسی) نوێنەراندا تا ساڵی ١٩٣٥.

لە ٥ی شوبات‌ی ١٩٣٥ و لە تەمەنی ٣٨ ساڵیدا کە لەسەر چۆمی سیروان بە کەڵەکی
دەپەڕیەوە لە لایەن چەند ناپاکێکی دڵ و دەروون رەقەوە کوژرا، و تەرمەکەی لە تەنیشت
گۆڕی تاھیر بەگی‌‌ لەگوندی‌ عەبابەیلێی‌ نزیکی‌ ھەڵەبجە بە خاک سپێردرا.



https://ckb.wikipedia.org/wiki/%D8%A6%DB%8E%D9%86_%D8%A6%DB%8E%D9%81_%D8%B3%DB%8C

ئێن ئێف سی ، (کورتکراوەی:Near Field Comunication)ـە و جۆرێکی تەکنەلۆژیای بێ تەلە
کە تەنها لە مەودایەکی کەمی چەند ئینجی کاردەکات و بەکاردێت بۆ گواستنەوەی زانیاری
لەم مەودایەدا. بنچینەکراوە لەسەر (Magnetic Field Induction) لە نێوان Readers و
Tags لە سیستەمی RFID (Radion Frequency Identification), بە شوێنکەوتنی ستاندەردی
نێودەوڵەتی ISO 14443 تەکنەلۆژیای NFC لەگەڵ ژمارەیەکی بێ سنوری وێستگەی کارتە
ئەلیکترۆنییەکان کاردەکات لەسەرتاسەری جیهاندا. ئەم تەکنەلۆژیایە لەگەشە سەندندایە
و لە کارتە ئەلیکترۆنییەکانەوە بازی داوەتە مۆبایلە هۆشمەندەکان و بەم زووانەش لە
دیسکتۆپ و لاپتۆپەکانیش سودی لێدەبینرێت بۆ گواستنەوەی پەڕگە و زانیارییەکان لە
نێوان ئامێرەکاندا.



https://ckb.wikipedia.org/wiki/%D8%A6%DB%8E%D8%AF%DB%8C_%DA%95%DB%8E%D8%AF%D9%85%DB%95%DB%8C%D9%86

ئێدوارد جۆن دەیڤد ڕێدمەین ئەکتەرێکی بەریتانیە، سەرەتا ژیانی ئەکتەری لە شانۆکان و
هەندێک ڕۆڵی بچووکی تیڤیەوە دەستپێکردووە لەساڵی ٢٠٠٠ەکان ، و دواتر لەساڵی ٢٠٠٦ لە
یەکەم فیلمیدا بەشداری کرد بەناوی (Like Minds) لەساڵی ٢٠٠٦.دواتر لە فیلمەکانی
(The Good Shepherd , Savage  Les Miserables , The Theory iof Everything و فیلمی
سەرکەوتوو Jupiter Ascending دا دەرکەوت لەساڵی ٢٠١٥.

ڕێدمەین توانی خەڵاتێکی ئۆسکار بباتەوە دوای ئەوەی لە فیلمی ( بیردۆزی هەمووشتێک -
The Theory of Everything)دا ڕۆڵی زانایی بەناوبانگ ستێفن هۆکینگی بینی. جگە
لەمانەش خەڵاتێکی گۆڵدن گڵۆب و بافتاشی بردەوە. نوێترین دەرکەوتنیشی لە فیلمی (The
Danish Girl) دەبێت کە باس لە کوڕێک دەکات ڕەگەزی خۆی مێینە دەگۆڕێت و ڕووبەرووی
چەندان گرفتی جۆراوخۆر دەبێتەوە.



https://ckb.wikipedia.org/wiki/%D8%A6%DB%8C%D9%86%D8%AA%DB%95%D8%B1_%D9%85%DB%8C%D9%84%D8%A7%D9%86

یانەی ئینتەرناسیۆنالێ یان ئینتەرمیلان یانەیەکی ئیتاڵیە بەشدار بووە لەخوولی
پلەیەکی یانەکانی ئیتالیا ناسراو بە کاڵچیۆ یان سێریا ئەی ، یانەکە لەساڵی ١٩٠٨ لە
شاری میلانۆ دامەزراوە

لەساڵی ١٩٠٨ یانەی ئینتەرناسیۆنالێ دامەزرا لە لایەن کۆمەڵە لاوێک کە پێشتر ئەندامی
دەستەی کارگێری یانەی ئەیسی میلان ، بوون بەڵام لەبەر ئەوەی سەرۆکی یانەی
میلانپیاوێکی ئینگلیزی بوو بە ناوی ئەلفێرد ئیدواردز ئیتاڵیەکان خۆشیان نەدەویست
،ھەر لەبەر ئەم ھۆیە بوو لە دژی ئەو یانەی ئینتەر میلانیان دامەزراند ناویان نا
ئینتەر ناسیوناڵواتە ئینتەری جیھانی سەرۆکی یانە

ھەر لەگەڵ دامەزراندنی یانەی ئینتەر میلان بە ساڵێک بووە پاڵەوانی خولی ئیتاڵی لە
ساڵی ١٩١٠ وە دواتر پاش دە ساڵ ئەم ، نازناوەی‌ دووبارە کردەوە بەڵام ئەو کات
ماسۆلینی دادوەری ئەوکاتی کە یەکێک بوو لە سەرکردایەتی حزبێکی فاشی دەکرد لە
ئیتالیا بریارێکی دا کەوا گشت بێگانەکان لە ئیتاڵیا دەربکات ئەوەبوو یانەی ئینتەر
میلان گەورەترین زەرەرمەند بوو لەم بریارە لەبەر ئەوەی زۆربەی یاریزانەکانی
یاریزانی دەرەوەی وڵات بوون ژمارەی یاریزانانی یانەکە کەم بوەوە ئەم یانەیە لەگەڵ
یانەیەکی تر بە ناوی ئەمبرۆسیانا یەکی گرت،لە گەڵ ئەم یانەیەدا لە ساڵی ١٩٣٠ بووە
پاڵەوانی خولی ئیتاڵی

جۆسێپی میانزا ئەو یاریزانەیە کە ناوی یاریگاکەیان بە ناوی ئەو یاریزانە کردووە ئەم
یاریزانە توانی ٣ جار لە گەڵ یانەی ئینتەر میلان خولی ئیتاڵیا بە دەست بھێنێت، ١
جار جامی ئیتاڵیا، لە گەڵ ھەڵبژاردەی ئیتالیا توانی ٢ جار جامی جیھانی بە دەست
بھێنێت

ساڵی ١٩٥٤ کۆتایی بە بریارەکەی مۆسۆلێنی دادوەر فاشیزمەکەی ئیتاڵیا ھات،یانەی
ئینتەر میلان و ئەمبرۆسیانا لەیەکتری جیا بوونەوە ، یانەی ئینتەر میلان راھێنەرێکی
ھێنا بە ناوی ھیلێنۆ ھێرێرا ئەم راھێنەرە کلیلێک بوو بۆ سەرکەوتنەکانی یانەکە و
ڕابەرایەتی‌‌‌ یانەکەی کرد لە بە دەست ھێنانی چەندین نازناو ناوبراو بە پلانی
کاتیناتچۆ بە کار ھێنا کە ئێستاش ئیتاڵیەکان پێی ناسراون ئەم پلانەش بەرگریەکی
تۆکمەیە ، لەگەڵ ئەم ڕاھێنەرە یانەی ئینتەر میلان ٣ جار خولی ئیتاڵیای بە دەست ھێنا
و توانی دوو جار خولی یانە پاڵەوانەکانی ئەوروپا بە دەست بھێنێت و ٢ جار جامی
جیھانی یانەکان بە دەست بھێنێت

لەم سەردەمەدا یانەی ئینتەر ئاستی جێگیر نەبوو بەرەو باشی و خراپی دەچوو ، ھەر لەم
سەردەمەشدا کۆمەڵێک یاریزانی بە توانا لە خولی ئیتاڵی یاری یان دەکرد لەم
سەردەمەشدا خولی ئیتاڵی باشترین خول بوو لە ئەوروپا ، ئەم یارییزانانەی لەم خولە
یاری یان دەکرد پلاتینی و بۆنیک بۆ یانەی یوفنتۆس گۆڵێت و ڤان باستن و ڕیکارد بۆ
یانەی ئەی سی میلان وە مارادۆنا و کاڕیکا بۆ یانەی ناپۆلی ، بەڵام لە ساڵی ١٩٨٩ بە
ھێنانی ھەر سێ یاریزانی ئەڵمانی لۆتەر ماتیۆس و بریمە و یۆرگین کلینیسمان توانی
خولی ئیتاڵی بە ‌دەست بھێنێت

لەم سەردەمی ڕاھێنەری بەناوبانگی پرتووگالی خۆزێ مۆرینۆ لە ساڵی ٢٠١٠ توانیان ٥
نازناو دەستەبەر بکەن تەنیا لە وەرزێکدا ئەمەش سەردەمی زێڕینی دادەنرێت بۆ یانەکە ،
بەمەش ئەوەی مۆرینیۆ بۆ یانەکەی کردوویەتی ھیچی کەمتر نەبووە لەوەی ھێڕێڕا کردی
لەساڵی ١٩٥٤



https://ckb.wikipedia.org/wiki/%D8%A6%DB%8C%D8%B3%D9%84%D8%A7%D9%85%DB%8C_%D8%B3%DB%8C%D8%A7%D8%B3%DB%8C

ئیسلامیزم سیستەمێکی سیاسی کۆمەڵایەتی ئابووریی ئیسلامییە کە کۆمەڵەیەک یان حیزبی
ئیسلامی هەوڵ دەدەن ئیسلام وەک بنما و ڕێساکانی دەوڵەت دابمەزرێنن بەتایبەت
لەبوارەکانی سیاسی و ئابووری و کۆمەڵایەتی.[١] ، زاراوەی ئیسلامیزم زۆرتر لەدوای
ھێرشەکانی ١١ی سێپتەمبەر بەکارهات ، زۆرجاران تۆمەتی نازانستییانە و تیرۆر دەخرێتە
پاڵ ئەزموون و هەژموونی ئیسلامییزمەکان بەلێکدانەوە هەبوونی مێژووی قاعیدە و
تاڵیبان ئەم لێکدانەوە نازانستییە لەوە سەرچاوە دەگرێت لەئێستادا چەندین حیزبی
ئیسلامیزمی میانڕەو یاخوود مەدەنی هاتوونە کایەوە لەوێنەی ئیخوان موسلمینی میسر و
ئاک پارتیی تورکیا.



https://ckb.wikipedia.org/wiki/%D8%A6%DB%8C%D8%A8%D8%B1%D8%A7%DA%BE%DB%8C%D9%85_%D8%A6%DB%95%D8%AD%D9%85%DB%95%D8%AF

ئیبراھیم ئەحمەد ناسراو بە بلە (٦ی ئازاری ١٩١٤ - ٨ی نیسانی ٢٠٠٠) ڕووناکبیر و
نووسەر و خەباتکاری ڕامیاری خەڵکی سلێمانی و باشووری کوردستان بووە. لە ڕۆژنامەکانی
ژیان، خەبات، کوردستان کاری نووسینی کردووە. لە ساڵانی ٣٠یەوە ھاوکات لەگەڵ خوێندن،
تێکۆشانی ڕامیاری دەستپێکردووە. بە جۆرێک دامەزرێنەی پارتی دیموکراتی کوردستانی
عێراق بووە. لەبەر ھەلومەرجی تایبەتی ئەو کات ڕەوانەی ھەندران دەبێت و تا دوایی
ڕۆژی تەمەنی لە شاری لەندەن دەمێنێتەوە.

ئیبراھیم ئەحمەد لە ڕۆژی ٦ی مانگی ٣ی ساڵی ١٩١٤، لەبنەماڵەیەکی ناسراوی شاری
سلێمانی لە‌دایکبووە. ڕەمزی فەتاح کە ئەفسەرێکی کورد بووە، مامی بووە و کاریگەری
زۆری لەسەر ڕۆشنبیر بوونی برازاکەی ھەبوو، ھەربۆیە زوو ڕەوانەی قوتابخانەی دەکات.
ئەم کاریگەرییەی مامی، تا قۆناغەکانی دواناوەندی خوێندنی ئیبراھیم ھەر بەردەوام
بوو، لە ساڵی ١٩٣٧ لەشاری بەغداد کۆلێجی یاسا تەواودەکات.

ئیبراھیم ئەحمەد ھاوکات لەگەڵ نووسین، کاری ڕامیاری کردووە و چالاکی و بەشداری لە
شۆڕشی ئەیلوول بە سەرۆکایەتی مەلا مستەفا بارزانی کردووە. ھەر زوو، ئیبراھیم
ئە‌حمەد لەشاری سلێمانی گوێبیستی سروود و ھۆنراوەی نیشتمانپەروەران و ھەواڵی
شۆڕشگێڕ، شێخ مەحموود بووە. ھەروەھا بۆردومانی شاری سلێمانی لەلایەن فڕۆکەکانی
ئینگلیزەوە کاریتێکردووە. جگە لەوە ھەلوومەرجە تایبەتیی ئەوکاتەی سلێمانی، «مامە
ڕەمزیشی» ڕێنوێنی کردووە بۆ ئاشناکردنی بە خەباتی ڕزگاریی و نەتەوایەتی. لە ساڵانی
سییەکاندا و لەگەڵ کۆمەڵێک خوێندکاری کوردی لەبەغدا گرووپێکی پێکھێناوە بەناوی
«لاوانی کورد» و گۆڤارێکیشی بەناوی «دیاری لاوان» بڵاوکردۆتەوە.

ئیبراھیم ئەحمەد بەدامەزرێنەر و لێپرسراوی کۆمەڵەی ژیانەوەی کوردستان (ژ.ک) لە
باشووری کوردستان دەناسرێت، کە سەربە مەڵبەندی کۆمەڵەی ژیانەوەی ڕۆژھەڵاتی کوردستان
بووە. کە سەروەری دامەزراندنی کۆماری مەھاباد (مەھاباد ١٩٤٦)ی ھەیە لەگەڵ‌
ھەڤاڵەکانیدا توانیبووی لەزۆر ناوچەی کوردستان لق بۆ کۆمەڵەی ژ - ک و پاشان بۆ حدک
بکاتەوە. پاش ڕووخانی کۆماری مەھاباد لەساڵی ١٩٤٧دا، ئیبراھیم ئەحمەد و لقی ژ - ک،
لەپاش کۆبوونەوەیەک بڕیاریاندا بچنەناو پارتی دیموکراتی کوردستان. ئیبراھیم ئەحمەد
بە سەرۆکی لقی سلێمانیی پارتی دیموکراتی کوردستان ھەڵبژێرا.

لەساڵی ١٩٤٨ پاش ئەوەی دەسەڵاتداری ئەو کاتەی عێراق بەربووە گیانی شۆڕشگێڕانی کورد
و پارتی دیمکراتی کوردستان، ئیبراھیم ئەحمەد بۆ ماوەی ساڵ و نیوێک بەندکرا. ئەو
کاتەی ئازادکرا تا ھەڵگیرسانی شۆڕشی ١٤ی تەمموزی ساڵی ١٩٥٨ی عێراق ڕێگایی خەباتی
نھێنی گرتە بەر.

لە شوباتی ساڵی ١٩٥١ لە میانەی کۆنگرەی دووەمی پارتی لە شاری بەغدا بەکۆی دەنگ،
ئیبراھیم ئەحمەد بەسکرتیری گشتی پارتی ھەڵبژێردرا. ھەر لەمیانەی ھەمان کۆنگرەدا
لەسەر پێشنیازی ئەو، ناوی «پدک» گۆڕا بۆ پارتی دیموکراتی کوردستان-ئێراق. لەسەر کار
و چالاکی ڕامیاری، لە ھاوینی ساڵی ١٩٥١ لە سلێمانییەوە بۆ کەرکووک گوێزرایەوە.
لەساڵی ١٩٥٣ کۆنگرەی سێیەمی پارتی دیموکراتی کوردستان بە ڕێبەرایەتی ئێبراھیم
ئەحمەد کرا و لەم کۆنگرەیەدا دامەزراندنی یەکێتی ئافرەتان و لاوان و قوتابیان
پەسەندکرا.

لەساڵی ١٩٦١ ئیبراھیم ئەحمەد وەک سکرتێری پارتی دیموکراتی کوردستان و و سەرنووسەری
ڕۆژنامەی خەبات کاری دەکرد، پێش داخستنی ڕۆژنامەی خەبات و ھەڵگرتنی مۆڵەتی حیزبەکەی
لە کۆتایی ساڵی ١٩٦١ ناچاربوو بەغدا بەجێبھێڵێت و خۆی بشارێتەوە. لەگەڵ ھەڵگیرسانی
شۆڕشی ئەیلوول ڕویکردۆتە شاخ و لەڕووی ڕامیارییەوە شۆڕشەکەی بەڕێوەبردووە. لەساڵی
١٩٦٤ تا ساڵی ١٩٧١ سکرتێری باڵی نووسینەگەی ڕامیاری پارتی دیموکراتی کوردستان بووە
پاش ھەرەسی شۆڕشەکە، ڕوودەکاتە ھەندەران و زۆربەی ژیانی لەشاری لەندەنی پایتەختی
بریتانیا گوزەراندووە.

ئیبراھیم ئەحمەد ھەر لەسەرەتای ژیانییەوە دەستی داوەتە کاری نووسین و ڕۆژنامەوانی،
ھەربۆیە لە تەمەنی ١٨ ساڵیدا، لە ڕۆژنامەی ژیان کاریکردووە و نۆبەری نووسینەکانی
لەوێ بڵاوکردۆتەوە. لەبەر شارەزایی لە نووسیندا، پیرەمێرد شاعیر و خاوەنی ڕۆژنامەی
ژیان لە نووسێنێکدا ستایشی ئیبراھیم ئەحمەد دەکات و دەڵێت:

لەساڵی ١٩٣٩ بۆ ساڵی ١٩٤٩ لەگەڵ مامۆستا عەلائەدین سەجادی گۆڤاری گەلاوێژ‌
دەردەکەن. ھەربۆیە ناچاردەبێت لەساڵی ١٩٤٤ دەست لەکاری میریی ھەڵبگرێت. پاش
سەرکەوتنی شۆڕشی ١٤ی تەمموزی ١٩٥٨ مۆڵەتی بڵاوکردنەوەی چەند ژمارەیەکی گۆڤاری
ڕزگاری پێبەخشرا و ھاوکاتیش بەرپرسیارێتی ڕۆژنامەی خەباتـیشی دەکرد.

ئیبراھیم ئەحمەد بێجگە لەو ڕۆژنامانە خاوەنی ڕۆژنامەی کوردستانیش بوو، کە جەلال
تاڵەبانی (زاوای ئیبراھیم ئەحمەد) سەرنووسەری بووە. بەھۆی بڵاوکردنەوەی وتارێک
بەڕووی دەسەڵاتدارانی عێراقدا، خەبات و کوردستان لەساڵی ١٩٦١ داخران و فەرمانی
زیندانیکردنیش بۆ ئیبراھیم ئەحمەد دەرچوو.

لە گۆڕەپانی وێژەشدا ئیبراھیم ئەحمەدی نووسەر و پارێزەر چەندین کاری بەنرخی
نووسیوە، ئەویش بەچەند شاکارێکی بەنرخ وەک «ژانی گەل»، «کوێرەوەری»، «دوا تیری
کەوان» و ھتد. نامێلکەی «الاکراد و العرب» کە لەساڵی ١٩٣٧ بە عەرەبی نووسیویەتی
ھەوڵێک بووە بۆ ڕێکخستنی پەیوەندیی نێوان کورد و عەرەب لەوڵاتی عێراقدا.

ئیبراھیم ئەحمەد لەتەمەنی ٨٦ ساڵیدا لە کاتژمێر ٥ی ئێوارەی ڕۆژی ٨ی نیسانی ٢٠٠٠ لە
لەندەن کۆچی دواییکرد و تەرمەکەی گوێزرایەوە بۆ‌ سلێمانی و ھەر لەو شارەش نێژرا.

ژانی گەل یەکێک لە گرینگترین بەرھەمەکانی ژیانی نووسەرایەتی ئیبراھیم ئەحمەد بووە.
ئیبراھیم ئەحمەد خەزووری جەلال تاڵەبانی و مەزھەر خالقی بوو.



https://ckb.wikipedia.org/wiki/%D8%A6%DB%86%DA%AF%DB%95%D8%B3%D8%AA%DB%8C%D9%86

ئۆگەستینی ھیپۆ (بەئینگلیزی: Augustine of Hippo) یان ئۆگەستین (بەعەرەبی:
أوغسطینوس) یان پایەبەرز ئۆگەستین (بەئینگلیزی: Augustine، بەعەرەبی: القدیس
أوغسطینوس) یان قەشە ئۆگەستین (١٣ ی تشرینی دووەمی ٣٥٤ زایینی – ٢٨ ی ئابی ٤٣٠
زایینی)، یەکێک لە گەورەترین بیرمەندەکانی مەسیحییەت بوو، کەشەی گەورەی ھیپۆ ریجیەس
(کە شاری عەننابەی ئێستای جەزائیر دەکات) بوو. فەیلەسووف و لاھووتگەری لاتین-بێژ
بوو کە لە کەرتی ئەفریقای سەر بەئیمپڕاتۆرێتیی ڕۆمانی دەژیا. نووسینەکانی ئۆگەستین
لە کاریگەرترینن لەگەشەپێدانی مەسیحییەتی ڕۆژئاواییدا.

لە جەزائیر لەدایک بووە پێی دەڵێن قەشە ئۆگستین، باوکێکی بتپەرست و دایکێکی زۆر
ئایینداری ھەبووە کەناوی "مۆنیکا" بووە. ئۆگەستین لەتەمەنی شانزە ساڵی دەچێتە شاری
قرتاجنە بۆ خوێندن، بەڵام لەوێ ساڵێک لە خوێندن بەردەوام دەبێ دوایی واز دەھێنێت و
لەگەڵ چەند ھاوڕێیەکی دەست دەکات بە ڕابواردن و کات بەسەربردن. باوکی گوێی پێ نادات
بەڵام دایکی کە ئاییندارێکی مەسیحی بوو و زۆر بڕوادار بوو؛ وای لە کوڕەکەی کرد کە
واز لەم کارانەی بێنێت و دەینێرێتەوە بۆ خوێندن، ئەویش کە زۆر کاریگەری دایکی
بەسەریەوە دەبێ دەچێتەوە بۆ خوێندن و زۆر زیرەک دەبێ. لەوێوە دەچێتە ڕۆما و زۆر
نموونەیی دەردەچێ پاشان دەبێتە ئەو قەشە گەورەیەی کە جێگەی باسی ئەوکات و ئێستایە.

ئۆگەستین یەکێک بوو لە بیرمەندە ھەرە گەورەکانی سەدەکانی ناوەڕاست. ئەو پێی وابوو
کە کۆمەڵگا پێک دێت لە کۆمەڵە کەسانێک کە لەناو خۆیاندا ڕێک کەوتبوون، کۆمەڵە
کەسێکن کە ھەست و سۆزی ھاوشێوەیان ھەیە ئەمە وا دەکات کە یەکێتییەکی مەعنەوی لە
ناویاندا دروست ببێ لەسەر بنچینەی ڕێزگرتن و خۆشەویستی. کۆمەڵگا کۆمەڵە کەسێکن کە
ھەست و سۆزو بیروڕایەکی ھاوبەشیان ھەیە بۆ بەدیھێنانی ئامانجەکانیان، ئەو پێی وایە
مرۆڤەکان دوو کۆمەڵەن:

شاری خوایی خەڵک لەژێر سایەی بنەماو پرەنسیپە ئایینیەکان کاردەکەن ھەروەھا لەژێر
سایەی بەھاکانی چاکە دەژین. بەڵام شاری زەمینی خەڵک لەسەر بنچینەی حەز و
ئارەزووەکانیان بەڕێوە دەچن، ئەو دەڵێ لەگەڵ دروست بوونی دونیا ئەو دوو شارە ھەن.
شاری زەمینی ئەو کاتە لەناو دەچێ کە مەسیح دێت واتە لەگەڵ ھاتنی مەسیح، بەڵام شاری
خوایی ھەر دەمێنێ، ئەو پێی وایە شاری مرۆیی لەقتەیەکی شاری خواییە کە ئەفلاتوون ئەم
بۆچوونەی ھەبوو، ئەفلاتوون پێی وابوو ھەموو ئەو شتانەی لەسەر زەمینە ڕەنگ دانەوەی
شاری مرۆییە و وێنەیەکی تێپەڕبووی شاری خواییە. بیرۆکەی ئۆگستینیش نزیکە لە
ئەفلاتوون کە پێی وایە لەم شاری مرۆییەدا ئێمە میوانین، بەڵام لەشاری خوایی دا ئێمە
ھاووڵاتین، شاری خوایی بەڕای ئەو شارێکی نەمرە بۆیە ئەو دەڵێ ئەگەر لە دونیا ھەژار
بیت یان ستەمت لێ بکرێ نابێ خەم بخۆیت، بەڵام گەیشتن بەم شاری خواییە ئەوەیە کە
دەبێ مرۆڤەکان بە چاکە بژین، ھەروەھا پێی وایە ئەو دەوڵەتەی کە دروست دەبێ نە
ئەنجامی ڕێککەوتنی مرۆییە نە ئەنجامی ڕێککەوتنی تاکەکانە بەڵکو ئەنجامی غەریزەی
سروشتی مرۆڤە ھەر بۆیەش دەوڵەت دامەزراوەیەکی پێویستە، دەوڵەتی نموونەیی ئەو
دەوڵەتەیە کە دەسەڵات لە خوداوە وەردەگرێت ئەو دەوڵەتەش دەبێ دەوڵەتێکی ئایینی بێت
ئەرکی سەرەکی ئەو دەوڵەتە پەیوەستە بە ئایینەوە کاردەکات بۆ خۆشبەختی مرۆڤ و
لەھەمان کاتدا مرۆڤ ئامادە بکات بۆ ژیانی دواتر (ئاخیرەت). لەو پێناوەشدا دوو شت
ھەیە ئەویش دەوڵەت و کڵێسا، ئۆگەستین دەڵێ دەبێ دەوڵەت لەخزمەت کڵێسادا بێ، کڵێسا
سەرپەرشتی کاروبارەکانی دەوڵەت بکات بەلای ئۆگەستینەوە بنچینەی ژیانی کۆمەڵایەتی
یاسای سروشتییە و مرۆڤەکان لە ڕێگەی عەقڵەوە دەگەن بەو یاسایە و لەسەر دوو بنەما
یان دوو پرەنسیپ وەستاوە کە ئەمانیش بریتیین:



https://ckb.wikipedia.org/wiki/%D8%A6%DB%86%D8%AA%DB%86%D9%85%DB%86%D8%A8%DB%8C%D9%84

ئۆتۆمبیل یان ماشێن ( بە ئینگلیزی: Automobile) ئەو پێڕاگوێزەی کە چەرخی ھەیە و
مۆتۆری خۆی ھەڵگرتووە. ئۆتۆمبێل بەو ئامێرانه دەوترێ کە بە بێ یارمەتی و پەیوەندی
بە ئامیرێکی دیکەوە و بە هێزی ماشێنی خۆی توانای ڕۆیشتنی هەبێ

دەکرێ بە گشت ئەو ئامێرانه کە سەرچاوەی هێزیان هەیە و بۆخۆیان دەتوانن بڕۆن بوترێ
ئۆتۆمبێل. بەڵام لە زمانی ئێمەدا تەنیا لە جیاتی واتای وشەکانی (ماشێن لە ڕۆژهەڵاتی
کوردستان) و ( سەیاره لە باشووری کوردستان) بەکار دێت.

لەساڵی (١٨٨٥) (کاڕل بێنز) دەستی کرد بە فرۆشتنی ئۆتۆمبێلەکانی کە لە جۆری
(ئۆتۆمبێلی سوتەمەنی) بوون. دوای هەلەکانی توانی تاوەکوو ساڵی (١٨٩٦) ١٣٠ ئۆتۆمبێلی
لەو جۆرە بفرۆشێت.دوای درووستکراوەکانی تر درووستکردنی ئۆتۆمبێل گەشەیی سەندوو
بەشێوەیەکی خێراتر قۆناغەکانی درووستکردنی ئۆتۆمبێل تەواودەکران. بەڵام
ئۆتۆمبێلەکانی ئەو سەردەمە کۆمەڵێک کێشەیان هەبوو، کە بەجۆرێک ئۆتۆمبێلەکانی سەرەتا
بە خێراییەکی زۆۆر کەم بەڕێگەدا دەڕۆیشتن و شێوازی سواربوونیان ناڕەحەت کەربوو بۆ
سەرنشینان، وەزۆۆر جاریش ئۆتۆمبێلەکان دەشکان، لەکاتێک دا جەند کەسێک لە یەک کاتدا
سور بە ئۆتۆمبێلەکە ببان. بەڵام تەکنەلۆژیا پەرەیسەندوو لە ساڵی (١٩٠٩) ئۆتۆمبێلی
(ڕۆلس ڕۆیس)ی جۆری (silver ghost) سیستەمێکی ساکاری هایدرۆلیکی بۆ دانرا، کە ئەمەش
یەکەمین جاربوو کە ئەم سیستەمە بەکاربهێندرێت، لە ئۆتۆمبێلەکان، بەڵام لەو کاتەدا
تەنها کەسانی (دەوڵەمەند) توانای کڕینی ئەو جۆرە ئۆتۆمبێلانەیان هابوو. بەڵام لە
ساڵێکی پێشتروو لە ساڵی (١٩٠٨) (هێنری فۆڕد)ی ئەمریکی، توانی کە وابکات کە نرخی
ئۆتۆمبێلەکان داببەزێت خلکی زیاتر ببن بە خاوەنی ئۆتۆمبێل، ئەویش بەهۆی دامەزراندی
کارگەیەکی تایبەت بوو بە درووستکردنی ئۆتۆمبێل، کە تێیدا نزیکەی زیاتر لە هەزار
کرێکار کاریان لەو کارگەیە دەکرد کە ئۆتۆمبێلی بەرهەمدەهێنا، بەڕێژەیەک کە تەنها
تاوەکوو ساڵیی (١٩٢٩) ١٥ ملیۆن ئۆتۆمبێلی جۆری (T Ford) فرۆشران. بە نزیکاەیی
سەدەیەک پێش ئێستا بە گشتی ڕێژەی گشت ئۆتۆمبێلەکان، نزیکەی (٢٠٠٠٠٠) درووستکرابوون،
باڵام لە ئێستادا لەهەر ڕۆژێکدا زیاتر لەو ڕێژەیە (٢٠٠٠٠٠) ئۆتۆمبێل درووستدەکرێت.



https://ckb.wikipedia.org/wiki/%D8%A6%D8%A7%D8%A8%D9%88%D9%88%D8%B1%DB%8C_%D8%B3%DB%8C%D8%A7%D8%B3%DB%8C

زاراوەی ئابووری سیاسی (Political economy) چەمکێکی نوێباوە کە کێشە و ئاریشەی
زانستەکانی سیاسەت و ئابوور لێک ئەداتەوە. بە واتایەکی تر ئابووری سیاسی لە شوێن
دۆزینەوەی پێوەندی دوولایەنەی وزە سیاسی و ئابووریەکان و کاردانەوەی ئەم هێزانەیە
بەسەر پێکهاتەکانی سیاسەتی ئابووریدا. هەروەها کاردانەوەی بارودۆخی ئابووری بەسەر
حکومەتە هەڵبژاردە خەڵکیەکانیش لێک ئەداتەوە.

سەرکەوتنی حکومەت لە بواری سیاسەتە ئابووریەکان، شەرعییەت و ئەگەریی دووبارە
هەڵبژاردنەوەی ئەو حکومەتە زیاد ئەکات. لە گوتاری پۆزیتۆڤیزم دا هەڵامسان، رادەی
بێکاری و هاوتەرازنەبوونی خەرج و بەرج و ...

یەکێکی تر لەو مەسەلە گرینگانە، ئەوەیە کە تا چ رادەیەک بارودۆخی ئابووری وڵاتەکان
دەرەنجامی سیاسەتەکانی دەوڵەتە و تا چ رادەیەکیش بەرهەمی هۆکارگەلێکی بێ کۆنتڕۆڵ
وەک بازاڕی جیهانییە؟

سەنگی هۆکارگەلی سیاسی لە پێکهاتنی سیاسەتە ئابووریەکان گرانە و ئەم هۆکارانە
ئەکەونە ناوەندی سەرنجی ئەم زانستەوە. بۆ وێنە ئەگوترێ کە دەوڵەتان لە پێش
هەڵبژاردنەکان و بە مەبەستی خۆ شیرین کردن لە بەر چاوی رەشەگەلدا دەست ئەدەنە
بووژاندنەوەی ئابووری و تەنانەت تاکوو چەن مانگێکیش ئەو شتانەی کە بەر عۆدەی بوون
بە ئەنجامی ئەگەێنن. بەڵام دوای گەیشتن بە دەسەڵات لەم رێبازە دوور ئەکەونەوە.

پێوەندی ئایدیۆلۆژی حیزبی لە گەڵ مەسەلە ئابووریەکانیش، بۆتە بابەتێک لە
توێژینەوەکانی ئابووری سیاسی. ئەغڵەب حیزبە چەپییەکان هەوڵ ئەدەن گرفتی بێکاری
چارەسەر بکەن، کەچی حیزبە راستییەکان هەوڵ ئەدەن پلەی هەڵامسان دابەزێنن. کەواتە
پێوەندی ئایدیۆلۆژی سیاسی و ئابووری سیاسی مەسەلەیەکی گرنگ لە ئەژمار دێت. ئابووری
سیاسی بەم واتایە، لەگەڵ ئابووری سیاسی بە واتا کۆنەکەی کە بە روانگەیەکی مارکسیەوە
ئەیڕوانییە سیاسەت، خۆبەخۆ جیاوازی هەیە.



https://ckb.wikipedia.org/wiki/%DB%8C%DB%86%D8%AF

یۆد (بە ئینگلیزی: Iodine) یەکێکە لە توخمە کیمیایییەکان بە هێمای کیمیاییی «I» و
گەردیلە ژمارەی ٥٣..یۆد لە کۆمەڵەی ھالۆجینەکانە ‌(کۆمەڵەی ھەژدەھەم) و لە خولی
پێنجەمە ، یۆد توخمێکی بریسکەداری رەنگ پەمەییە ، بە رێژەی ٠.٠٠٠٤٦% لە چینە
کەڤرەکانی زەویدا بوونی ھەیە بۆ یەکەمجار لە مێژوودا لە لایەن کیمیاساز کۆرتۆیس
((B. Courtois دۆزرایەوە کە بە شێوەی تۆپەڵ بلووری بوو . توخمی یۆد لە لەشی مرۆڤدا
بە زۆری لە پێکھاتەی ھۆرمۆنەکاندا بەژدارە بۆ نموونە ‌/ ھۆرمۆنی تیرۆکسین کە یەکێکە
لە ھۆرمۆنە سەرەکیەکانی گەشەی لەش و مێشک جا ئەگەر بێت و بڕی تەواو لە توخمی یۆد
بەشدار نەبێت لە پێکھاتەی ئەم ھۆرمۆنەدا ئەوا کەسەکە توشی نەخۆشی ئاڵوکەوتن دەکات و
دواتر دەیخنکێنێت. توخمی یۆد لە زۆرێک لە داو و دەرماندا بەشدارە و لە خۆراکیشدا
بوونی ھەیە وەکوو / شیر ، کەلەرم ، زۆربەی خۆراکە ئاوییەکان



https://ckb.wikipedia.org/wiki/%DA%BE%DB%95%DA%B5%DB%86

هەڵۆ بریتییە لە کۆمەڵێک پەلەوەری ڕاوچی لە تیرەی هەڵۆیان (Accipitridae لە تۆرەمەی
Falconiformes).

نزیک بە ٦٠ جۆر باڵندەی ڕاوکەر هەن کە بە هەڵۆ دەناسرێن و زۆربەیان خۆماڵی ئوراسیا
و ئەفریقان. پێوەرێکی ڕوون بۆ جیاوازی و ناسینەوەی هەڵۆکان لە دیکەی پەلەوەرەکانی
تیرەی هەڵۆیان نییە، بەڵام بەگشتی هەڵۆکان لەوانی تر گەورەترن(بێجگە سیسارگ) ،
لاقیان گەورەتر و پتەوترە، دەنووکیان گەورە و خوار و باڵەکانیان پانترە. هەموو
هەڵۆکان بە ڕۆژ ڕاو دەکەن، چاویان تیژە و بەرزەفڕن.

هەڵۆکان بە بۆنەی بەهێزییەوە لە زۆربەی کلتوورەکان وەک دروشم و نیشانەی شەڕ و
شایەتی دەناسرێن. وێنە و پەیکەری ئەم باڵندانە لە سەر زۆر دراو و بینای مێژوویی
دەبینرێ و زۆرێک لە وڵاتان ، ڕێکخراوە و پارتەکانی جیهان وێنەی هەڵۆیان وەک دروشم
هەڵبژاردووە.

هەڵۆکان لە باری توێکاری و تایبەتمەندی فڕین لە سیسارگەکان دەچن، بەڵام سەریان
پێچەوانەی سیسارگەکان بە پەڕ داپۆشراوە. هەڵۆکان شێوەی شمقاڕەکانیش دەدەن، بەڵام
گەورەترن و نێوان باڵەکانیشیان نەختێک درێژترە. جیاوازییەکی تری هەڵۆکان لەگەڵ ئەم
دوو خزمەدا لە شێوەی بژیوییاندایە، هەڵۆکان زۆرتر نێچیری زیندوو دەگرن، بەڵام
سیسارگ و شمقارەکان لە کەلاک دەخۆن[١] .

هەڵۆی نیکوباری باشووری، بچووکترین هەڵۆیە کە تەنیا ٤٥٠ گ و ٤٠ سم دەبێ و خۆماڵی
دوورگەکانی نیکوبارە. هەڵۆی دەریایی ستەلێر بە کێشی ٦،٧ کیلۆگرەم و هەڵۆی فلیپینی
بە درێژی یەک میتر لە پاڵ هەڵۆی دووسپی و هەڵۆی هارپی گەورەترین جۆری هەڵۆکانن.

هەڵۆکان تەنیا یەک هاوسەر لە ژیاندا هەڵدەبژێرن . هێلانە لەشوێنێکی زۆر بەرز، بە
تووڵ و شووڵی دار چێ دەکەن و هەموو ساڵێک دەگەڕێنەوە سەری، بە جۆرێ کە جیقنە و پاڵ،
ساڵ لەگەڵ ساڵ، لە سەر یەک کەڵەکە دەبێ و بڕێجار تا ٥٠٠ کیلۆگرەم و تا ٣ میتر گەورە
دەبێ. گەورەترین هێلانەی ناسراو هی دوو هەڵۆی سەرسپی لە فلوریدای ئەمریکایە کە ٦،١
میتر قووڵی، ٢،٩ میتر پانی و کێشێکی سەیروسەمەر، واتە ٢،٧٢٢ کگی هەیە[٢] . هەڵۆکان
لە شوێنی بێقڕەدا هێلانە چێ دەآکەن و شەش تا هەشت حەفتە لە سەر هێلکەکانیان کڕ
دەکەون. زۆربەی هەڵۆکان دوو هێلکە دەکەن، کە تەنیا یەکیان دەمێنێتەوە. جووچکە هەڵۆ
بە شێنەیی گەشە دەکا و لە سێ یا چوار ساڵیدا شێوەی گەورەکان دەدا.

بڕێ لە جۆرەکانی هەڵۆ، بە جەستەی گەوەرە و هێزی فرەوە، لە ترۆپکی هیرەمی بژیوی
گیانەوەراندا جێ دەگرن. هەڵۆی پەڕکوور و هەڵۆی تانجدار دەتوانن ئاژەڵی ٣٠ کیلۆگرەمی
ڕاو کەن و بخۆن[٣] .



https://ckb.wikipedia.org/wiki/%DA%BE%DB%86%D8%B1%D9%85%DB%86%D9%86

ھۆرمۆن مادەیەکی کیمیاییە کە خانەیەک (سلوولێک) یان ئاڵگێک لە بەشێک لە لەشی مرۆڤدا
دروستی دەکات و وەکوو پەیامێک دەچێتە بەشێکی تری لەش و دەبێتە ھۆی گۆڕانکارییەک
لەوێ. بۆ گۆڕاندنی مێتابۆلیزمی خانەکان، تەنیا نەختێ ھۆرمۆن پێویستە. ھەندێک لە
ھۆرمۆنەکانی لەشی مرۆڤ ئەمانەن: تی٣ و تی٤ کە ھیی ئاڵگی تیرۆئیدن، ئەنسۆلین کە ھین
پەنکریاسە و ھتد. [١]

هۆرمۆنەکان کار لە خانەکان دەکەن لەڕێگەی بەستنەوەیان بە وەرگری پڕۆتینی تایبەت کە
دەکەوتە سەر رووی خانە یان ناو سایتۆپلازمی خانە، ئەم بەستنەوەیە دەبێتە هۆی گۆڕان
لە فرمانی خانە. هۆرمۆنەکان کاردەکەن وەکو پردی پەیوەندی لەنێوان ئەندام و شانەکان
بۆ ڕێکخستنی شێوازی کارکردنیان وەک هەرسکردن و مێتابۆلیزم و هەناسەدان و فرمانی
شانە و خەو و گەشە و جولە و فشار و شیر بەرهەم هێنان و زۆربون و باری دەرونی.



https://ckb.wikipedia.org/wiki/%DA%A9%D8%B1%DB%8C%D8%B3%D9%85%D8%B3

کریسمس یان ڕۆژی لەدایکبوون (کەمەبەستییان مەسیحە)، ئەو ڕۆژە بە ڕۆژی لەدایکبوونی
مەسیح دادەنرێت ئەوەش بیروباوەڕی ئەو مەسیحییانەیە کە بڕوایان وایە کە مەسیح کوڕی
خودایە، ڕۆژی کریسمس لە زۆربەی وڵاتانی جیھان و ئەوانەی مەسیحییەکان تێیدا کەمینەن
یان نین ئەوا وەک ڕۆژێکی کلتووری دەکرێتە ڕۆژی پشوو واتە بەڕێژەیەکی زۆر لە وڵاتان
ئەو ڕۆژە پشوو دەبێت، ڕۆژی کریسمس دووەم گەورەجێژنی مەسیحییەکانە لەدوای جێژنی
قیامەیان، بە پێی ڕۆژژمێری زایینی ئەو ڕۆژە دەکەوێتە ڕۆژی ٢٥ و ٢٤ی کانوونی یەکەم
گەرچی بیروباوەڕی جیاش ھەن دەربارەی ڕۆژی ڕووداوەکە بەڵام بە گشی لە 25/15 هەتا 1/1
ئەو ڕێ و ڕەسمە بەڕێوە دەچێت.



https://ckb.wikipedia.org/wiki/%DA%A9%D8%B1%DB%8C%D8%B3%D8%AA%DB%8C%D8%A7%D9%86%DB%86_%DA%95%DB%86%D9%86%D8%A7%DA%B5%D8%AF%DB%86

ناوی تەواو کریستیانۆ ڕۆناڵدۆ دۆس سانتۆس ئاڤیێرا ٥ی فێبریوەری ١٩٨٥ لە شاری
(مادەیرا) لەووڵاتی پورتوگال لە خێزانێکی ھەژار کە باوکی باخەوان بووە و دایکیشی
چێشتی بۆ ماڵان لێناوە لەدایک بووە، ئەو ئێستا یاری بۆ ھەڵبژاردەی تۆپی پێی پرتوگال
و یانەی ڕیال مەدریدی ئیسپانی دەکات کە پێشتر یاری بۆ یانەکانی لشبۆنەی پرتووگالی
[١] و مانچستەر یونایتدی ئینگلیسی کردووە [٢]، لە ساڵی ٢٠٠٣ ەوە یاری بۆ
ھەڵبژاردەکەی دەکات[٣] و لە ئێستادا ئاڕمی کاپتنی ھەڵبژاردەکەی لە دەست گرتووە ،
ئەو یەکێکە لە بەنرخترین یاریزانانی جیھان. ئەو کاتەی لەیانەی مانچستەر یونایتدی
ئنگلیزیچی ڕووی کردە یانەی ڕیال مەدریدی ئیسپانی بەبڕی ٨٠ ملیۆن پاوندی (£) ئنگلیسی
کە دەکاتە نزیکەی ٩٤ ملیۆن یۆڕۆ(€) یان ١٣٢ ملیۆن دۆلار($) [٤]، لەساڵی ٢٠٠٨ ئەو
کاتەی لە یانەی مانچستەر یونایتدی ئینگلیزی یاری دەکرد بوو بە باشترین یاریزانی
جیھان[٥].

رۆناڵدۆ لە گەرەکی سان ئەنتۆنیۆ لە شاری فەنچال سەر بە پارێزگای مادەیرا لە دایک
بووە.ناونراوە. برایەکی گەورەتر لە خۆی ھەیە بە ناوی (ڕێڤان)ەوە،ھەروەھا دوو
خوشکیشی ھەیە بە ناوەکانی (ڕۆیاڕ و لییانا) ئەو بچوکتری مندال بووە لە ناو
خێزانەکەیدا. رۆنالدۆ لەسەر ناوی سەرۆکی پێشووی ویلایەتە یەکگرتووەکانی ئەمریکا
ڕۆنالد ڕیگان کە باوکی ڕۆناڵدۆ زۆر پێی سەرسام بوو ناو نراوە.[٦] لە تەمەنی
منداڵیدا ، جارێکیان سەری مامۆستاکەی بە کورسی شکاند[٧] چونکە مامۆستاکە گاڵتەی بە
ڕەگەزی ڕۆناڵدۆ کردبوو کە خەڵکی شاری مادێریانە و ناوچەیەکی ھەژارنشینە. باوکی
ڕۆناڵدۆ خۆزێ دینیس بەھۆی ئالودەبوون بە زۆر خواردنەوەی مەی تووشی نەخۆشی جگەر ھات
و کۆچی دوایی کرد[٨] کاتێک ڕۆناڵدۆ تەمەنی ٢٠ ساڵ بوو.لە ساڵی ٢٠٠٧ ڕۆناڵدۆ پەڕتوکی
ژیاننامەی خۆی بڵاوکردەوە بە ناوی ” ساتەکان ” [٩] . لەگەڵ یەکێک لە خوشکەکانی
دوکانێکی بۆتیکیان کردەوە (پۆشاک) بە ناوی ” CR7 ” [١٠]کە ئێستا ئەو دوکانە دوو لقی
ھەیە و ھەردووکیان لە پرتوگالە لە شارەکانی لیشبۆنە و مێدیرا،جوانترین خانمە ئەکتەر
لای ڕۆناڵدۆ ئانجەلینا جولیە ھەمیشە ئارەزووی لەکارەکانی ئەو ھوونەرمەندەیە وە
ڕۆناڵدۆ زۆر ئارەزوو لەکڕینی ئۆتۆمبێڵ دەکات تا ئێستا چەندەھا ئووتمبێلی تایبەت و
گرانبەھای کڕیوە لەوانە فیڕاڕی و ئۆدی و ھیتر[١١] ، جگە لە پۆرتوگالی زمانەکانی
ئیسپانی و ئینگلیزی بە باشی دەزانێت[١٢]

ڕۆناڵدۆ پێشتر پەیوەندی سۆزدار لەگەڵ ھەریەکە لە لوانا بیلێتی[١٣] ، ئیمۆجین تۆماس
[١٤]، نێریدا گالاردۆ [١٥]، نیکی گازیان [١٦]، کارینا باچی [١٧]، مێرکۆ ڕۆمێرۆ ،
میرێلا گریسلاس[١٨] [١٩]، پاریس ھیڵتۆن [٢٠]، کیم کارداشیان ڕافایلۆ فیکۆ و ئەلایس
گۆدوین و جیما ئەتکینسن و ماریا شەراپۆڤا ھەبووە ، وە لە سەرەتاکانی ساڵی ٢٠١٠
پەیوەندی لەگەڵ ئایرینا شایکی کچە نمایشکاری رووسی ھەبوو ، دواتر لە ٢٠١٥ لێک
جیابوونەوە.

لە ٢٠١٠/٧/٣ ڕۆناڵدۆ لەسەر تۆڕە کۆمەڵایەتییەکانی فەیسبووک و تویتەر ئاشکرایکرد کە
بووەتە باوک[٢١] و کوڕەکەی ناونا کریستیانۆ . ڕۆناڵدۆ یەکەم کەسی نا ئەمریکی بو کە
ژمارەی ھاندەرەکانی لە فەیسبووک لە ۱۰ ملیۆن کەس تێپەڕێت . ژمارەی ھاندەرانی
ڕۆناڵدۆ لە فەیسبووک لە ئێستادا زیاد لە ۱۰٥ میلیۆنە و بە بێ ڕکابەر لە پێش گشت
یانە و یاریزانە وەرزشییەکان دێت .

ڕۆناڵدۆ لە تەمەنی ٨ ساڵیدا پەیوەندی کرد بە یانەی ئەندۆرینھا [٢٢]کە باوکی لەو
یانەیە وەک باخەوان کاری دەکرد ، لە ساڵی ١٩٩٥ پەیوەندی کرد بە یانەی لۆکاڵی
ناسیۆناڵ [٢٣]و نازناوی خولەکەی لەگەڵ ئەو یانەیە بەدەست ھێنا . ڕۆناڵدۆ چانسی
تاقیکردنەوەی پیدرا لە یانەی سپۆرتینگ لیشبۆنە [٢٤]و بۆ ماوەی سێ ڕۆژ لە ژێر
تاقیکردنەوەدابوو . دوای ئەو سێ ڕۆژە ڕاستەوخۆ لە ئەکادیمیای سپۆرتینگ وەرگیرا ،
ڕۆناڵدۆ بووە یەکەم یاریزانی لە مێژووی ئەکادیمیاکە کە یاری بۆ سپۆرتینگی خوار ١٦
ساڵ و خوار ١٧ ساڵ و تیپی دووەمی سپۆرتینگ و تیمی یەکەمیش ئەنجام بدات .

سەرەڕای بچووکی تەمەنی لە نیوان ساڵانی ٢٠٠١ بۆ ٢٠٠٣ ڕۆناڵدۆ ٢٥ یاری بۆ سپۆرتینگ
ئەنجامدا [٢٥]. جیرارد ھۆولیەری ڕاھێنەری لیڤەرپوول یەکەم کەس بوو درکی بە
تواناکانی کرد کاتێک تەمەنی ١٦ ساڵ بوو بەڵام بەرپرسانی یانەکە داواکەی ھۆولیەریان
رەتکردەوە بە بیانووی ئەوەی تەمەنی بچووکە و زۆری ماوە گەشە بکات . لە ھاوینی ٢٠٠٣
سپۆرتینگ لیشبۆنە ٣-١ شکستی بە مانچێستەر یونایتد ھێنا و ڕۆناڵدۆ ئاستێکی بەرزی
لەگەڵ سپۆرتینگ پێشکەش کرد . ئەوەش سەرنجی سێر ئەلێکس فێرگسۆنی ڕاھێنەری ڕاکێشا و
خودی یاریزانەکانی مانچستەریش داوایان لە یانەکەیان کرد پەلە بکەن لە کڕینی
ڕۆناڵدۆ.

ڕۆناڵدۆ بووە یەکەم یاری پرتوگالی لە مێژووی مانچێستەر یونایتد کاتێک بەرامبەر بە
١٥ ملیۆن یۆرۆ گوێزرایەوە بۆ ئینگلتەرا[٢٦] [٢٧]. ڕۆناڵدۆ سەرەتا داوای درێسی ژمارە
٢٨ی کرد ھەمان ئەو ژمارەیەی کە لە سپۆرتینگ دەیبۆشی ئەمەش بۆ ئەوەی فشاری زیاتر
نەخاتە سەرخۆی لەگەڵ مانچێستەر چونکە ئەو ژمارەیە پێشتر ئەفسانە مێژووییەکانی وەک
جۆرج بێست و برایان ڕۆبسۆن و ئێریک کانتۆنا و دەیڤد بێکھام پۆشیبوویان . ڕۆناڵدۆ
لەوبارەیەوە دەڵێت ” کاتێک چوومە مانچێستەر، فێرگسۆن لێی پرسیم چ ژمارەیەکت دەوێت و
وتم ٢٨ ، بەڵام ئەو وتی نەخێر . تۆ ژمارە ٧ دەپۆشیت ، لەو کاتەوە ناچارکرام کە
ھەموو ھەوڵێکم بخەمەگەڕ بۆ ئەوەی ئەو ژمارەیە بە بەرزی ڕابگرم و ئەو شانازییە
نەشێوێنم کە پیم بەخشرابوو.

ڕۆناڵدۆ ھەر لەو ساڵەدا خەڵاتی باشترین یاریزانی فیدراسیۆنی یاریزانە پیشەگەرەکان و
باشترین یاریزانی لاوی فیدراسیۆنی یاریزانە پیشەگەرەکانی پێبەخشرا کە بووە دووەم
یاریزان لە یەک ساڵدا ھەردوو خەڵاتەکەی پێببەخشرێت لە دوای ئاندی گرەی کە لە ساڵی
١٩٧٧ بەدەستی ھێنابوو . دوای ئەو دوو خەڵاتە ڕۆناڵدۆ خەڵاتی ھاندەرانی فیدراسیۆنی
یاریزانە پیشەگەرەکانیشی وەرگرت و بووە یەکەم یاریزان ھەر سێ خەڵاتەکەی
فیدراسیۆنەکە وەربگرێت .

ڕۆناڵدۆ پلەی دووەمی تۆپی ئاڵتونی بەدەست ھێنا لە ساڵی ٢٠٠٧ کاتێک ڕیکاردۆ کاکا
تۆپەکەی بەرز کردەوە ، ھەروەھا پلەی سێھەمی باشترین یاریزانی فیفای پیبەخشرا لە
دوای کاکا و میسی .

لە ھاوینی ٢٠٠٨ سکای سپۆرت ئاشکرایکرد ڕۆناڵدۆ دەیەوێت ڕووبکاتە ڕیاڵ مەدرید ئەگەر
یانەکە ھەمان ئەو برە پارەیەی پێشکەش بکەن کە بەڵێنیان دابوو، پاشان مانچستەر
یونایتد سکاڵای لەسەر ڕیاڵ تۆمارکرد بە تۆمەتی گفتوگۆی نھێنی لەگەڵ ڕۆناڵدۆ بەڵام
فیفا ڕەتیکردەوە ھیچ کاردانەوەیەکی ھەبیت دژی ڕیاڵ .

لە ٦/٢٦ ڕیاڵ مەدرید بە فەرمی ڕایگەیاند ڕۆناڵدۆیان کڕیووە بەبڕی ٨٠ ملیۆن پاوەند
[٣١]و لە لە ٧/١ پێشکەش بە ھاندەرانیان کرد . لەو بەروارەدا و لە ڕۆژێکی مێژوویدا
٨٠ ھەزار ھاندەر لە ناو یاریگای سانتیاگۆ بێرنابیۆ ئامادەبوون بۆ پێشوازی لە
کریستیانۆ ڕۆناڵدۆ .[٣٢] گرێبەستەکەی ڕۆناڵدۆ لەگەڵ ڕیاڵ بۆ ماوەی ٦ ساڵە و سزای
ھەڵوەشاندنەوەشی ١ ملیار یۆرۆیە . لە ٧/٦ درێسی ژمارەی ٩ی لەلایەن ئەلفرید دی
ستیفانۆوە پێبەخشرا و بۆ ماوەیەکی کاتی بووە CR9 بەھۆی ڕاول گۆنزالیسی ئەفسانەی
یانەکەوە کە درێسی ژمارە ٧ی دەپۆشی ، بەڵام لە دوای ڕۆیشتنی ڕاول جارێکی دیکە CR7
گەڕایەوە .

لە میاننەی پاڵاوتنەکانی جامی نەتەوەکانی ئەوروپای ٢٠٠٨ ڕۆناڵدۆ ٨ گۆڵی تۆمارکرد و
گۆڵکاری دووەمی پاڵەوانێتییەکە بوو . بەڵام لە میانەی یۆرۆی ٢٠٠٨ تەنیا یەک گۆڵی
تۆمارکرد[٣٣] و لە قۆناغی چارەگی کۆتایی بەرامبەر بە ئەلمانیا تووشی شکست ھاتن ..
دوای ئەوەی لە مانگی حەوتی ٢٠٠٨ کارلۆس کیرۆش بووە ڕاھینەری پرتوگال ڕۆناڵدۆی وەک
کاپتنی یەکەمی تیمەکەی دەستنیشانکرد.

لە یۆڕۆی ٢٠١٢ەش ڕۆناڵدۆ و ھەڵبژاردەی پۆرتوگال گەیشتنە یاری پێش کۆتایی و لەوێدا
بە ھەڵبژاردەی نیشتمانی ئیسپانیا بە لێدانی یەکلاکەرەوەی سزا دووچاری شکست ھاتن و
لەپاڵەوانییەتییەکە ھاتنە دەرەوە [٣٤]و ڕۆناڵدۆ لەم پاڵەوانییەتیە سێ گۆڵی کرد و
بەھاوبەشی لەگەڵ پێنج یاریکەری دی بوونە گۆڵکار[٣٥].

ڕۆناڵدۆ له‌ یۆرۆی 2016 به‌ سێ گۆڵ و سێ ئه‌سیست خه‌ڵاتی پێڵاوه‌ زیوی به‌ده‌ست
هێنا

گەورەترین دەستکەوتی : بردنەوەی خولی پاڵەوانەکانی ئەوروپا لەگەڵ مانچستەر لە
٢٠٠٨[٤٢] و بوون بە باشترین یاریزانی جیھان[٤٣] .

خراپترین ئاستی : دۆڕانیان بە یۆنان لە یاری کۆتایی جامی نەتەوەکانی ئەوروپای
٢٠٠٤[٤٤] ، ھەموو جیھان فرمێسکەکانی ڕۆناڵدۆیان لە دوای دۆڕانەکە بینی[٤٥][٤٦].

ھەژماری کریستیانۆ لە تۆڕە کۆمەڵایەتیەکان کە تەنیا لە فەیس بووک نزیکەی ۱۰٥ ملیۆن
و ڵایکی کۆکردۆتەوە ئەوەش ژمارەیەکی پێوانەییە لەڕیزی پێشەوەی پەڕگەکانی فەیس بووک
دێت، لەدوای ھەردوو پەڕەی ((فەیسبووک بۆ ھەموو موبایلێک) https://wwwnFacebook for
evry phone.com)) ، ((فەیسبووک (https://www.facebook.com)). وە لە توویتەریش زۆرتر
لە ۲۰ ملیۆن ھاوڕێی ھەیە



https://ckb.wikipedia.org/wiki/%DA%A9%D8%AA%DB%8E%D8%A8%DB%8C_%D9%BE%DB%8C%D8%B1%DB%86%D8%B2

کتێبی پیرۆز یان بایبڵ (بەگریکی کوەینە: τὰ βιβλία (تا بایبلا)، بەئینگلیزی: Bible،
بەعەرەبی: الکتاب المقدس)، ناوەکەی لەگریکییەوە بەمانای (کتێبەکان دێت). بریتییە
لەو کتێبەی کە تێیدا کۆکراوەی دەقە ئاینییە بنچینەییەکانی ئایینی یەھوودییەت و
مەسیحییەت ھەیە. دەقەکانی نێو کتێبی پیرۆز بە بڕوای دوو ئایینەکە کۆمەڵێ دەقن کە
لەلایەن خوداوە وەک ئیلھام بەخشراوە بە پێغەمبەرەکان، یان لەڕێگەی رۆحی پیرۆزـەوە
(لەلای مەسیحییەکان). ئەم کتێبە پێکھاتوویەکە لەکۆمەڵێک کتێبی تر کە ھەریەکەیان لە
ماوەیەکی مێژوویی جیاوازدا نووسراون. کتێبی پیرۆز دابەش دەبێت بەگشتی بۆ دوو بەش،
بەشی یەکەم ناودەبرێت بە پەیمانی کۆن، کە بریتییە لە بەشێکی ھاوبەش لەنێوان
یەھوودییەکان و مەسیحییەکاندا. پەیمانی کۆن، پێک دێت لە پێنج کتێبی نووسراو لەلایەن
پێغەمبەر مووسا و ناسراوە بە تەورات، پاشان پێغەمبەران ئەویش کتێبەکانی پێغەمبەرانی
یەھوودن. ھاوکات کۆمەڵێ کتێبی تری لەخۆ دەگرێت وەکوو زەبوورەکانی داوود و
پێشگوێیەکانی ئەشعیا و ھتد... بەڵام پەیمانی نوێ، کە بەشی دووەمی کتێبی پیرۆزە،
لەلایەن یەھوودییەکانـەوە نا پەسەندە و دانپێدانەنراوە. پەیمانی نوێش پێک دێت لە
چوار ئینجیلی کڵێسایی کە بریتیین لە ئینجیلی مەتتا، ئینجیلی مەرقەس، ئینجیلی لۆقا و
ئینجیلی یوحەننا. ئینجیلەکانیش لەسەر ژیانی یەسووع و فێرکارییەکانی دەدوێن. بەپێی
باوەڕی کەنیسەکان، ھەر چوار ئینجیلەکە لەلایەن چوار قوتابی یەسووع ـەوە
نووسراونەتەوە کە ئینجیلەکانییان بەناوەوەیە. پاش ئەو چوار ئینجیلە، بەشێکی تری
پەیمانی نوێ بریتییە لە کرداری نێردراوەکان کەلەلایەن لۆقاوە نووسراوەتەوە و بەپێی
تەقلید و لیتۆرۆجیا ئەم کتێبەش لەسەدەی یەکەمینی زایینیدا نووسراوەتەوە. ئەم کتێبە
بەگشتی باس لە بەسەرھاتی نێردراوەکان (قوتابییەکانی یەسووع) دەکات، بەڵام زۆرتر
لەسەر بوتڕوس و پۆڵس و بڵاوبوونەوەی ئایینی مەسیحییەت لەسەردەمی کۆندا؛ چڕ
دەبێتەوە. بەشێکی تری پەیمانی نوێ بریتییە لە نامەکان کە چواردە نامەیان لەلایەن
پۆڵسەوە نێردراون، ھەندێک لەپیاوانی ئایینیش دەڵێن کە نامەی عیبرانییەکان (لۆقا یان
کەسێکی دی ناردوویەتی)، پاشان سێ نامەی یوحەننا ی نووسەری ئینجیل ـیش لەخۆ دەگرێت.
پاشان دوو نامەی تریش کەلەلایەن بوتڕوسەوە نێردراوە، ھەروەھا نامەیەک لە جەیمسەوە و
نامەیەکیش لە یەھوزاوە ھەروەھا کۆمەڵێک نامەی تری نێردراوەکانی تر. پاشان
لەکۆتاییدا، کتێبی پێشگوێی کە لەلایەن یوحەننا ـەوە نووسراوەتەوە کە تێیدا پێشگوێی
و پێشبینی دەکرێت بۆ ئەوە کە لەداھاتوودا روو دەدات.



https://ckb.wikipedia.org/wiki/%DA%A9%D8%A7%D8%B1%DB%8C%D8%A8%DB%8C

پۆتانەکان: ١٤°٣١′٣٢″N ٧٥°٤٩′٠٦″W﻿ / ﻿١٤.٥٢٥٥٦°N ٧٥.٨١٨٣٣°W﻿ / 14.52556;
-75.81833

کاریبی (بە ئینگلیزی: Caribbean‏)، ناوی ناوچەیکی جوگرافیاییە لە جیھانی نوێدا، پێک
دێت لە دەریای کاریبی و دوورگەکانی و ناوچەکانی دەوروپشتی، ناوچەکە ئەکەوێتە
باشووری ڕۆژھەڵاتی ئەمریکای باکوور و ڕۆژھەڵاتی ئەمریکای ناوەڕاست و باکوور و
ڕۆژاوای ئەمریکای باشوور.

لە کاریبیدا نزیکەی ٧،٠٠٠ دوورگە ھەیە، دوورگەی ھیندی ڕۆژاوایی پێک دێت لە دوورگەی
ئەنتیڵی گەورە و دوورگەی ئنتیڵی بچووک لەگەڵ باھاماس، لە ڕووی جیۆسیاسیەوە دوورگەی
ھیندی ڕۆژاوایی (بە مانایەکی تر؛ ناوچەی کاریبی) لەسەر ئەمریکای باکوور دادەنرێت و
دابەش دەبێت بۆ ٢٨ بەش لە نێویاندا دەوڵەتی سەربەخۆ ھەیە و ئەوانی تر سەر بە
ئەورووپا و ئەمریکان، لە ساڵی ١٩٥٨ دەوڵەتێک دامەزرا بە ناوی یەکێتی دوورگەکانی
ھیندی ڕۆژاوایی کە لە ساڵی ١٩٦٢ ھەڵوەشایەوە، و ئەم یەکێتیە لە ١٠ دەوڵەت پێک
ھاتبوو کە بە ئینگلیزی ئەدوێن لە کاریبیدا.



https://ckb.wikipedia.org/wiki/%DA%A4%D9%84%D8%A7%D8%AF%DB%8C%D9%85%DB%8C%D8%B1_%D9%84%DB%8E%D9%86%DB%8C%D9%86

ڤلادیمیر ئیلیچ لێنین (بە ڕووسی: Владимир Ильич Ленин) (لەدایکبووی ١٨٧٠- کۆچی
دوایی ١٩٢٤) تیۆریساز و شۆڕشگێڕی کۆمۆنیستی، ڕابەڕی ڕاپەڕینی ساڵی ١٩١٧ و
دامەزرێنەری یەکێتیی سۆڤیەتی سۆسیالیستی بوو. ھاوبەشیەکانی لە زانستی ڕامیاریدا، کە
بە لێنینیزم دەیناسن، شیکردنەوە و گەشەپێدانێکە لە تیۆریای مارکسیستی بۆ
وەرگرتنەوەی دەسەڵاتداری لە ئیمپراتووری خاوەن زەوییەکان، لە ئەو سەردەمی ڕووسیادا.
لە ساڵی ١٩٩٨، گۆڤاری تایم، لێنین بە یەکێک لە ١٠٠ کەساییەتی کاریگەر لەسەر کۆمەڵگا
لە سەدەی بیستەم زانی.

لە شاری سێمبڕسک لە ڕووسیا لە ٢٢ی ئەپڕێڵی ساڵی ١٨٧٠ز دوای تەواوکردنی قۆناغی
قوتابخانە لێنین دەچێتە کۆلێژی یاسا لە شاری قازان لە ڕووسیا، دوای ئەوەی براکەی
لەلایەن دەسەڵات دارانی قەیسەری ڕووسیا کە لەلایەن ئەسکەندەری سێیەم پاشای ئەوکاتی
ڕووسیا لەسێدارە درا لێنین دەچێتەوە قازان پەیوەندیەکی بەھێز لەگەڵ ماڕکسیەکان
دروست دەکات پاشان دەگەڕێتەوە پایتەختی ئەوکاتی ڕووسیا کە شاری سانپتیسبۆرگ بووە
کتێبێک دەنووسێت لەسەر زانستی ئابوری ماڕکسی و مێژووی فیکری و جووڵەی کرێکاران لە
ڕووسیا پاشان پەیوەندی لێنین لەگەڵ ماڕکسیەکان بەردەوام دەبێت تا وای لێھات لێنێن
بچێتە سویسڕا و فەڕەنسا بۆ بڵاوکردنەوەی فیکری ماڕکسی.



https://ckb.wikipedia.org/wiki/%DA%98%D8%A7%D9%86_%DA%98%D8%A7%DA%A9_%DA%95%D9%88%D8%B3%DB%86

ژان ژاک ڕۆسۆ (بەئینگلیزی و فەڕەنسی: Jean-Jacques Rousseau، ٢٨ی حوزەیرانی ١٧١٢ -
٢ی تەمموز ١٧٧٨) فەیلەسووف و نووسەر و داڕێژەری رۆمانتیسیزمی دەربڕینی فەڕەنسیی
خەڵکی ژنێڤ بوو. فەلسەفە سیاسییەکەی کاری کردە سەر شۆڕشی فەڕەنسی، سیاسەتی هاوچەرخ،
کۆمەڵناسی، هەروەها بیری پەروەردەیی. لەژێنێڤ لە‌ دایک بووە‌، باوكی‌ ئیزاك رۆسۆ
سە‌عاتچیە‌كی‌ ناسراو بووە‌، دایكیشی‌ (سوزان بێرنارد) ماوە‌یە‌ك دوای‌ لە‌ دایك
بوونی‌ رۆسۆ دە‌مرێت، باوكی‌ لایە‌نگرێكی‌ بە‌بروای‌ دە‌سە‌لاَتی‌ كۆماری‌ بوو
دە‌یویست كورە‌كە‌یشی‌ بە‌و شێوە‌یە‌ پە‌روە‌ردە‌ بكات ،رۆسۆ لە‌تە‌مە‌نی‌ پێنج
ساڵیە‌وە‌ دە‌ستیكردوە‌ بە‌ كتێب خوێندنە‌وە‌و تاكۆتایی‌ ژیانی‌، (پلوتارك)
خۆشە‌ویسترین نوسە‌ر بووە‌ لە‌لای، پاش بە‌سە‌ربدنی‌ چە‌ندین ساڵ‌ لە‌تە‌مە‌نی‌
تاراوگە‌و گەڕان بە‌ شارە‌كاندا؛ رۆسۆ خە‌ریكی‌ توێژینە‌وە‌ی‌ توانستە‌كانی‌ خۆی‌
دە‌بێت، سە‌رە‌تا بە‌ فە‌لسە‌فە‌ دە‌ست پێدە‌كات، فە‌یلە‌سووفە‌كانی‌ وە‌ك (جۆن لۆك
و مالێبرانژ و دیکارت و لایبنیتس و ڤۆڵتێر) دە‌خوێنێتە‌وە‌، ژیانی‌ ئە‌م ساڵانە‌ی‌
رۆسۆ پڕە‌ لە‌گە‌ڕان بە‌ نێو ئیتالیا و فە‌ڕە‌نسا و سویسرادا.



https://ckb.wikipedia.org/wiki/%DA%95%DB%86%DA%98%D9%88%D9%88

ڕۆژوو (بە عەرەبی: الصیام) کە بە مانای واز ھێنان لە شتێک دێت، بۆ نمونە واز لە
خواردن یان قسەکردن بھێنیت. ڕۆژوو یەکێکە لە پێنج بنەماکەی ئیسلام، ڕۆژوو بە
ڕۆژووبونی مانگی ڕەمەزان ئەگرێتەوە لە ھەمان کاتدا لە ئیسلامدا ڕۆژووی خۆبەخشانە
ھەیە کە موسڵمانان لە کاتە جیاوازەکانی ساڵدا دەتوانن بەڕۆژوو بن، ڕۆژوو لە
ئیسلامدا وازھێنانە لە خواردنەکان ڕۆژێکی تەواو لە ھەڵاتنی شەبەقەوە تا ئاوابوونی
خۆر، بەو مەرجانەی کە دیاریکراوە.

ڕۆژووی ڕەمەزان فەڕزە لەسەر موسڵمانان وەک لە قورئاندا ھاتووە؛ كُتِبَ عَلَيكُمُ
الصِيامُ كَما كُتِبَ عَلَى الذِينَ مِنْ قَبْلِكُمْ. واتە؛ ڕۆژووی ڕەمەزان
لەسەرتان پێویست کراوە ھەر وەکو لەسەر گەلانی پێش ئێوە پێویست کرابوو. لە
فەرموودەکانی پێغەمبەری ئیسلام (محەمەد) دەربارەی فەزڵی ڕۆژژوو؛

واتە؛ هەرکەسێک مانگی ڕەمەزان بە باوەڕەوە و لەڕێگەی خوادا بە ڕۆژوو بێت، خوا لە
گوناهەکانی لەوەپێشی ئەبورێت.[١]

واتە؛ کاتێک کە ڕەمەزان دێت دەروازەکانی بەهەشت ئەکرێنەوە، و قاپیەکانی دۆزەخ
دادەخرێن، و شەیتانەکان کۆت دەکرێن.[٣]

پێغەمبەر ئەفەرموێت؛ (ثلاثة حق على الله ألا يرد لهم دعوة: الصائم حتى يفطر،
والمظلوم حتى ينتصر، والمسافر حتى يرجع. واتە؛ سێ کەس حەقیان لەسەر خوایە کە
پاڕانەوەکانیان ڕەت نەکاتەوە؛ ڕۆژووەوان تا بەربانگ دەکاتەوە، وستەملێکراو تا سەر
دەکەوێت، و گەشتیا تا دەگەڕێتەوە.

بۆ پیاوچاکان چەند مەرجێکی تری ھەیە, وەک پاراستنی چاو لەوەی خوا حەرامی کردووە،
وپاراستنی زمان لە زەم و پوختان و درۆکردن و وپاراستنی گوێ لە شتە حەرامکراوەکان.

ڕۆژووی ڕەمەزان فەڕزە وەک پێغەمبەر دەفەرموێت؛ (إن الله فرض صيام رمضان، وسننت لكم
قيامه، فمن صامه وقامه ايمانا واحتسابا خرج من ذنوبه كيوم ولدته أمه). واتە: خوا
ڕەمەزانی فەڕز گرتووە و شەونوێژەکەی سونەتە لەسەرتان، ئەوەی ڕۆژووەکەی بگرێت و
شەونوێژەکەی بکات بە باوەڕ و لە ڕێگەی خوادا, لە گوناهەکانی خۆش دەبێت وەک ئەوەی
تازە لە دایک بووبێت.



https://ckb.wikipedia.org/wiki/%DA%95%DB%86%D8%AD

ڕۆح (بەئینگلیزی: Soul) زاراوەیەکە لەدوو دیوی ئایینیی و فەلسەفیی ھەیە، ماھییەت و
پێناسەکەی دەگۆڕێت بەپێی فەلسەفە و ئایینەکان، بەڵام کۆکبوون ھەیە لەسەر ئەوەی ڕۆح
پێک دێت لە زاتێکی پشتبەستوو بەخۆ، کە سرووشتێکی مەعنەوی ھەیە کە دەستی لێنادرێت.
ھەندێکیش وای دادەنێت کە ڕۆح ماددەیەکی ئاسمانییە ڕەسەنە لە تایبەتمەندییە زۆر
دەگمەنەکانی بوونەوەرە زیندووەکان. دوور لە ھەندێک ئایین و فەلسەفە، ڕۆح درووستبووە
لە ڕەگەزێکی ھاوشێوە نەبوو لە جیھانی بوونەکاندا ھەروەھا بنەمای پێزانین و ھەست و
ھەستپێکردنە. ڕۆح جیاوازە لە نەفس بەپێی بۆچوونە ئایینییەکان ھەندێک پێیان وایە
نەفس ڕۆح و جەستەی کۆبۆوەن، ھەندێکیش پێی وایە کە نەفس پێدەچێت و پێشناچێت کە نەمر
بێت، بەڵام ڕۆح تا دوای مردنی جەستەش نەمرە. گفتوگۆی بەھێز ھەیە لەنێوان ئایینەکان
و فەلسەفە جیاوازەکان سەبارەت بە ڕۆح، ھەر لە پێناسەکەیەوە و تێپەڕبوونی بە
درووستبوونیدا و کارەکەی و تا ڕۆڵەکەی لەکاتی مردن و دوای مردنیش، بەجۆرێ کە
بۆچوونێکی زۆر باو ھەیە لەسەر ئەوەی کە ڕۆح سەربەخۆیی تەواوی ھەیە لە جەستە و ھیچ
نە لە بینینی جەستەیی یان ھەستەوەری نییە، ھەروەھا ناتوانرێت ببینرێت کاتێک کە
دەڕوات و ھەندێک پێیان وایە جیابوونەوەی ڕۆح لە جەستە پێناسەیە بۆ مردن، ھەندێکیش
بۆچوونەکانییان وایە کە ڕۆح لەھەردوو باری مردن و نووستندا دەستگیر دەکرێت، بەجۆرێ
کە لەباری مردندا ڕۆح دەستگیر دەبێت و ژیانی جەستە کۆتایی دێت، و لەباری نووستنیشدا
ڕۆح دەستگیر دەبێت و جەستەش ھەر زیندووە.



https://ckb.wikipedia.org/wiki/%DA%95%D8%A7%D9%86%DB%8C%DB%95

ڕانیە شارێکە لە پارێزگای سلێمانی کە ناوەندی قەزای ڕانیەیە. لە مێژووی باشووری
کوردستاندا، ڕانیە بە دەروازەی ڕاپەڕین بەناوبانگە کە دەگەرێتە بۆ ڕاپەڕینی ١٩٩١ کە
لەم شارەوە سەری ھەڵدا. ڕانیە دەکەوێتە باکووری خۆرھەڵاتی پارێزگای سلێمانییەوە و
نزیکەی ١٣٠ کیلۆمەتر لە شاری سلێمانی دوورە. ڕانیە بە شاخەکانی کێوەڕەش و حاجیلە و
ئاسۆس دەورە دراوە و لە ڕووی کشتوکاڵیەوە دەشتی ڕانیە بەناوبانگە و خاکەکەی بە
پیتە.

لە ناوەڕاستی سەدەی حەڤدە ڕانیە سەر بە ئەمارەتی بابان بووە، دواتر کەوتۆتە ژێر
دەسەڵاتی میر محمدی ڕەواندز، دواتر کەوتۆتە ژێر دەسەڵاتی عوسمانییەکان. ڕانیە لە
ساڵی ١٨٩٧وە سنجاقێکی سلێمانی سەر بە ئەیالەتی شارەزوور بووە کە ناوەندەکەی کەرکووک
بووە. لەگەڵ دامەزراندنی دەوڵەتی عیراق ڕانیە قەزایەکی سەر پارێزگای ھەولێر بووە و
لە ساڵی ١٩٥٧ خراوەتە سەر پارێزگای سلێمانی‌.

شاری ڕانـیـە دەكەوێتە باكوری رۆژهەڵاتی كوردستانی باشوور و باكوری رۆژئاوای شاری
سلێمانی , دەكەوێتە باكوری چیای قەندیل و باشوری قەزای كۆیە و رۆژهەڵاتی قەزای
پشدەر‌ و رۆژئاوای قەزای شەقلاوە , مەركەزی شاری ڕانیە سەرباری دەشتێكی بەپیت‌ و
فراوان بە چیا دەورە دراوە, بەشی باكوری ئەو شارە بە چیای كێوەڕەش كە (١٢٠٠م) لە
ئاست رووی دەریاوە بەرزە دەورە دراوە, بەشی باشوری رۆژئاوای چیاكانی حاجیلە و
ماكۆكە, لەنێوان ڕانیە و چوارقوڕنە , چیایەكی بچوك هەیە كە جادەی پێدا دەروا بەناوی
كلكەی كۆڵین , بەهەمان شێوە لە نێوان ڕانیە و قەڵادزێ‌ كلكە چیایەك هەیە بەناوی
دەربەند, ئەمە جگە لە زێی دەربەند كە لایەكی ڕانیەی گرتووە. قەزای ڕانیەش لە
باشورەوە بە چیای كۆسرەت‌ و زێی بچوك‌ و لە خۆرهەڵاتیش بە چیای ئاسۆس و چیای
كۆلارە‌ و لە خۆرئاوای چیای حەریرە. ڕووبەری ناوەندی قەزای ڕانیە ٨كم٢دەکاتە (٣٢٠٠
دۆنم), پانتایی قەزای رانیە ٨٨٤كم٢ یە, دەشتی بیتوێنی ڕانیە كە یەكێكە لە دەشتە
بەناوبانگەكانی كوردستان , بە دەشتێكی پان‌و بەرین دادەنرێت, درێژیەكەی (٣٠كم‌) و
لە رۆژهەڵاتەوە بۆ رۆژئاواو پانیشی (٢٠-٣٠)كم دایە, رووبەرەكەی (٨٠٠كم٢) و بەرزیشی
لە نێوان (٥٠٠-٦٠٠)كم دایە. رانیە (١٤٦كم) لە شاری سلێمانیەوە دوورە.[٣]

بە گوێرەی ئاماری سەرژمێری گازێتەربۆ ساڵی ٢٠١٠ ژمارەی دانیشتوانی ڕانیە نزیکەی
١٣٠٫٠٠٠ کەس و نزیکەی یانزە ھەزار خێزانە. دانیشتوانی ڕانیە پەیڕەوی ئاینی ئیسلام و
سەر بە مەزھەبی شافعین.



https://ckb.wikipedia.org/wiki/%DA%86%DB%95%DA%A9

چەک بریتیە لەو ئامێرەی کە لە کاتی شەڕ و تێکھەڵچوونەکاندا بەکاردێت بۆ لێدان و
بریندار کردنی ڕکابەر و دوژمن، ھەروەھا بۆ زیان گەیاندن و تێکشکاندنی خۆی و کەل و
پەل و موڵک و سامانی، چەک دەتوانرێت بۆ مەبەستی ھێرش کردن و بەرگری و ھەروەھا زۆر
جار بۆ ھەڕەشەکردنیش بەکاردێت، وە لە باری کرداریدا چەک بریتیە لەھەر شتێک کە
توانای زیان گەیاندنێکی ماددی و جەستەیی ھەبێت وە بەم ھۆیەوە چەک دابەش دەبێت بەسەر
چەندین جۆر و شێوەوە کە لە بچوکترین و سەرەتایی ترینیان دەست پێدەکات وەکو (قامچی و
چەقۆ و کوتەک)ەوە بۆ پێشکەوتووترین و نوێترینیان وەکو (موشەکە کیشوەر بڕەکان و
موشەکە ئارەستەکراوەکان بە لەیزەر).



https://ckb.wikipedia.org/wiki/%DA%86%DB%95%D9%86%DA%AF%DB%8C%D8%B2%D8%AE%D8%A7%D9%86

چەنگیزخان (بە مۆنگۆلی: Чингис хаан؛ ١١٦٢؟–١٢٢٧) بە ناوی سەرەکیی تەمووچین٬ خانی
مۆنگۆل بوو و توانی ھۆزە مۆنگۆلەکان یەکگرتوو بکات و ئیمپڕاتۆرێتیی مەغۆل
دامەزرێنێت.کە بوە گەورەترین ئیمپراتۆریەتی یەکگرتووی سەر زەمین پاش
مردنی،پەیداکردنی هێزو پلەو پایەی جەنگیز خان بەهۆی یەکخستنی هۆزە دەشتەکیەکانی
باکوری خۆرهەڵاتی ئاسیاوە بوو،پاش دروستکردنی ئیمپراتۆریەتی مەغۆلەکان ،دەستی کرد
بە هێرش بردن و داگیر کردنی زۆربەی شوێنەکان بە تایبەتی ئەوروپایی ئاسیایی،ئەم هێرش
و داگیرکردنانە قەرە خیتای،قەفقاز،ئیمپراتۆریەتی خوارزمیەکانی و شیای خۆرئاوایی و
میری جینی گرتەوە،ئەم داگیرکردنانەی جەنگیز خان هاوکات بوو لەگەڵ رەشەکوژی و
سەربرینی خەلکی مەدەنی،بەتایبەتی رەشە کوژیەکانی خوارزم و شینی خۆرئاوایی ،لە
کۆتایەکانی نەمانی،ئیمپراتۆریەتی مەغۆل بەشیکی گەورەی ناوەراستی ئاسیا و چینی داگیر
کرد. پێش مردنی خۆی جەنگیز خان ئۆگیدی خانی وەک جێگری خۆی هەلبژارد و
ئیمپراتۆریەکەی بەش بەش کرد بەسەر کور و نەوەکانیدا،وە لە سالی ١٢٢٧ مرد رێک پاش
داگیرکرنی شیای خۆرئاوایی،وە لە گۆرێکی دیارینەکراو لە شوێنیکی دیاری نەکراوی
مەنگۆلیا نێژراوە.نەوەکانی جەنگیز خان ئیمپراتۆریەتیان بەهێزتر و گەورە تر بە
داگیرکردنی بەشێکی زیاتی ئەوروپای ئاسیایی و هەروەها دروست کردنی چەند هەرێمێکی
بەکرێگیراو لە چین،کۆریا،قەفقاز،ناوەراستی ئاسیا،،وە هەروەها بەشێکی گەورەی
خۆرهەڵاتی ئەوروپای ئێستا،روسیا،باشوری خۆرئاوای ئاسیا،هەموو ئەم سەربرینانەش بە
هەمان شێوە سەربرینێکی زۆر و قەسابخانەیەکی زۆرو کوشتتنی خەلکانی ئەم ناوچانە
بوو،هەر بۆیەش جەنگیز خان وئیمپراتۆریەکەی ناوبانگێکی ترسناک و تۆقینەریان پەیدا
کرد لە مێژوودا. پاش ئەم ئەنجامە باشانەی کە ئیمراتۆریەتەکە بەدەستی هێنا،جەنگیز
خان بە چەند رێگایەکی تر ئیمپراتۆریەکەی پێشکەوتوو کرد،جەنگیز خان بریاری دا
کەنوسینی ئۆغوری بکاتە سیستەمی نوسینی فەرمی ئیمپراتۆریەکەی،وەهەروەها هانی چاکە و
ڵیخۆشبوون و سنگفراوانی بەرامبەر ئایینەکان دەدا لە ئیمپراتۆریەتەکەی،لەو کاتەی
خەریکی یەکخستنی هۆزەکانی باکووری خۆرهەلاتی ئاسیا بوو.لە ئێستادا مەنگۆلەکان
جەنگیز خان بە باوکی دامەزرێنەری مەنگۆلیا دادەنێین. ناسرابوو بە هێرشبردنی وەحشانە
و کوێرانە،جەنگیز خان لەگەل ئەوەبوو کە رێگای حەریر(ئاوریشم) لەژێر یەک ژینگە و
بریاری سیاسی گونجاو دابێت،ئەمە وای کرد پەیوەندی و بازرگانی لە باکوری خۆرهەلاتی
ئاسیا لەگەل باشوری خۆرئاوای موسلمانان و مەسیحیانی ئەوروپا باش بکات،ئەمەش بوە
ئەنجامی ئەوەی کە هەسێ کولتورە جیاوازەکە ئاسۆیان فراوان ببێت، جەنگیز خان یان
بلێین تێموچین زیاتر پەوەست بو بە لایەنی باوانی وەک،کوبلای خان،ئەمبەغان،هەورەها
هۆوتا خان.هۆوتا خان کە هەر ئەو بوو کە بوە هۆی یەکرێزی خەمادی مەنغۆلەکان وە
هەروەها وەچەی بۆدونچار موکناک بوو،وە کاتێک لە سالی ١١٦١ جەرشین جین پشتگیری خۆی
لە مەغۆلەکانەوە بۆ تەتەرەکان راگەیاند،توانیان بە یەکەوە کوبلای خان بروخێنن ئەوەش
پاش نەمانی جەنگیز خان بوو.باوکی جەنگیز خان،یێسوگێی(هەروەها سەرۆک هۆزی بۆرژیگن
هەروەها خوشکەزای ئەمباغای و هۆوتا خان)،وەک سەرۆکی یاسا دانەری هۆزی مەغۆل
دەرکەوت،وە ئەم دەسەلاتەی لە روباری هۆزی تای چی یود مشتومری لەسەر کرا،کە راستەوخۆ
لە لایەن ئەمباغای پێیدرا. کاتێک تەتەرەکان زیاتر بەهێز بوون،لە ١١٦١،دوبارە جین
پالپشتیەکەی گۆری بۆخەیریدیەکان. بەهۆی ئەو نوسراوە مێژوویانەی کە ماون تا
ئێستا،راستی دەگمەن دەست دەکەون دەربارەی تێموژین(یان تێموچین) کە دەکاتە جەنگیز
خان،چەند سەرچاوەی کەم هەن کە ئەم شەر و جەنگانە دەسەلمێنن تێموژین ئەم ناوە لەچەند
وشەیەکی مەنگۆلیەوە هاتون کە تێمور واتە (ئاسن) وە ژینیش نابای هێز و وزە دەدات کە
پێکەوە مانای ئاسنگەر دەبەخشن،هەروەک لە سەراتادا وتم بۆی هەیە لە ١١٦٢ لەدایک
بوبێت بەلام بە تەواوی دلنیا نەبونەتەوە،لە دیلون بۆلدۆغ لە نزیک چیای بولخای
خەلدون و ئۆنۆن و روبارەکانی خەرلینی ئێستای باکوری مەنگۆلیا،کە دور نیە لا
پایتەختیان کە ئەویش ئورلان باتورە.مێژوی نهێنی مونگۆلەکان باسی ئەوە دەکات ئە
جەنگیز خان کاتێک لە دایک بووە دەستی تۆپەلە خوێنی مەیوی تێدا بوە،کە ئەمەش لەو
کاتەبا لەلای ئەوان ئاماژە بو بۆ ئەوەی ئەم کەسە دەبێتە سەرکردەیەکی مەزن،ئەو دوەم
کوری باوکی بوو،بە پێی نوسراوە مێژوویەکان دوەترێ تێموژین(جەنگیز خان) باش
دەستگیرکردنی سەرۆک هۆزی تەتەرەکان ناوی لێنراوە کە ناوی تێموژین-ئوگ بوە،ئەوەش پاش
ئەوەی باوکی جەنگیز خان دەستگیری کرد. جەنگیز خان سێ برای هەبوو
ئەوانیش،هاسار،هاچیون،تێموگی،هەروەها یەک خوشک بە ناوی تێمولین،لەگەل دوو زڕ برا بە
ناوەکانی بێگتەر و بەلگویتی،هەروەک زۆربەی ژیانی دەشتەکیەکانی مەنگۆلیا ژیانی
جەنگیز خانیش بە هەمان شێوە قورس بوە،وە باوکی خۆی هاوسەرگیری بۆ رێک خست،لە تەمەنی
٩ سالیدا باوکی خێزانی داهاتوی بۆ دیاری کرد ئەویش ناوی بۆرتێ بوو کە لە هۆزی
خۆنگیراد بوە،.



https://ckb.wikipedia.org/wiki/%D9%BE%DB%95%D9%BE%D9%88%D9%88%D9%84%DB%95

پەپوولە (بە ئینگلیزی: Butterfly) جۆرێکە لە مێروو. چەندین جۆری هەیە، هەریەک لەم
جۆرانە خاوەن تایبەتمەندیی جیاوازن. پەپوولە هەراشەکان باڵی گەورەیان هەیە کە
زۆرجار ڕەنگاوڕەنگن. فۆسیڵەکانی پەپوولە تەمەنیان دەگاتە ٥٦ ملیۆن ساڵ.

پەپوولە وەک مێرووەکانی دیکە، سووڕی ژیانی لە چوار قۆناغ پێکدێت. پەپولە هەراشە
باڵدارەکان هێلکە لەسەر ئەو ڕووەکانە دادەنێن کە لێیاندەخۆن، کە دواتر دەبنە خۆراکی
کرمۆکەکانیشیان. کرمۆکەکان گەشە دەکەن، هەندێک جار زۆر بە خێرایی، و کاتێک تەواو
پەرەیان سەند، قۆزاخە درووست دەکەن. دواتر قۆزاخەکە دوو لەت دەبێ و مێرووە
هەراشەکەی لەناو دێتە دەر. وە دوای ئەوەی باڵەکانی تەواو کرانەوە و وشکبوونەوە،
دەست بە فڕین دەکات. هەندێک لە پەپوولەکان، بەتایبەتی ئەوانەی لە گەرمەسێر دەژین،
چەند جارێک وەچە دەخەنەوە لە ساڵێک، بەڵام ئەوانەی دیکە تەنیا یەکجار وەچەدەخەنەوە.
وە هەندێک جۆر لە پەپوولە لەوانەیە چەند سەڵێکیان پی بچێت بۆ ئەوەی سووڕی ژیانیان
تەواو بکەن.

پەپوولە چەندین ڕێگا بۆ خۆلادان لە دڕندەکانی بەکاردەهێنێت، لەوانە: نیشاندانی
ڕەنگی مەترسیدار، بەکارهێنانی دەوروبەر بۆ خۆشاردنەوە و لاساییکردنەوەی گیاندارە
ژەهراوەییەکان. هەندێک جۆریان کۆچ دەکەن و ماوەی زۆر دوور دەبڕن. پەپوولەکان یەکێکن
لە نێچیرەکانی بێبڕبڕەکان. هەندێک جۆری پەپوولە لەکاتی قۆناغی کرمۆکەییدا زیان بە
دەغڵ ودان و دارەکان دەگەیەنن، هەندێکی دیکە ھەڵاڵەی ڕووەک دەگوازنەوە، کرمۆکەی
هەندێک پەپوولەش مێرووی زیان بەخش دەخۆن.

پەپوولە هەراشەکان چوار باڵیان هەیە، باڵەکانیان بە پوولەکەی ڕەنگاوڕەنگ داپۆشراون.
وە وەک هەر مێروویێکی دیکە، لاشەی پەپوولە دابەش بووەتە سەر سێ بەش: سەر، سینگ،
ورگ. سینگ لە سێ بەش پێکهاتووە، هەر یەکەی جووتێک لاقی پێوەیە. زۆربەی پەپوولەکان
لە ڕۆژدا چالاکن، وە تاڕادەیەک ڕەنگی ڕووناکیان هەیە و لەکاتی وەستاندا باڵەکانیان
بە ئەستوونی لەسەرووی لاشەیان ڕادەگرن.[١][٢]

پەپوولە لە هەموو شوێنێکی جیهان هەیە جگە لە کیشوەری بەستەڵەکی باشوور. پەپوولە
نزیکەی ١٨٫٥٠٠ چەشنی هەیە لە جیهان.[٣] زۆر لە پەپوولەکان وەک: پەپوولەی شاهانە، بۆ
ماوەدایەکی زۆر دوور کۆچ دەکەن. کۆچکردنەکە چەند نەوەیەکی پێدەچێت تا تەواو دەبێت،
و هیچ نەوەیێک تەواوی گەشتەکە نابینێت. لە زستانان پەپوولەی شاهانە لە ڕۆژئاوای
ئەمریکای باکوورەوە هەزاران کیلۆمەتر دەبڕن بەرەوە باشووری ڕۆژهەڵات تا دەگەنە
شوێنی زستانەیان لە مەکسیک. وە لە بەهاران دەگەڕێنەوە بۆ هەمان شوێنی خۆیان.[٤][٥]
هەندێک جۆری پەپوولە بە شەش وەچە ٩٫٠٠٠ میل (١٤٫٤٤٨ کم) دەبڕن.[٦]

پەپوولە لە قۆناغی هەراشیدا، تەمەنی هەفتەیەک تا یەک ساڵ دەبێت، بە پێی جۆرەکەی.
هەندێک جۆر ماوەیەکی درێژ لە قۆناغی کرمۆکەدا دەمێننەوە، هەندێکی دیکە تا زستان
تەواو دەبێت لە ناو قۆزاخە یان هێلکەکانیان سڕ دەبن.[٧] پەپوولە دەتوانێ یەک جار
یان زۆرتر لە یەکجار هێلکە دابنێ لە ساڵێکدا.[٨]

پەپوولە لە ئاسماندا هەوڵی ڕازی کردنی ڕەگەزی بەرانبەر دەدات، ئەویش بەهۆی
ڕەنگییەوە. دواتر لەسەر زەوی یان درەختێک دەنیشنەوە بۆ ئەوەی جووتبن.[١] جووتبوون
چەند خولەکێک بۆ چەند کاتژمێرێک دەخایەنێت.

زۆربەی جۆرەکانی پەپوولە سووڕی ژیانیان لە چوار قۆناغ پێکهاتووە: گەرا (هێلکە)،
کرمۆکە، پیوپا (قۆزاخە)، پەپوولەی هەراش. هەندێک جۆری پەپوولە کاتێک مێینەیەک هەراش
دەمرێت، کرمۆکەیەکی نیمچە گەشەسەندوو دێتە دەرەوە لە لاشەی.[٩]

کۆریۆن، کە چێنێکی ڕەقە، گەرای پەپوولە دەپارێزێت. وە هەروەها بە چینێکی تەنکی
چەوریش داپۆشراوە کە ڕێگری دەکات لە وشکبوونەوەی هێلکەکە پێش ئەوەی کرمۆکەکە
بەتەواوی گەشە بکات. هەریەک لە هێلکەکان دەرچەیەکی بچووکیان هەیە، ئامانجی ئەو
دەرچانە ئەوەیە کە سپێرم بتوانێ بچێتە ناو هێلکەکان و هێلکەکە بپیتێنێت. هێلکەی
جۆرێکی پەپوولە زۆر جیاوازە لە جۆرێکی دیکە، لە قەبارە و شێوە. هەندێک چەشن یەک یەک
هێلکە دادەنێن، ئەوانەی دیکە بە کۆمەڵ. زۆر لە مێینەکان نزیکەی سەد بۆ دەسەد هێلکە
بەرهەم دێنن.[٩]

گەرای پەپوولە بە گەڵایەکەوە نووسێندراون بە بەکارهێنانی چەسپێکی تایبەتی کە زۆر
زوو ڕەق دەبێت. کە چەسپەکە ڕەق دەبێت، گرژدەبێت و دەچێتەوەیەک، بەمەش پاڵەپەستۆ
دەخاتە سەر گەراکان و شێوەیان دەگۆڕێت.[١٠] ئەو چەسپە بە ئاسانی لە دەورووبەری
بنکەی هێلکەکان دەبینرێت. هەندێک جۆری پەپوولە گەراکانیان بە گەڵاکانەوە قایم
ناکەن، بەمەش هێلکەکان دەکەونە خوارەوە بۆ بنکەی ڕووەکەکە.[١١]

زۆربەی هەرەزۆری پەپوولەکان گەراکانیان لەسەر ڕووەک دادەنێن. هەر چەشنەی جۆرە
ڕووەکێک بەکاردەهێنێت بۆ دانانی گەراکانی لەسەری، هەندێک چەشن تەنیا یەک جۆر ڕووەک
بە شیاو دەزانێت، بەڵام هەندێک دیکە چەند گەراکانیان لەسەر چەند جۆرێک ڕووەک
دادەنێن. [٩]

تروکانی گەراکان لە زۆربەی چەشنەکانی پەپوولە چەند هەفتەیەکی کەمی پێدەچێت، بەڵام
لەو کاتانەی کە هێلکەکان زستانیان بەسەردادێت، هێلەکەکان سڕ دەبن و تا بەهار نێت،
ناتروکێن.[١٢] هەندێک جۆر پەپوولەش، لە بەهاران هێلکە دادەنێن و لە هاوینان
دەتروکێن.[١٣]

کرمۆکەی پەپوولە لەسەر خواردنی گەڵای ڕووەکەکان دەژیێ، زۆربەی کاتەکانی خۆی بە
گەڕان بەدوای خواردن و خواردنی بەسەر دەبات. زۆربەی کرمۆکەکان گیاخۆرن، بەڵام
هەندێک چەشنیان مێرووی دیکە[١٤] و کرمۆکەی مێروولە دەخۆن.[١٥] کرمۆکەی پەپوولە
پەیوەندی بەرژەوەندی هاوبەشی هەیە لەگەڵ مێروولە، مێروولەکان کرمۆکەکان دەپارێزن.
وە لەبەرەمانبەریشدا، کرمۆکەکان دوای خواردنی گەڵا، جۆرە شلەیەکی شیرین دەردەکەن کە
سەرچاوەیەکی خواردنی باشە بۆ مێروولەکان. هەندێک جۆری کرمۆکە فێڵ لە مێروولەکان
دەکەن و وایان لێدەکەن کە بیانبەنەوە ناو شارەکەی خۆیان. کە مێروولەکان کرمۆکەکیان
بردەوە ناو شارەکەیان، لەوێدا کرمۆکەکە دەست بە خواردنی کرمۆکە و گەرای مێروولەکان
دەکات.[١٦]

کرمۆکە چەند چاوێکی سادەیان هەیە، دەمیشی زۆر شیاوە بۆ بۆ جوین بەهۆی شەویلگە
بەهێزەکانی. وە سێ جووت لاقی ڕاستەقینەی هەیە لە ژێر سینگیدا، و لە ژێر ورگیشی شەش
جووت پارچەی گۆشتنی لە شێوەی لاق هەن، کەچەند بازنەیەکی قولاپی بچووکیان پێوەیە و
یارمەتی کرمۆکەکە دەدەن بۆ ئەوەی بەباشی خۆیان بە گەڵاکانەوە قایم بکەن.[١٧]

کاتێک کرمۆکە بە تەواوی گەشە دەکات، هەندێک هۆڕمۆن بەرهەمدێن. لەو کاتەدا کرمۆکەکە
واز لە خواردن دێنێت و بەدوای شوێنێکی شیاو بۆ قۆزاخەکەی دەگەڕێت. زۆرجار لە
شوێنێکی شاراوە وەک: ژێر گەڵایەک، قۆزاخەکەی درووست دەکات. هەندێک جۆری پەپوولە
بەرگێکی ڕەق لەدەوری قۆزاخەکە درووست دەکەن بۆ پارێزگاری لێی. لەناو قۆزاخەدا،
زۆبەی خانەکانەو شانەکانی کرمۆکەکە تێکدەشکێندرێن و دەبنە کەرەستەی خاو بۆ دووبارە
درووستبوونەوەی پەپوولەکە. پێکهاتەی مێرووەکە لەدەرەوە دیارە کاتێک دەگۆڕدرێ لە
کرمۆکەوە بۆ پەپوولە.[١٨]

لە دواین قۆناغی سوڕی ژیانی ئەو مێرووە، پێی دەگوترێ پەپوولە. پەپوولە سەرێکی
بچووکی هەیە، کە دوو چاوە گەورەکانی زۆربەی سەریان داگیرکردووە. ئەو چاوانە توانای
ئەوەیان هەیە کە شێوەی گوڵەکان لە یەکتر جیا بکەنەوە و هەست بە جووڵەی دەوروبەر
بکەن، بەڵام وردەکاری شتەکان لە دوورەوە زۆر باش نابینن. بەڵام ڕەنگەکان بەباشی لێک
جیا دەکەنەوە. هەستەوەری تامی لەسەر قاچ و دەمی هەیە. لەم قۆناغەدا، دەمی مێرووەکە
زۆرتر بۆ مژین شیاوە، شەویلگەکانی بچووک بوونەتەوە یان هەر نییەتی.[١٨]

سینگی پەپوولە تایبەتە بە جووڵە. جووتێک لاق بە هەر یەک لە سێ بەشەکەی سینگی
نووساوە. دووەم و سێیەم بەشی سینگیشی باڵەکانی هەڵدەگرن.[١٨]

دوای ئەوەی لە قۆزاخەکەی دێتە دەرەوە پەپوولە ناتوانێت بفڕێت تا باڵەکانی
دەکرێنەوە. پەپوولەی تازە هەڵهاتوو پێویستی بە هەندێک کاتە بۆ ئەوەی باڵەکانی وشک
ببنەوە. لەو ماوەیەدا لە ژێر زۆرترین مەترسی دڕندەکان دایە.[١٩]

پەپوولە بە زۆری لەسەر شیلەی گوڵ دەژیێت. بەڵام هەندێکیان هەڵاڵە، شلەی نێو
دارەکان، میوەی گەنیو، پاشماوەی گیانداران، گۆشتی شیبووەوە، کانزای توواوە لە لمی
تەڕ و قوڕ وەک سەرچاوەی خۆراک بەکار دەهێنن. پەپوولە گرنگن بۆ گواستنەوەی هەڵاڵەی
هەندێک جۆری ڕووەک. بەشێوەیەکی گشتی پەپوولە ناتوانن بەقەد هەنگ هەڵاڵە هەڵگرن،
بەڵام دەتوانن هەڵاڵەکان بۆ مەودایەکی دوورتر بگوازنەوە.[٢٠] هەندێک جۆری پەپوولە
هەڵاڵەی تەنها یەک جۆری گوڵ دەگوازنەوە.[٢١]

پەپوولەی هەراش تەنها شلە دەخواتەوە. ئاو لە گۆمی بچووک بچووک دەخۆنەوە و شیلەش لە
گوڵەکان هەڵدەمژن، کە سەرچاوەی شەکر، سۆدیۆم و کانزا گرنگەکانی دیکەیە. هەندێک جۆری
پەپوولە پێویستیان بۆ سۆدیۆم زۆترە لەو بڕەی لە شیلەی گوڵ وەرگریدەگرن. بۆیە
سۆدیۆمی خوێ سەرنجیان ڕادەکێشیت. هەندێک جار لەسەر مرۆڤەکان دەنیشنەوە بۆ مژینی
سۆدیۆمی ناو ئارەقەی مرۆڤ. هەندێک جۆری تری پەپوولە سەردانی پاشەڕۆی ئاژەڵ، میوەی
گەنیو و لاشەی ئاژەڵی مردوو دەکەن بۆ وەرگرتنی کانزای پێویست.[٢٢]



https://ckb.wikipedia.org/wiki/%D9%BE%DB%8E%D8%B4%D9%85%DB%95%D8%B1%DA%AF%DB%95

پێشمەرگە وشەیەکی کوردییە بۆ شەڕکەرە کوردەکان کە ھەندێک بە شەڕکەرانی ئازادی
ناویان دەبەن. وشەکە بە مانای "ئەوانەی کە مەرگی خۆیان پێش ھەموو شتێک خستووە لە
پێناو پاراستنی نیشتیمان" دێت و ھێزەکانی پێشمەرگەی کوردستان بە نزیکەیی لەو کاتەوە
ھەیە کە جوڵانەوەی کوردەکان بۆ سەربەخۆیی لە سەرەتای ساڵانی ١٩٢٠ دا دەستی
پێکردووە، ئەمەش دوا بەدوای ڕووخانی ھەردوو ئیمپراتۆریی عوسمانی و قاجاڕ بوو کە
ناوچەکانی کوردستان لەژێردەستیاندا بوو.[٥]

ئەم ناوەش بۆ یەکەمینجار لەلایەن کۆماری کوردستان لە ساڵی ١٩٤٦ بۆ ناوی سەربازانی
(چەکدارانی)ی کورد بەکارهاتووە. کە لەلایەن چایچیەکەی پێشەوا قازی محمد پێشنیارکرا
پاشان بە ناوێکی گونجاو هەڵبژێردرا.

ھێزەکانی پێشمەرگە ڕۆڵێکی بەرچاویان بینی لەگەڵ ھێزی ھاوپەیمانان لە شەڕی دژی
حکومەتی بەعس لە باشووری کوردستان. پێشمەرگە چەکدارێکی شۆڕشگێر و بە بیروباوەڕە کە
لە پێناو ڕزگاری گەلەکەیدا ئامادەیە گیانی خۆی ببەخشێ.



https://ckb.wikipedia.org/wiki/%D9%BE%DB%86%DA%B5%DB%8E%D9%86%D8%B2%D8%A7%D9%86%DB%8C

پۆڵێنزانی (ئینگلیزی: Taxonomy) بریتییە لەو زانستەی کە زیندەوەران لە کۆمەڵەکاندا
دادەنێت، بەپێی شێوەی دەرەوە و پێکهاتنیان، یەکەم پۆڵێنکردنی زیندەوەرانیش نزیکەی
٢٠٠٠ ساڵ لەمەوبەر لەسەر دەستی فەیلەسووفی یۆنانی ئەرستۆ کراوە، کە زیندەوەرانی
پۆلێنکرد بۆ ڕووەک و گیانەوەران، وە گیانەوەرانیشی دابەش کرد بۆ سێ کۆمەڵە، کۆمەڵەی
نیشتەجێی وشکایی و نیشتەجێی ئاوی و هەوایی، وە ڕووەکەکانی دابەشکرد بەپێی جیاوازی
قەدەکانیان بۆ سێ کۆمەڵ کە درەخت و دەوەن و گیاکانە. وە دواتر لە گەڵ دۆزینەوەی
زیندەوەری نوێ زیندەزانان بۆیان دەرکەوت کە سیستەمەکەی ئەرستۆ ناتوانێت هەندێک لەو
زیندەوەرانە لە خۆبگرێت، بۆیە دواتر چەند سیستەمێکی تر داهێنران لەوانە زانا کارلۆس
لینایۆس سیستەمێکی داهێنا بەناوی سیستەمی لینایۆس، کە لە ٧ ئاست پێکهاتبوو بۆ
پۆڵێنکردنی زیندەوەران.



https://ckb.wikipedia.org/wiki/%D9%BE%D9%88%D8%B4%DA%A9%D8%A7%D8%B4

پۆشکاش له‌باشترین یاریزانانی تۆپی پێ-یه‌ له‌مێژوودا،84 گۆڵی بۆ هه‌ڵبژ‌رده‌ی
هه‌نگاریا تۆمارکردووه‌ له‌ ٨٥ یارییدا،٥١٤ گۆڵی له‌ ٥٢٩ یارییدا تۆمارکردووه‌ له‌
خوله‌کانی هه‌نگاری و ئیسپانی ـیدا.له‌سه‌ره‌تای ژیانی وه‌رزشی خۆی یاریی بۆ یانه‌ی
کیسپێست و هۆنفید بۆدابست کرد،پاشان دوای شۆڕشی ١٩٥٨ ـی هه‌نگاریا،ڕووی کرده‌
ئیسپانیا و چووه‌ یانه‌ی ڕیاڵ مه‌درید که‌له‌و کاته‌دا به‌ یانه‌ی ئه‌فسانه‌کان
ناوده‌برا و دی ستیڤانۆ،فرانسیسکۆ خینتۆ،ڕیمۆند کۆپا،هیکتۆر ڕییاڵ و خۆزێ سانتا
ماریا یارییان له‌ ڕیزه‌کانیدا ده‌کرد.ئه‌فسانه‌ هه‌نگارییه‌که‌ ٣٥٢ گۆڵی له‌ ٣٤١
یارییدا له‌خولی هه‌نگارییدا تۆمارکردووه‌ و پێنج نازناوی خولی هه‌نگاری
به‌ده‌ستهێناوه‌.له‌ساڵی ١٩٥٨ چووه‌ یانه‌ی ڕیاڵ مه‌درید وله‌ماوه‌ی هه‌شت ساڵ
یاریکردنیدا له‌گه‌ڵ ئه‌و یانه‌یه ٢٠٦ گۆڵی له‌ ٢٢٣ یارییدا تۆمارکردووه‌ و چوارجار
خه‌ڵاتی پیچێچی(گۆڵکه‌ری خوله‌که‌)ـی به‌ده‌ستهێناوه‌ و سێجار جامی ئه‌وروپا(خولی
یانه‌ پاڵه‌وانه‌کان) و پێنج وه‌رزی یه‌ک له‌سه‌ر یه‌ک له‌گه‌ڵ ڕیاڵ مه‌درید خولی
ئیسپانی به‌ده‌ستهێناوه‌.



https://ckb.wikipedia.org/wiki/%D9%88%DB%8C%D9%86%D8%AF%DB%86%D8%B2_%D9%A1%D9%A0

ویندۆز ١٠ (ئینگلیزی: Windows 10) سیستەمێکی بەکارخەرییە کە کۆمپانیای مایکرۆسۆفت
دروستی دەکات. لە ئەیلوولی ٢٠١٤ وەشانی سەرەتاییەکەی ئاشکرا کرا و لە ٢٩ تەمموزی
٢٠١٥ بە گشتی و بۆ فرۆشتن بڵاو کرایەوە. مایکرۆسۆفت، ویندۆز ١٠ی لە پاش ویندۆز ٨.١
بڵاو کردووەتەوە و بۆ ھاندانی بەکارھێنەران بڕیاری داوە کە لە ساڵی یەکەمدا بۆ
ئەوانەی کە پێشتر ویندۆز ٧ یان ویندۆز ٨یان کڕیبێت بە خۆڕایی بێت.[١]

ویندۆز ١٠ ٢ ناۆی دا بە سیستەمەکانی ویندۆز ١٠ پی سی (بە زمانی ئینگلیزی Windows 10
PC) وە ویندۆز ١٠ مۆبایل (بە زمانی ئینگلیزی Windows 10 Mobile)، بەڵام ئوانە تەنها
ناۆە بەکارهێنرا بۆ جیاواز کردن ئەو ئامێریەیە کە ویندۆز ١٠ بەکارئەهێنی بەڵام لە
بنەڕەتدا یەک سیستەمە.



https://ckb.wikipedia.org/wiki/%D9%88%D8%B4%D8%AA%D8%B1%D9%85%D8%B1

وشترمر، ھێشترمە ، ( بە ئینگلیسی Ostrich )، ( بە عەرەبی: نعامە)، (بە فارسی:
شترمرغ ) ، باڵندەیەکی نەفڕە، لە تیرەی وشترمران، خۆماڵی ئەفریقایە.

مل و لاقی وشترمر زۆر درێژە و دەتوانێ بە خێرایی ٦٥کم لە کاتژمێردا ڕابکا. وشترمر
گەورەترین باڵندەی جیھانە و باڵای تا ٢.٥ م. و کێشی تا١٧٠-١٤٠ کگ دەگات. ھێلکەی ئەم
باڵندەیە ٢٠ سم و کێشەکەی ١.٥کگە. خۆراکی ئەم باڵندەیە دان و گیا و مێرووە. وشترمر
بۆ بەرگری لە خۆی لاقە درێژەکانی بەکار دێنێ و لەقەیەکی دەتوانێ مرۆڤ یان شێرێک
تەخت بکا. جووچکی ئەم باڵندەیە لە ٤٠ڕۆژدا سەر لە ھێلکە دەردێنێ و لە سێ و چوار
ساڵاندا واڕۆکە دەبێت. ئەم باڵندەیە کۆمەڵژییە و لە گەڵ کەرکێوی و گامێشاندا بەسەر
دەبات.



https://ckb.wikipedia.org/wiki/%D9%88%D8%B2%DB%95

لە فیزیکدا، وزە چەندێتییەکی پێوانەیی‌یە کە ئەو ئەندازە کارە کە دەکرێت بە ھۆی
ھێزێکەوە ئەنجام بگرێت وەسف دەکات. بەگشتی وزە توانای کارە لە یەکەی کاتدا.

بە شێوەیەکی گشتی وزە لە چۆنێتیی دروستبوونی چەند جۆرێکە، بۆ نموونە، وزەی ناوەکی،
وزەی ئەلکترۆنی، وزەی میکانیکی، وزەی گەرمی، وزەی موگناتیسی، وزەی کارۆموگناتیسی،
وزەی ڕووناکی و ھتد.

وزەی خۆر بە وزەی دایک لە سەروو ھەسارەکەمانەوە ناو دەبرێت ، چونکە ھەموو ئەو
وزانەی پێشتر باسمان کرد سەرچاوەیان وزەی خۆرە چونکە ئاوی زەریاکان گەرم دەکات و
ھەڵم دروست دەکات و دەبێتە خۆی دروست بوونی با ، وە سووڕی ئاو دروست دەبێت ،
کەنارەکان گەرم دەبێت، روەک دەروێت و خۆراکی زیندەوەران پەیدا دەبێت .دوای چەند
کاتێک دەبێتە وزەی ژێر زەوی . ئەم وزەیە بە شێوەی راستەوخۆ یان ناراستەوخۆ
دەتوانرێت بکرێتە جۆرەکانی تری وزە .تیشکی خۆر بە تیشکێکی کارۆموگناتیسی ناو
دەبرێت،بەشە بینراوەکەی 49% ــی پێکدێنێت ، بەشە نەبینراوەکەشی دوو جۆرە ،سەرو
وەنەوشەیی کە 2% پێک دێنێت ، وە ژێر سوور کە 49% پێکدێنێت .



https://ckb.wikipedia.org/wiki/%D9%86%DB%95%D9%88%D8%B4%DB%8C%D8%B1%D9%88%D8%A7%D9%86_%D9%85%D8%B3%D8%AA%DB%95%D9%81%D8%A7

نەوشیروان مستەفا ئەمین (لەدایکبووی ١٩٤٤ لە سلێمانی) ڕێکخەری گشتیی بزووتنەوەی
گۆڕانە و جێگری سکرتێری گشتیی یەکێتیی نیشتمانیی کوردستان بوو و درووستکەری باڵی
ڕیفۆرم بوو لە یەکێتی نیشتیمانی کوردستان، دوای ئەوەی نەیتوانی ڕیفۆرم لەنێو
یەکێتیدا بکات لە ساڵی ٢٠٠٦ وازی لە کاری حیزبیی ھێنا[ژێدەر پێویستە] و دەستی کرد
بە کاری ڕاگەیاندن وەک دەرکردنی ڕۆژنامەی ڕۆژنامە، ماڵپەڕی سبەی، کەی ئێن ئێن،
ڕادیۆی دەنگی گۆڕان و سەنتەرێکی ڕاپرسی. لە ساڵی ٢٠٠٩ دا بۆ ھەڵبژاردنی پەرلەمانی
کوردستان نەوشیروان مستەفا لەگەڵ ھەڤاڵەکانی بە لیستێکی نوێ و بەناوی لیستی
گۆڕانەوە دەستیان کردەوە بە کاری سیاسی.

نەوشیروان مستەفا لە ساڵی ١٩٤٤ لە گەڕەکی سەرشەقام (بەرخانەقا)ی شاری سلێمانی لە
بنەماڵەیەکی ناسراو و ڕۆشنبیری ئەو شارە لە دایکبووە. نەوشیروان مستەفا وەک ھاوڕێ
نزیکەکانی دەگێڕنەوە سەرەتای شەستەکانی سەدەی ڕابوردوو دەستی بە کاروچالاکی سیاسی
کردووە، یەکەم وێستگەی ژیانی سیاسیشی یەکێتیی قوتابیانی کوردستان بووە.

قوتابخانەی سەرەتایی و ناوەندی و دواناوەندی لە شاری سلێمانی تەواوکردووە، پاشان لە
ساڵی ١٩٦٧ کۆلێژی زانستە سیاسییەکانی لە زانکۆی بەغدا تەواو کردووە، لە سەرەتای
ساڵانی شەستەکانی سەدەی ڕابوردووەوە لە ڕیزەکانی یەکێتیی قوتابیانی کوردستان
چالاکانە کاری کردووە.

لە ساڵانی ١٩٦٣ و ١٩٦٤ بۆتە ئەندامی سکرتاریەتی یەکێتیی قوتابیانی کوردستان. ھەر
لەو ماوەیەدا بۆتە ئەندام لە پارتی دیموکراتی کوردستان. لە ساڵی ١٩٦٧ بۆتە ئەندامی
لقی سلێمانیی پارتی دیموکراتی کوردستان.

نەوشیروان مستەفا کە ئێستا خاوەنی کۆمپانیای وشەیە و پێشتر جێگری سکرتێری گشتیی
یەکێتیی نیشتمانیی کوردستان بوو، لە ساڵی ١٩٨١ خێزانی پێکەوە ناوە، خێزانەکەی
خوشکەزای ڕەفعەتی مەلای ھاوڕێی دێرینی شاخ و شاریەتی.

نما کۆلێژی کارگێڕی و ئابووری لە لەندەن تەواوکردووە و ئێستا گەڕاوەتەوە کوردستان و
لە کۆمپانیاکەی باوکی سەرقاڵی کارکردنە.

چیا، پاش تەواوکردنی کۆلێژ لە لەندەن ڕوویکردۆتە ئەمریکا بە مەبەستی خوێندنی
ماجستێر.

ئەو گەنجانەی ناو پارتی دیموکراتی کوردستان لە شاری سلێمانی کە دیارترینیان بریتی
بوون لە (نەوشیروان مستەفا، ڕەفعەتی مەلا، شازاد سائیب و سمکۆ فەتحوڵا)، وەک چەند
گەنجێکی چالاک و ھەڵسوڕاو لە شەستەکاندا زیاتر سۆزیان بۆ باڵی مەکتەبی سیاسی
ھەبووە. دروستبوونی کۆمەڵەی ڕەنجدەران بە بڕوای ڕەفعەتی مەلا، ڕەگوڕیشەکانی
دەگەڕێنەوە بۆ ناو گۆڤاری ڕزگاری کە لە ساڵی ١٩٦٩ دا دەرچووە و نەوشیروان مستەفا
خاوەنی ئیمتیازی ئەو گۆڤارە مانگانەیە بووە. لەبارەی ئەم گۆڤارەوە کە ١٣ ژمارەی
لەماوەی زیاتر لە ساڵێکدا لێدەرچووە. بەپێی وتەی ھەندێ ھاوڕێی نەوشیروان مستەفا
گۆڤارەکە بە گۆڤاری ماوییەکان ناسرا بوو، رەفعەتی مەلا دەڵێ" دیارە ئێمە بازنەیەکی
رۆشنبیریمان ھەبوو لە شاری سلێمانی، کە زۆرجار لە بارەگای گۆڤاری ڕزگاری
کۆدەبووینەوە. کە لەلایەن ئەو گەنجە شۆڕشگێڕانەی ئەو سەردەمەوە ئەم حەلەقانە
دروستکرابوون و کاک نەوشیروان دەوری سەرەکی ھەبووە تێیدا، کە لەو گەنجانەی ئەو
سەردەمە کاک نەوشیروان بوو، مەحموودی مەلا عزەت بوو، فوادی مەلا مەحموود بوو، سمکۆ
فەتحوڵڵا بوو، من و حەمە چاوشین و کۆمەڵێک گەنجی تر بووین کە مام جەلال دەھات
محازەراتی دەداینێ. لەو موحازەتانەدا زیاتر وەک باو بوو کتێبەکانی ماومان دیراسە
دەکرد". رەفعەتی مەلا لە درێژەی قسەکانیدا دەڵێت" ئەم حەلەقە رۆشنبیریانە لە
کۆتایدا بووە بنەمایەک بۆ دروستبوونی کۆمەڵەی ڕەنجدەرانی کوردستان".

بەپێی وتەی ڕەفعەت پاش بەیانی ئازار ئەوان ھەموو دووردەخرێنەوە لە سلێمانی بۆ
خوارووی عێراق و پاشان لە بەغدا یەک دەگرنەوە. ئیدی لەو سەردەمەدا نەوشیروان مستەفا
بەرەو نەمسا بە مەبەستی خوێندن و دوورکەوتنەوە لە ھەڕەشەکانی ئەو سەردەمەی حکومەتی
عێراقی بە ڕێدەکەوێت کە لەو سەردەمەدا لەلایەن حکومەتی عێراقییەوە سزای لە
سێدارەدانی بۆ دەرچووە. لە نەمسا پاش تەواوکردنی ماجستێر سەرقاڵی خوێندنی دکتۆرا
دەبێت لە بواری یاسا نێودەوڵەتییەکاندا، بەڵام بۆ دامەزراندی یەکێتیی نیشتمانی واز
لە خوێندنەکەی دێنێت و دەگەڕێتەوە کوردستان. لێرە بەدواوە ئیدی نەوشیروان مستەفا
وەک سەرکردەیەکی دیار بە تەواوی دەردەکەوێت کە ھەم سکرتێری کۆمەڵە و ھەم جێگری
سکرتێری گشتیی یەکێتیی نیشتمانی کوردستان دەبێت. بە بارەکەی تریشیدا ژیانی
پێشمەرگایەتی و خەباتی چەکداری نەوشیروان مستەفا بەمجۆرە بە تەواوەتی دەست پێدەکات.
نەوشیروان مستەفا لەگەڵ کۆمەڵەی ڕەنجدەران کە لە ساڵی ١٩٧٢ بە تەواوی ئیعلانی
دامەزراندنی دەکرێ بە وتەی ھاوڕێکانی لەو ماوەیەی لە نەمساش بووە دانەبڕاوە و
پەیوەندی ھەبووە. بە وتەی ڕەفعەتی مەلا دروست بوونی کۆمەڵەی ڕەنجدەران پاش ئەوە دێت
کە باڵی مەکتەبی سیاسی دەگەڕێتەوە نێو پارتی ئیتر ئەو برادەرانە بڕیاریاندا
تەنزیمێکی مارکسی-لینینی دروست بکەن ئەوە بوو کۆمەڵەیان دروست کرد. پاش گەڕانەوەی
لە نەمسا و دەستپێکردنەوەی شۆڕشی چەکداری نەوشیروان مستەفا دەبێتە سکرتێری کۆمەڵەی
ڕەنجدەران، کە وەک باڵێک لە ناو باڵەکانی یەکێتیی نیشتمانیی کوردستان کە تازە
دامەزراوە کاردەکات. جگە لە خەباتی چەکداری و پێشمەرگایەتی نەوشیروان مستەفا لەگەڵ
ئەوەشدا ئەو کاتە کە گۆڤاری کۆمەڵە دەرچووە، زۆربەی نووسینەکانی خۆی لەوێ
بڵاودەکردەوە.

رۆژی ١٤/٧/٢٠٠٠، لە گردی عەلی ناجی، چوار بارەگای حیزبی کۆمۆنیستی کرێکاری لەلایەن
یەکێتییەوە پەلاماردران و ھەریەک لە (ھاوڕێ لەتیف، ھاوار موحەممەد، عەبدولباست
موحسین، ئومێد نکبین، موحەممەد مستەفا) لە حیزبی کۆمۆنیستی کرێکاری کوژران.[٢]

دواتر وەفدی مفەوەزاتی حزبی کۆمۆنیست لە ماڵی نەوشیروان مستەفا دەستگیرکران و برانە
ئاسایش، ئەوەبوو لە ماوەی سێ رۆژدا لە شاری سلێمانی ھەموو بنکە و بارەگاکانی حزبی
کۆمۆنیست لەلایەن یەکێتییەوە دەستیان بەسەردا گیرا، کە بریتیبوون لە ھەریەک لەم
بارەگایانانە. یەکەم: بارەگای کۆمیتەی ڕابەری و مەکتەبی سیاسیی لە گردی عەلی ناجی.
دووەم: کۆمیتەی محەلی سلێمانی لە گەڕەکی رزگاری. سێیەم: رێکخراوی سەربەخۆی ئافرەتان
لە گەڕەکی رزگاری. چوارەم: رێکخراوی خوێندکاران و سەنتەری منداڵان لە گەڕەکی
عەقاری. پێنجەم: ڕادیۆ و بارەگای ڕاگەیاندن لە گردی زەرگەتە. ھاوکات چالاکی حزبەکە
قەدەغەکرا و زۆرینەی ئەندامەکانیان لەلایەن ئاسایشەوە دەستگیرکران کە ھەندێکیان بۆ
ماوەی چوار مانگ لە زیندان ھێڵدرانەوە.[٣]

محەممەد تۆفیق ڕەحیم، لە لێدوانێکدا بۆ ئەسوات ئەلعێراق، ڕاشیگەیاند: حزبی
کۆمۆنیستی کرێکاریی کوردستان داوایەکی یاسایی دژی نەوشیروان مستەفا تۆمارکردووە،
لەسەر ڕووداوی ساڵی ٢٠٠٠ کە پێنج ئەندامی کۆمۆنیست کوژران، کە ئەوکات نەوشیروان
مستەفا جێگری سکرتێری گشتی یەکێتی نیتشیمانیی کوردستان بوو.[٤]



https://ckb.wikipedia.org/wiki/%D9%86%DB%8C%D9%85%DA%86%DB%95%D8%AF%D9%88%D9%88%D8%B1%DA%AF%DB%95%DB%8C_%D8%B9%DB%95%D8%B1%DB%95%D8%A8%DB%8C

نیمچەدوورگەی عەرەبی بە عەرەبی شبه الجزيرة العربية ناوچەیەکی جوگرافیە ئەکەوێتە
باشوری ڕۆژئاوای قاڕەی ئاسیا لەو شوێنەدا کە ئاسیا بە ئەفریقا ئەگات. گەورەترین
نیمچەدوورگەیە لە جیهاندا ڕووبەرەکەی ٣،٢٣٧،٥٠٠کم دادەپۆشێت، و ئەم ناوچەیە بەشێکی
گرنگی ڕۆژهەڵاتی ناوەڕاستە و ڕۆڵێکی بەرچاوی هەیە لە جیۆپۆلۆتیکدا بە هۆی ئەو بڕە
زۆرەی نەوت و گازی سروشتی کە لە ناوچەکەدا هەیە.

سنورە دەریاییەکەی دەریای سور و کەنداوی عەقەبەیە لە باکوری ڕۆژئاواوە، و لە
باشورەوە دەریای عەرەب و لە باشوری ڕۆژھەڵاتیەوە کەنداوی عومان و کەنداوی فارسە، لە
ڕووی سیاسیەوە دوورگەی عەرەبی ئەم وڵاتانەی خوارەوە ئەگرێتەوە لە ئێستادا؛

دوای ئەوەی حەوزی نیشتنی عەرەبی بوو بە کەنداو (خلیج) لە پێش ھەزارەی ھەشتەمی پێش
زاینیدا، ناوچە شوانکاریەکانی نیمچەدوورگەی عەرەبی گۆڕان یۆ ناوچەی بیابانی، مرۆڤ
پێش ھەزاران ساڵ ژیاوە لەسەری و تا ئێستا ھیچ ئاسەوارێک نیە کە مێژووی دوورگەکەی پێ
دیار بکرێت، بەڵام ھەندێک ئاسەواری بەردین و شوانی ئەگەڕێنەوە بۆ ساڵانی ھەزارەی
ھەشتەمی پێش زاینی لە ناوەڕاست و لە ڕوبع ولخالی، شوێنی نیشتەجێبوون دەرکەوت لە
قەتەر لە ڕۆژھەڵاتی کاتێک ھەندێک ئاسەوار لە باشوری وڵاتی رافیدەین دۆزرایەوە، و لە
ساڵی ٣١٠٠ پێش زاینی، کشتوکاڵی دانەوێڵە دەرکەوتووە لە ئەبوزەبی و لە عومان و لە
ناوەندی ھەزارەی سێیەمی پێش زاینیدا پیشەسازی مس بە شێوەیەکی فراوان دەرکەوتووە. و
بەلەم دەرکەوتووە بە درێژایی کەنارەکانی ڕۆژھەڵاتی نیمچەدوورگەی عەرەبی ھەتا لە
عومان لە باشوور.



https://ckb.wikipedia.org/wiki/%D9%85%DB%95%D9%85_%D9%88_%D8%B2%DB%8C%D9%86

مەم و زین چیرۆکی ئەوینداریی دڵتەزێنی کوڕێک بە ناوی مەم و کچێک بە ناوی زینە کە
ئەحمەدی خانی شاعیری گەورەی کورد لە ساڵی ١٦٩٢ لەسەر بنەمای چیرۆکێکی ڕاستیدا بە
شێوەزاری کورمانجی کردوویەتی بە مەسنەوییەکی بەنرخ و درێژ. خانی ڕوداوەکانی ناو
داستانەکەی سەر لەنوو بەزیاتر لە (۲٥٥۰) دێر هۆنراوە داڕشتەوە . مەم و زینی ئەحمەدی
خانی یەکێک لە بەرھەمە گرینگەکانی وێژەی کلاسیکی زمانی کوردییە. یەکەم جار لە ١٩١٩
لە ئەستەمبوڵ چاپ کراوە. ھەژار شاعیر و نووسەری کورد، ھەر بە ھۆنراوە
وەریگێڕاوەتەوە بۆ زاری موکریانی.

ساڵی ١٩٩١ لە تورکیا فیلمێک لەم چیرۆکە دروست کرا کە دەرھێنەری Ümit Elçi بوو و
بەھۆی قەدەغە بوونی بەکارھێنانی کوردی لەو سەردەمەدا بە زمانی تورکی دروستکرا. ئەم
فیلمە بە نیشاندانی ئێوارەیەکی نەورۆزەوە دەست پێدەکات کە پیرەپیاوێکی کورد خەریکە
چیرۆکی مەم و زین دەگێڕەتەوە بۆ لاوانی گوندەکە. پاشان فیلمەکە دەگەڕێتەوە بۆ کاتی
ڕوودانی چیرۆکەکە. ئەم فیلمە لە دووەمین فێستیڤاڵی فیلمی کوردی لە لەندن لە ساڵی
٢٠٠٢ بەشداریی کرد.[١]

زینەدین، میری بۆتان، دوو خوشکی ھەیە بە ناوەکانی «زین» و «ستی» (Sitî) کە لە
جوانیدا بەناوبانگن. «تاجدین» یەکێک لە پیاوانی ژێردەستی میرە کە زۆر لایدا
خۆشەویستە. تاجدین برادەرێکی ھەیە کە لە برا نزیکترە پێی و ناوی «مەم»ە. ئێوارەیەکی
نەورۆز کە ھەموو خەڵکی گوندەکە لە دەرن و خەریکی جەژن و گۆبەندن مەم و تاجدین جلی
کچانە لەبەر دەکەن.



https://ckb.wikipedia.org/wiki/%D9%85%DB%95%D8%B2%DA%BE%DB%95%D8%B1_%D8%AE%D8%A7%D9%84%D9%82%DB%8C

مەزھەر خالقی (١٩٣٨- ) گۆرانیبێژ، مۆسیقازان و چالاکی فەرھەنگیی بەناوبانگی کوردە
کە ئینستیتووتی کەلەپووری کوردی دامەزراندووە.

لە ساڵی ١٩٣٨ لە شاری سنەی ڕۆژھەڵاتی کوردستان لە بنەماڵەیەکی ئایینیدا لە دایک
بووە. لە قۆناغی خوێندنی سەرەتایییەوە، دەستی بە کاری ھونەری کردووە و لە لای
ڕۆستەم مۆقەدەس فێری سۆلفێچ و مەقامی فارسی کراوە، ساڵانی دواتر لای حەسەن کامکار
پەرەی بە زانستی گۆرانی و مەقامات داوە، ھەروەھا لە چالاکی شانۆیی و وەرزشی
قوتابخانەکەیدا، بەشداری کردووھو لەلایان بەڕێوبەری پەروەردەی سنەوە خەڵات کراوە.
تا ساڵی ١٩٥٦ ھەموو ڕۆژانی چوارشەممەیک، لەبەرنامەیەکی ڕاستەوخۆی ڕادیۆ سنەدا،
گۆرانی پێشکەش کردووە، گۆرانییەکان تەنھا بڵاو بوونەتەوە و تۆمار نەبوون، کە لەلاین
سێ ئۆرکیسترای ئەو سەردەمەی ڕادیۆ سنە (خوێندکاران، سوپا، ڕادیۆ سنە- کە ئەمەی
دواییان بە سەرپەرەشتی حەسەن کامکار بووە) کاری مووزیکیان بۆ کراوە. ساڵی ١٩٥٧ بۆ
ماوەیەک لە شاری سەقز مامۆستای ناوەندی بووە. ساڵی ١٩٥٨ شاری سنەی بە جێ ھێشتووە و
لە زانکۆی تاران وەرگیراوە و لە ھەمان زانکۆدا بەکالۆریۆسی لە فیزیک و دواتریش
ماستەری لە بەڕێوەبەرایەتیی پیشەسازیدا، بەدەست ھێناوە. لەگەڵ چوونی بۆ زانکۆی
تاران، لە ڕادیۆی تاران وەک وەرگێڕ و ڕێپۆرتەر و بێژەر و دواتریش لە چەند بوارێکی
تری ڕاگەیاندندا کاری کردووە. لە ڕادیۆ تاراندا لەگەڵ مامۆستایانی بەناوبانگی
موزیکی کورد و ئێرانی وەک: حەسەن یوسف زەمانی، حسەین یوسف زەمانی، موجتەبا میرزادە،
مورتەزا حەنانە، مستەفا کەسرەوی، حسەینعەلی مەللاح، عەلی ئەسغەر بەھاری، فەرەیدوون
ناسری، عەلی تەجویدی، پەیوەندی پەیدا کردووە و لەگەڵ ئۆرکێستراکانی: سەمفۆنیک
گەورەی ڕادیۆ ئێران، وەزارەتی ھونەرەجوانەکان، و ئۆرکێستراکانی تری ئەو سەردەمەی
ئێران، دەیان ئاواز و گۆرانی تۆمار کردووە. ساڵی ١٩٦٦ لەسەر داوای خۆی ڕووی لە
عێراق کردووە و لەبەشی (پەروەردەی سەفارەتی ئێران) وەک مامۆستا دەستبەکار بووە،
ساڵی ١٩٦٧ بەرەو ئێران گەڕاوەتەوە. سەرەتای حەفتاکان، وەک بەڕێوەبەری گشتی ڕادیۆ و
تەلەفزیۆنی ناوچەی خۆرئاوای ئێران دەستنیشان کراوە، دوای شۆڕشی ئێران و تاساڵی ١٩٨٢
لە کاری ڕاگەیاندن لە شاری تاران بەردەوام بووە.

ساڵی ١٩٨٣ بە ھۆی باری نالەباری ئێران ، ڕووی لە باشووری کوردستان کردووە و لە
ناوەندی ڕاگەیاندنی یەکێتیی نیشتمانیی کوردستان لە ناوچەی سەرگەڵو-بەرگەڵودا
ماوەتەوە، پاش شەش مانگ وەک پەنابەر ڕووی لە ئەوروپا کردووە. ساڵانی ١٩٨٥-١٩٨٦، دوو
کاسێتی لە لەندەن بڵاو کردوە، کاری موزیکی ئەم دوو بەرھەمە، لە لایان ھونەرمەند
بابەک ڕادمەنش ئامادە کراون. ساڵانی ١٩٨٦-٢٠٠٢ لە شاری لەندەن ژیاوە و ئەندامی
مەڵبەندی ڕۆشنبیری کورد بووە، بۆ ماوەی سێ خولیش وەک سەرۆکی ئەو ناوەندە
کەلتوورییە، بە خۆبەخش خزمەتی کردووە.

مەزھەر خالقی لە نیوەی دووھەمی ساڵی ٢٠٠٢دا ، کاتێک بارودۆخی باشووری کوردستان تا
ڕادەیەک جێگیر بووبوو، گەڕاوەتەوە بۆ کوردستان. سەرەتای ساڵی ٢٠٠٣، ناوەندی ئادانی
لەشاری سلێمانی کردەوە، کە دواتر بوو بەئینستیتیوتی کەلەپووری کورد، خالقی ویستی لە
کوردستان بەم جۆرە درێژە بە کاری کەلتووری و ھونەری بدات. لە پێناوی فراوانکردنی
ئەرک و ئامانجی ڕێکخراوەکەی، لە شاری دھۆک سەنتەرێکی تر و لە شاری کەرکووکیش
ئۆفیسێک و چەندین نوێنەرایەتی لە باشوور و پارچەکانی تری کوردستاندا، کردەوە. کار و
چالاکییەکانی ئینستیتیوت، چەند بوارێکی کەلتووری کورد و کەمەنەتەوە و پێرەوانی
ئایین و ئایینزاکانی کوردستان، بە کۆکردنەوە و پاراستن و بڵاوکردنەوەی فۆلکلۆرو
کەلەپووری دەگرێتەوە. ئینستیتیوت دەیان کتێب و ئەلبوومی بڵاوکردووەتەوە، کە بۆ
ئێستا و داھاتووی کورد دەبنە سەرچاوەیەکی باوڕپێکراو، جگە لە جەندین چالاکی
کەلتووری، کە ھەندێکیان لەسەر ئاستی کوردستان و ناوچەکە بە کاری ناوازە و داھێنان
دادەنرێن. لە مێژووی ڕۆشنبیری کوردیدا، یەکەم جارە بە شێوەیەکی زانستی و مۆدێرن،
ناوەندێک بەم شێوەیە بایەخ بە کەلتووری زارەکی بدات و وەک کەلتوورێکی نوێ، بۆ
کۆمەڵگەی جیھانی بناسێنێت{بۆ سەلماندن پێویستی بە ژێدەرە} .

ھونەرمەند مەزھەر خالقی لە نێوانی ساڵانی ١٩٥٨-١٩٧٩دا، نزیکەی ٢٠٠ بەرھەمی تۆمار
کردووە، گۆرانییەکانی دوای ١٩٥٨ لە ڕادیۆکانی سنە، تەورێز، کرماشان و تاران تۆمار
کراون، ھەر لە ئەرشیڤی ڕادیۆکاندا ماونەتەوە و زۆربەیان، بە شێوەیەکی ئاسایی بڵاو
نەبوونەتەوە و ھەندێکیان، دوای ڕاپەڕینی ساڵی ١٩٧٩ی گەلانی ئێران، ئاکامیان
نادیارە. ساڵی ٢٠٠٥ ئینستیتیوتی کەلەپووری کورد بڕیاری دا ئەلبوومی یادگارییەکان
ئامادە بکات، وەک پرۆژەیەک لە پێناوی کۆکردنەوە و زیندووکردنەوە و نوێ کردنەوەی
بەرھەمی ھونەرمەندانی ھەر چوار پارچەی کوردستان. ساڵی ٢٠٠٧ بە کۆششی چەند دۆستێک و
داواکاری شەیدایانی دەنگی ئەم ھونەرمەندە، بڕیاری ئامادە کردنی ئەلبوومی مەزھەر
خالقییش درا، ئەلبوومەکە سیپارەیەک و ١٢ سیدییە و ١٢٨ بەستە و چەند مەقامێکی
تێدایە، کە کۆکراوەی ئەرشیڤی چەند دۆستێکی ھونەرمەند و خەڵک و تۆمارگەکان بوو.
مەزھەر یەکەم ھونەرمەندی کوردە، کە گۆرانی فۆلکلۆری لەگەڵ ئۆرکێسترای سەمفۆنیک و
ئۆرکێسترا گەورەکانی ئەو سەردەمەی ئێراندا، بە شێوازێکی مۆدێرن تۆمار کردبێت، بە
مەرجێک گۆرانییەکان ڕەسەنایەتی و مۆرکی میللییان نەشێوێت. ھەوڵی داوە دیارترین
شیعری شاعیرانی کلاسیک و ڕۆمانسی و ھاوچەرخی کوردی ھەڵبژێرێت و ھەر یەکەیان لەگەڵ
ئاوازی گونجاودا بەکاربھێنێت، ھەندێکیانی لەگەڵ ھۆنراوە و ئاوازی فۆلکلۆریدا، بە
شێوەیەکی ناوازە ئاوێتە کردووە. ھۆنراوەی گۆرانییەکانی، ھی شاعیرانی وەک: وەفایی،
نالی، کوردی (ھۆنراوەنووس)، مەولەوی، بێسارانی، ئەدەب، بێخود، قانع، دڵدار، شەریف،
گۆران، پیرەمێرد، ئیبراھیم ئەحمەد، محەممەد ڕەسووڵ ھاوار، شێرکۆ بێکەس ... ھەروەھا
چەند شاعیرێکی تری خۆرھەڵاتی کوردستان، کە ھاوکار و ھاوڕێی بوون و بە تایبەت
ھۆنراوەیان لەسەر ئەو ئاوازانە داناوە، کە م.مەزھەر داوای لێ کردوون: د.عابد
سراجەدینی، عوسمان ئەحمەدی، د.محەممەد سدیق موفتی زادە، سوارە ئێلخانی زادە.

(بنکەی ڕووناکبیریی گەلاوێژ) ڕۆژی ٢٠١٢/٠٥/١٩ لەھۆڵی تەوار لە شاری سلێمانی،
مەراسیمێکی ڕێزلێنانی بۆ ئەم ھونەرمەندە ساز کرد و چەند خەڵاتێک و کۆمەڵێک چالاکی
پێشکەش کران.



https://ckb.wikipedia.org/wiki/%D9%85%DB%95%D8%AD%D9%85%D9%88%D9%88%D8%AF%DB%8C_%DB%8C%DB%95%DA%A9%DB%95%D9%85

سوڵتان مەحموودی یەکەم کوڕی خەلیفە موستەفای دووەم، لە نێوان ساڵانی ١٦٩٦ تا ١٧٥٤
ژیاوە، یەکێکە لە سوڵتانەکانی دەوڵەتی عوسمانی، حوکمی گرتە دەست دوای ئەحمەدی سێیەم
ساڵی ١٧٣٠ لە تەمەنی سی و پێنج ساڵیدا، لەگەڵ سەفەوییەکان جەنگا و سەرکەوت بەسەر
تەهماسب و عوسمانییەکان تەبرێز و هەمەدان و هەرێمی لوڕستانیان گرت.

شەڕکەوتەوە لە نێوان دەوڵەتی عوسمانی و ڕووسیا لەم سەردەمەدا، و ڕووسیا چەند
ناوچەیەکی عوسمانی داگیر کرد، هەر لەم سەردەمەدا عوسمانییەکان سەرکەوتن بەسەر نەمسا
و سڕبدا و بەلەگراد و ئەفلاقیان گەڕاندەوە و ڕو,سیا پەیمانی دا بە دروستنەکردنی
کەشتی لە دەریای ڕەشدا.

هەروەها پەیمانیان بەست لەگەڵ سویددا دژی ڕووسیا ساڵی ١١٥٣ک، و مەحموودی یەکەم کۆچی
دوایی کرد ساڵی ١٧٥٤ز و براکەی عوسمانی سێیەم جێگەی گرتەوە.



https://ckb.wikipedia.org/wiki/%D9%85%DB%8E%D9%84%D8%A8%DB%86%D8%B1%D9%86

مێلبۆرن (به ئینگلیزیMelbourne)، به دانیشتوانی نزیک به ٤ میلیۆن کەس، پایتەختی
ویلایەتی ڤیکتۆریا(یەکەم پایتەختی ئوسترالیا پێش کانبێرا) و گرینگترین شاری
کەلتووری وڵاتی ئوسترالیایه. مێڵبۆرن له ڕووی دانیشتوانەوه دووهەم شاری گەورەی
وڵاتی پان و بەرینی ئوسترالیایه. ئەو شاره له باشوری ڕۆژهه‌ڵاتی وڵاتی ئوسترالیا و
له ويلایه‌تی ڤیکتۆریا هەڵکەوتووه.

ئەورۆکه ئەم شاره وەکوو جەمسەرێکی گرینگی پەروەردە و لێکۆڵینەوه، چاند و ھونەر و
مۆده، وەرزش و خۆشگووزەرانی و گەشت و گووزار و ئابووری ئوسترالیا دەناسرێ؛ تا ئەو
جێگایه که وەکوو پایتەختی چاند و هونەر و مۆد و وەرزش ناوی دەبەن.

مێلبۆرن و ویلایەتی ڤیکتۆریا، له نێو شارو شوێنەکانی ئەم وڵاته نازناوی «شاری
باخچەکانی ئوسترالیا» (Australia's garden city)ی وەرگرتوه. ئەم شارە له دەیەی
ڕابردوو دا چەندین جار وەکوو باشترین شاری جیهان هەڵبژێردراوه.

مێلبۆرن لانکه و ناوەندی هوونەری فیلم و سینەما، تەلەڤزیۆن، سەمای باله، هوونەری
ئێمپێرسیۆنیسم، شێوازەکانی جۆراوجۆری سەما وەکوو نیو وێگ و مێلبۆرن شافێل، هەروەها
ناوەندی گرینگی مۆسیقای کلاسیک و ئەوڕۆیی ئەم وڵاتەیه.تۆپانێ به شیوازی ئوسترالیش
لەم شاره وەدی هات.

تۆڕی تراموای مێلبۆرن له ڕووی بەربڵاوی له پلەی یەکەمی جیهان وەستاوه. بەرزترین
تاوەری نیشتەجێ بوونی جیهان، تاوەری یوریکا (تا ساڵی ٢٠٠٩) و هەروەها سکای دێکی بێ
وێنەی ئەم تاوەره، پێنج تاوەر له شەش تاوەره ئاسمان بڕه گەورەکانی ئوسترالیا،
گەورەترین کازینۆ و کۆمەڵەی یاری ئوسترالیا، گەروەترین ناوەندی کڕین(مۆڵ)ی
ئوسترالیا و نیوەگۆی باشوور، گەروەترین ناوەندی پێشانگایی و ناوەندی کۆبوونەوەی
نیوەگۆی باشوور، کۆنترین و گەورەترین گالێری هونەری ئوسترالیا، هەرهەموویان لەم
شاره دان.

ئەم شاره له باشووری ڕۆژهەڵاتی وڵاتی ئوسترالیا و له درێژایی ڕوباری یاررا و لەسەر
هێڵەکانی کەنداوی پۆرت فیلیپ (Port Phillip Bay) هەڵکەوتووه. مێلبۆرن پایتەختی
ویلایەتی ڤیکتۆریا و شوێنی نیشتەجێ بوونی زیاتر له ٧٠٪ دانیشتوانی ئەم ویلایەتەیه.

لەگەڵ هێرشی بینەرەوەکانی زێڕ له دەیەی ١٨٥٠، مێلبۆرن له نیشتینگەیەکی کاتی له
کەنار ڕووباری یاررا بوو به گەوەرەشارێکی ڕوو له زیادبوون.

له ساڵی ١٩٠١ تا ساڵی ١٩٢٧ که کانبێرا بنیاد نرا، فێدراسیۆنی ئوسترالیا، مێلبۆرنی
وەکوو پایتەختی کاتی هەژمار دەکرد.

زانکۆی مێلبۆرن که به پێی دوایین پلەبەندیەکانی [٤] (٢٠١٥) یەکەم زانکۆی ئوسترالیا
و بەرزتر له زانکۆی نیشتیمانی ئوسترالیایه، هەروەها له ڕیزبەندی جیهان دا ٣٦ەمین
زانکۆیه، هەروەها له ڕووی بوودجەوه یەکەم زانکۆیه. له حاڵێک دا که له ڕووی
بنیادنرانەوه له پلەی دووەم دایەو له ساڵی ١٨٥٣ بنیدانراوه، بەڵام کۆنترین بەشی
ئەندازیاری (١٨٦٠)، پزیشکی (١٨٦٢)، ددانسازی (١٨٩٧)، مۆسیقا (١٨٩١)ی وڵاتی
ئوسترالیا هی زانکۆی مێلبۆرنن.

-بینایەی بەناوبانگی وێستگەی شەقامی فڵیندێرز (Flinders Street Station) (نیمادی
مێلبۆرن، گەورەترین وێستگەی نیوەگۆی باشوور و به هاتووچۆترین وێستگەی شەمەندەفەر له
نێوان شەری جیهانی یەکەم و دووهەم)



https://ckb.wikipedia.org/wiki/%D9%85%DB%8C%D8%B1%D9%86%D8%B4%DB%8C%D9%86%DB%8C_%D8%A8%D8%A7%D8%A8%D8%A7%D9%86

میرنشینی بابان (١٦٤٩-١٨٥٠) لە بنەڕەتدا بە ناوی فەقێ ئەحمەدی بابانەوە دامەزراوە.
کە میرنشینەکەی لە قەزای پشدەر (قەڵادزێ) لە گوندی دارەشمانە دامەزراندووە لە
ساڵەکانی ١٦٨٦ بەدواوە بەھێز بووە و دواییش دەسەڵاتی گرتۆتە دەست. لە نیوەی یەکەمی
سەدەی ھەژدەیەمدا میرنشینی بابان لە ڕووی سیاسییەوە و دژی دەوڵەتی عوسمانی ڕۆڵێکی
زۆر گرینگی بینیوە. ئەویش دەگەڕێتەوە بۆ بوونی دەسەڵات و ھێزی سەربازیی میرنشینی
بابان.

دەسەڵاتی میرنشینی بابان دەگەڕێتەوە بۆ ٣٠٠ ساڵێک لەمەوبەر. ئەم میرنشینە دەکەوێتە
ناوچەی سلێمانییەوە، لە باشووری میرنشینی سۆرانەوە و تاکوو بەشێکیش لە ڕۆژھەڵاتی
کوردستان دەگرێتەوە. لە ڕۆژئاواشەوە تەواوی ناوچەی کەرکووکی دەگرتەوە. بەشێکی
ناوچەی شارەزوور لە ژێر دەسەڵاتی میرنشینی باباندا بوو. پایتەختی میرنشینی بابان
قەڵاچوالان بوو. دوای ئەوەی دادوەری گوندی مەڵکەندی، ئیبراھیم پاشا، بە ناوی سلێمان
پاشاوە، لە ساڵی ١٧٨٤دا دەستی بە درووستکردنی شارێک کرد و ناوی سلێمانیی لێ نا و
دواییش کرا بە پایتەختی میرنشینی بابان.

لە سەردەمی میرعەبدولڕەحمان پاشادا جارێکی تریش میرنشینی بابان بەھێز بووەوە و
سەربەخۆییی خۆی ڕاگەیاند. عوسمانییەکان لە ساڵی ١٨٢٢دا بە لەشکرێکی زۆر بەھێز و
لەژێر سەرکردایەتیی مامەد پاشا خۆیدا، ھێرشی بردە سەر سلێمانی کە پایتەختی میرنشینی
بابان بوو. نزیکەی ٥٠٠ کەس لە لەشکری عوسمانی کوژرا، بەڵام لە دواییدا عوسمانییەکان
توانییان شاری سلێمانی بگرن.

مەحموود پاشا لە دوای مردنی باوکی بوو بە سەرۆکی میرنشینی بابان و تاکوو ساڵی ١٨٣٤
دەسەڵات بە دەستی ئەو بوو و دوای ئەویش دەسەڵاتی میرنشینی بابان تاکوو ساڵی ١٨٥١ بە
دەستی سلێمان پاشا بوو.

لە ماوەی دەسەڵاتداریی ئەم میرنشینەدا زمان و ئەدەبی کوردی زۆر پەرەی سەند،
بەتایبەتی لە کۆتاییی سەدەی شانزەوە تاکوو نیوەی یەکەمی سەدەی ھەژدە. دروستبوونی
قوتابخانەی شیعری کلاسیکی کوردی بە ڕێبەرایەتیی نالی و ھاوڕێکانی، سالم و کوردی
(ئەم سێ کەسە بە سێ کوچکەی بابان ناسراون) و مەحوی کە شەقـڵشکێنی شیعری کوردی بوون
لە شێوەزاری کوردیی ناوەندیدا و دواییش بوو بە زمانی ئەدەب و نووسین و زۆر لە
شاعیرانی تریش ھەر لەسە ئەو ڕێچکەیە ڕۆیشتن و پەیڕەوییان کرد و پەرەیان بەو زمانە
ئەدەبییە دا.



https://ckb.wikipedia.org/wiki/%D9%85%D9%88%D9%88%D8%B3%D8%A7

مووسا (بە عەرەبی: موسی، بە ئینگلیزی: Moses) لە ئایینەکانی جوولەکە، فەلە و
ئیسلامدا پێغەمبەرێکی خودایە. مووسا لە فاقوس لە پارێزگای شەرقییەی میسر کە ناو
دەبرا بە خاکی جاسان (Goshen) لەسەردەمی فیرعەونەکاندا، لەدایکبووە و ژیاوە. ناوی
مووسا، لە عیبریدا بە מֹשֶׁה (بە لاتینی Moshe) ھاتووە، واتا لە ئاودا دەرھێنراو،
چونکە لە ئاودا دۆزییانەوە و دەریانھێنا. جولەکە بە مووسای مامۆستا ناوی دەبەن و لە
لایان گرنگترین پێغەمبەرە [١]. مووسا لە قورئاندا ١٣٦ جار (زیاتر لە ھەموو
پێغەمبەرانی تر) ناوی ھاتووە و یەکێکە لە پێغەمبەرە شکۆمەندەکان (اولی العزم) و
نازناوی «کلیم اللھ»یە و کتێبەکەی تەوراتە. مووسا لە فەڵەستین کۆچی دوای کرد لە
کاتێکدا کە تەمەنی ١٢٠ ساڵ بووە.

لە نووسراوەی سەردەمی کۆندا ھاتووە، موسی کوڕی عەمران کوڕی قھات کوڕی لاوی کوڕی
یەعقوب کوڕی ئیسحاق کوڕی ئیبراھیم کوڕی تارخ کوڕی ناحور کوڕی سروج کوڕی رەعو کوڕی
فالج کوڕی عابر کوڕی شالح کوڕی ئەرفکشاد کوڕی سام کوڕی نووحە ، دایکی ناوی یوکابد
بوو، برایەکی ھەبوو بەناوی ھارون کە ئەمیش یەک خوشکی ھەبوو بە ناوی مریەم.

مووسا لەپێغەمبەرانی بەنی ئیسرائیل بووە کە یوسف پێشی خستن لە فەڵەستینەوە و لە
زەوی (جاسانە) نیشتەجێ ی کردن (شاری الشرقیە)ی ئەمڕۆ لە میسر لەبەر پێویستیان بە
شوێنێکی زۆر بۆ مەڕو ماڵاتیان. بەپێی پەڕتووکی پەیمانی کۆن و قورئان مووسا لەو
ساڵەدا لەدایک بووە کە منداڵی ھۆزی ئیسرائیلیەکان دەکوژران لە کاتێکدا کە فیرعەونی
میسر ڕەمسیسی دووەم کە ساڵێک فەرمانی کوشتنیانی دەرکرد و ساڵێک وازی لێھێنان ئەمەش
لەترسی زۆربوونی ژمارەیان بوو ھەتا نەبنە یارمەتیدەرێک بۆ دوژمنەکانی، ھەندێکیش
دەڵێن (ئەو ساڵە فیرعەون خەوێکی دیوە و بە پێی ئەوەی کە خەوەکەیان بۆ لێک داوەتەوە
پێیان وتووە کە ئەم ساڵ منداڵێک لە دایک دەبێت کە تۆ لەناو دەبات بۆیە فەرمانی
بەلەناو بردنی ھەموو منداڵێک کرد کە لەو ساڵەدا لەدایک دەبوون کە مووسا تیایدا
لەدایک بووە). دایکی مووسا منداڵەکەی دەخاتە سندوقێکەوە و دەیخاتە ڕووباری نیل و
لەم کاتەدا فیرعەون دۆزییەوە و خێزانەکەی خۆشی ویست و ئینجا مووسا لە کۆشکی فیرعەون
دا ژیانی بەسەر برد.

مووسا لەدوای کوشتنی یەکێک لەشوێنکەوتوانی فیرعەون و سەرخستنی ئیسرائیلییەک ڕای کرد
بۆ مەدیەن و بۆ ماوەی ھەشت ساڵ لەوێ مایەوە و خێزانی ھێنا. خێزانەکەی سەفورا کچی
شوعەیب بوو. لەدوای ئەمە کۆچی کرد بۆ کێوی (طور سیناء) و دوو پەرجۆی داردەستەکەی و
دەستی، بە یارمەتیی ھارونی برای، گەڕایە بۆ لای فیرعەون. مووسا بە بەڵگە و
موعجیزەکانی، فیرعەون و گەلەکەیی سەرسام و دەستەوەستان کرد. بەڵام فیرعەون لەسەر بێ
باوەڕی خۆی بەردەوام بوو. قورئان: (فَأسْتَخَفَّ قَوْمَھُ فَأَطَاعُوھُ إِنَّھُمْ
کَانُوا قَوْمًا فَاسِقِینَ) سورەتی الزخرف، ئایەتی: ٥٤، واتە: (گەلەکەی کەوتنە
ترسەوە لە فیرعەون وگوێڕایەڵیان کرد بەڕاستی ئەوانە گەلێکی لەسنوور دەرچوون).

مووسا لەگەڵ بەنی ئیسرائیل بە نھێنی لە میسر چووەدەرەوە بۆ فەڵەستین و فیرعەون و
ھامان و دەست و پێوەندەکانیان شوێنیان کەوتن و پێیان گەیشتن لە کەناری دەریای سوور
لەسەر کەنداوی سویس، لەلای ڕۆژھەڵاتەوە ئینجا مووسا بە دارەکەی دەستی و بەفەرمانی
خوا، دای بە ناو دەریاکەدا و دەریاکە پارچە بوو، فیرعەون و شوێنکەوتوەکانی نوقمی
ئاوەکەبوون و خنکان.



https://ckb.wikipedia.org/wiki/%D9%85%D9%88%D8%B3%D8%AA%DB%95%D9%81%D8%A7%DB%8C_%D8%AF%D9%88%D9%88%DB%95%D9%85

موستەفای دووەم کوڕی محەمەدی چوارەم کوری ئیبراهیم لە نێوان ساڵانی ١٦٦٤ تا ١٧٠٣
ژیاوە، بیست و دووەم سوڵتانی عوسمانییە، خۆشنووسێکی بەهرەوەر بوو، حوکمی گرتە دەست
لە دوای وەفاتی مامی ئەحمەدی دووەم ساڵی ١٦٩٥ز.

خەلیفەی نوێ ئازا و بەهێز بوو تەنها سێ ڕۆژ دوای ئەوەی خەلافەتی گرتە دەست خۆی
سەرکردایەتی سوپای وەرگرت، و ئەم ئیشەش زۆر سوودمەند بوو و دیسپلینی سوپای
بەرزکردەوە، پشتی بە سوپای قەوقاز بەست بۆ بۆ جەنگی پۆڵەندا و سەرکەوت بەسەریدا لە
چەندین شەڕدا هەتا لە پێش بورجی لمبرج وەستا و بەروە پێش چوونی عوسمانییەکان لەو
شوێنەدا وەستا، هەروەها هێزەکانی نارد بۆ کۆتایی هێنا بە گەمارۆی سەر شاری ئازوڤ لە
لایەن قەیسەڕی ڕووسیاوە.

سوپاکانی عوسمانی و نەمساوی بەرەو وڵاتی مەجارستان و ڕۆمانیا ڕۆیشتن، و ناکۆکی زۆر
توند بوو لە نێوان دوو دوژمنەکە و عوسمانییەکان سوودیان وەرگرت لە سەرقاڵی نەمسا بە
شەری فەڕەنساوە، موسڵمانان قەڵای لبایان فەتح کرد، موستەفای دووەم سەرکەوت بەسەر
ژێنەڕاڵ فترانی و بە دیل گرتی لە شەڕی لوجوس، و سوپای نەمساوی توانیان شەڕێک ببنەوە
لە نزیک بەلگراد بەڵام ئەمە نەیتوانی بەرەو پێشچوونی عوسمانییەکان بوەستێنێت و کشان
بۆ سەرکەوتنێکی تر بەسەر حاکمی ویلایەتی ساکسۆن کە سەرکردایەتی سوپای نەمساوی ئەکرد
لە شەری ئولاش.

ئەمیر ئیوجین سافویانی سەرکردایەتی سوپای نەمساوی وەرگرت و کەوتە پلان دانان بۆ
ڕێگرتن لە بەرەو پێشچوونی عوسمانییەکان تا توانی لە شەری زینتا بەسەریاندا سەر
بکەوێت و سەدڕی ئەعزەم و ژمارەیەکی زۆر لە موسلمانان کوژران، و هەروەها لەم
قۆناغەدا بۆسنە و هەرسک داگیرکرا لە لایەن ئیمپڕاتۆڕی نەمسا و ئیوجین بوو بە
پاڵەوانێک لە ئەورووپادا، و رووس فرسەتی هێنا بۆ گرتنی بەندەری ئازوڤ.

حەسەن پاشا کوبریللی دانرا بە سەدری ئەعزەم دەستی کرد بە ڕێکخستنەوەی هیزەکان و
ئەمیر ئیوجینی ناچارکرد بۆسنە چۆڵ بکات بۆ عوسمانییەکان هەروەک ئەوەی دەریایی
عوسمانییەکان سەرکەوت بەسەر بوندقیەدا دوو جار.

ڕێکەوتنێک بەسترا لە نیوان دەوڵەتی عوسمانی و نەمسا و بوندقیە و ڕووسیا و پۆڵەندا
بە هەوڵی پاشای فەڕەنسا لویسی چواردەیەم لە سالی ١١١٠ک، و ناونرا بە پەیماننامەی
کارلۆفتس، کە تیایدا دەوڵەت زۆر لە شارەکانی لە دەستدا لە بەرژەوەمدی دەوڵەتەکانی
تر، کە مەجارستان و هەرێمی ترانسلڤانیای دران بە نەمسا و خەلافەت وازی لە بەندەری
ئازوڤ هێنا بۆ ڕووسیا و دلماسیای دا بە بوندقیە و هەرێمی بودولیا گێردرایەوە بۆ
پۆڵەندا لەگەڵ خاکێکی فراوان لە ئۆوکرانیای ئێستا، هەروەها نەمسا چووە ئاگربەستەوە
لەگەڵ دەوڵەتی عوسمانی بۆ ماوەی ٢٥ ساڵ.

پەیماننامەی کارلۆفتس یەکیک لە سەرسەختترین پەیماننامەکانە لە مێژووی
عوسمانییەکاندا، و دێڕە ڕەشەکانی بە سەرەتای شکانی کشانی ئیسلامی دادەنرێت لە
ئەورووپادا و سەرەتای لێک هەڵوەشانی دەوڵەتی عوسمانییە، لەو هۆکارانەی بوونە هۆی
کارلۆفتس لاوازبوونی جڵەوگیری ئایینییە لای موسڵمانان و ساردییان بوو لە تیکۆشان و
بەردەوام بوونی شۆڕشەکانی ئینکیشاری و بە دوایەکدا هاتنی هەڵمەتە خاچپەرستییەکان و
توند بوونیان، ویەکگرتنی هێزە ئەورووپیەکان بوو لە دژی دەوڵەتی عوسمانی، و شەڕ
هەڵگیرسا بوو لە سی یان چوار لاوە لە یەک کاتدا.

سەدڕی ئەعزەم هەموو هەوڵێکی دا بۆ ڕێکخستنەوەی بنیاتی دەوڵەت و چاکسازی ناوخۆیی و
سەربازی و دارایی هەتا دەستی لە کار کێشایەوە لە ساڵی ١٧٠٣ و ئینکیشاری شۆڕشیان کرد
لە دوای، و ڕامی محەمەد پاشا دارنرا کە لەسەر هەمان پەیڕەوی ئەو بەردەوام بوو
شۆڕشیان بەسر ئەمیشدا کرد و داوایان لە خەلیفەکرد لایبات خەلیفە داواکەیانی ڕەت
کردەوە لەبەرئەوە ئەوان خەلیفەیان لابرد لە سالی ١١١٥ک و ئەحمەدی سێیەمی برایان لە
جیگەی دانا و چوار مانگ دواتر سوڵتان موستەفای دووەم کۆچی دوایی کرد لە تەمەنی سی و
نۆ ساڵیدا.



https://ckb.wikipedia.org/wiki/%D9%85%D9%88%D8%B1%D8%A7%D8%AF%DB%8C_%DB%8C%DB%95%DA%A9%DB%95%D9%85

سوڵتان مورادی یەکەم کوڕی سوڵتان ئۆرهان و دایکی شازادەی بیزەنتی هێلێنە کە بە
نەژادیۆنانی بوو[١][٢][٣]، دەسەڵاتی گرتە دەست دوای مردنی باوکی ئۆرهانی کوڕی
عوسمان و لە تەمەنی ٣٦ ساڵیدا بوو ئەو کاتە ساڵی ١٣٥٩ز، و ٣١ ساڵ حوکمی کرد.

سوڵتان مورادی یەکەم سالی ٧٢٦ک بەرامبەر ١٣٢٦ز لە دایکبووە، و ئەمەش ئەو ساڵەیە کە
باوکی حوکمی گرتە دەست، و چاکەی گۆڕانی دەوڵەتی عوسمانی بۆ ئەگەڕێتەوە لە ڕژێمی
هۆزییەوە بۆ دەسەڵاتێکی بەهیز و ناونرا بە سوڵتان لە ١٣٨٣ز، ڕژێمی نووسینەوەی دانا
بۆ سەرباز و سوارەکانی سباهی، و وڕژێمی دوو کەرتی بنیاتنا کە ئەوانیش ڕومللی و
ئەنادۆڵ بوون.

ئەمیری دەوڵەتی قرمان لە ئەنقەرە هەوڵیدا سوپایەک پێک بهێنێت لە میرە سەربەخۆکانی
ئاسیای بچوک بۆ کوشتاری عوسمانییەکان بەڵام سەرسام بوو بە دەورەدانی ئەنقەرە بە
سوپای مورادی یەکەم لەبەرئەوە ناچار بوو ڕێبکەوێت لەگەڵی و داببەزێت لە بەردەمیا و
واز لە ئەنقەرە بهێنێت بۆی و کچەکەی خۆی پێدا.

دەستی گرت بە سەر شاری ئەردەنە و سوودی وەرگرت لە شوێنە تاکەکەی لەوەی دەکەوتە سەر
سێ ڕووبار و بوونی قەڵا سەربازییەکان و نزیکبوونی لە کردارە سەربازییەکانەوە وایکرد
کە بیکات بە پایتەخت و دەورەی زانست و مزگەوتەکانی تێدا کردەوە بۆ پێگەیاندنی نەوەی
داهاتوو لە سەرباز و دادوەر و پیاوە لێهاتووەکانی دەوڵەت، و ئەدەرنە دووەم شاری
گرنگی بیزەنتییەکان بوو لە دوای قوستەنتینیە، پاشان فەتحی فیلبەی گرت و بەم شێوەیە
قوستەنتینیە دەورەدرابوو بە عوسمانییەکان و ئیمپڕاتۆرەکەی ناچاربوو جزیە بدات بە
عوسمانییەکان، و لەو کاتەدا فەرمانڕەوا ئەوروپیەکان داوای یارمەتییان لە پاپا و
پاشاکانی ئەوروپای ڕۆژئاوا کرد لە دژ موسڵمانان، و پاپا بە دەم داواکەوە هات و
داوای لە هەموو پاشاکانی ئەوروپا کرد کە هەڵمەتێکی خاچپەرستی نوێ ڕێکبخەن، بەڵام
پاشای سڕب چاوەڕێی ئەو پاڵپشتە خێرایەی نەئەکرد، و فەرمانڕەواکانی دەوروپشتی هەستان
کە فەرمانڕەواکانی بۆسنە و ئەفلاق بوون (باشووری ڕۆمانیا) لەگەڵ ژمارەیەک سواری
مەجەڕی، هاتن بەرەو ئەدەرنە لە کاتێکدا سولتان موراد سەرگەرم بوو بە هەندیک لە
شەڕەکانی لە ئاسیای بچوکدا، لەگەل ئەوەشدا سوپای عوسمانی خیرا ڕووبەڕووی هێرشە
کتوپڕەکەی شەویان بوویەوە و تێکشکاندنێکی گەورە تێکیان شکاندن لە نزیک ڕووباری
مارتیزا، و ئەمیر سڕب نوقم بوو لە ئاوی ڕووبارەکە لە کاتی هەڵاتنیان و پاشای مەجەر
بە شێوەیەکی نائاسایی ڕزگاری بوو لە مردن، و ئەم شەڕە یەکلاکەرەوە بوو بۆ سوپای
عوسمانی تاکۆ فەتحی مەقدوونیا بکان.

سولتان مورادی یەکەم کچی ئەمیری کرمیانی هێنا بۆبایەزیدی یەکەمی کوری وەکو
هاوپەیمانییەک لە نیوان دوو دەوڵەتەکە تا بەهێز ببن بەرامبەر دوژمنەکانیان.

وەزیر دیمورتاش پاشا هێرشی بردە سەر سڕب و بوولگار لەبەرئەوەی دواکەوتن لە دانی ئەو
جیزیەی لەسەری ڕیک کەوتبوون، سۆفیای گرت ساڵی ٧٨٤ک دوای سێ ساڵ گەمارۆدان و شاری
سالۆنیکی ناوداری یۆنانی گرت، و ئەمیری بولگار هەوڵیدا بچێتە ڕیزی ئەمیری سڕبەوە بۆ
هێرش کردنە سەر عوسمانییەکان کاتێک سوڵتان موراد سەرگەرمی شەڕەکانی بوو لە ئەنادۆڵ،
بەڵام هێزە عوسمانییەکان شکاندیان و چەند بەشێکی وڵاتەکەیان گرت، هەڵهات بۆ شاری
نیکۆپۆلی، و جارێکی تر عوسمانییەکان شکاندیان و بە دیل گرتیان و سوڵتان نیوەی
وڵاتەکەی گرت و نیوەکەی تری دا بە ئەمیرەکەی لە حوکمێکی نیمچەسەربەخۆدا و بەمەش
بولگاریا سەربەخۆییەکەی بە کردار لە دەستدا.

سوڵتان مورادی یەکەم خۆی ئەگەڕا بە وڵاتی بەلقاندا، لازار پاشای سڕب هەوڵیدا بچێتە
ڕیزی ئەلبانییەکان و جەنگان لە دژی عوسمانییەکان، بەڵام سوپا پێیان زانی پێش ئەوەی
بگاتە شوێنی مەبەست لە دەشتی قوسووە (کۆسۆڤۆ)، شەڕێکی گەورە کەوتەوە لە نێوان
هەردوو لادا، و زاوای لازار هاتە ڕیزی موسڵمانانەوە بە خۆی و تیپەکەی کە لە دە
هەزار جەنگاوەر پێک هاتبوو، و سڕبیەکان تێک شکان و پاشاکەیان بە دیلی کەوتە دەستی
موسڵمانانەوە، و کوشتیانەوە لە بەرامبەر ئەو کارە ناشیرینانەی دەرهەق بە دیلە
موسڵمانەکان کردبووی، و هەتا ماوەیەکی زۆر باسی ئەم شەرە دەنگی ئەدایەوە لە
ئەورووپادا، و سڕب سەربەخۆیی خۆی لە دەستدا.

مورادی یەکەم خوێنی نەئەڕشت بۆ ئارەزوو یا موڵک بەڵگەش بۆ ئەمە ئەوەبوو کە ئەمیری
بولگاری گرت، سوڵتان هەڵنەسا بە زەلیل کردنی بەڵکو مووچەیەیک بۆ تەرخان کرد و کردی
بە فەڕمانڕەوایەکی نیمچەسەربەخۆ لە سەر نیوەی دووەمی بولگاریا، هەروەها لە ئەمیری
قرمان خۆشبوو کاتێک ئەو لە پێشدا لە دژی سوڵتان ڕیکەوتنی بەستبوو و هەموو
ناوچەکانیان بۆ گەڕاندەوە بە مەرجێک جزییە بدات.

بەم شیوەیە سولتان موڕا مەبەستی تەنها ڕەزامەندی خوا و سەرخستنی ئیسلام بوو نەک
سوودمەندی تاکەکەسی خۆی لە دەستکەوت و دەسەڵات و لە پێش مردنیدا بایەزیدی یەکەمی لە
جیگەی خۆی دانا.



https://ckb.wikipedia.org/wiki/%D9%85%D8%AD%DB%95%D9%85%D9%85%DB%95%D8%AF%DB%8C_%DB%8C%DB%95%DA%A9%DB%95%D9%85

سوڵتان محەمەدی یەکەم یان محەمەد چەلەبی، پینجەم سوڵتانی عوسمانییەکانە، و بە
نازناوی جەلاد ناسراوە، پایتەختی دەوڵەتی عوسمانی گواستەوە لە بۆرسەوە بۆ ئەدەرنە.

و هەندێک بە دووەم دامەزرێنەری دەوڵەتی عوسمانی دادەنێن، و سەرگەرم بوو بە کێشە
ناوخۆییەکانە و گێڕانەوەی میرنشینەکان و ناکۆکی لەگەڵ براکانیدا لەسەر دەسەڵات،
دوای ئەوەی گیرانی سوڵتان بایەزیدی یەکەم لەلایەن تەیموورلەنگەوە و مردنی لە
دیلیدا، بوو بووە هۆی لێکهەڵوەشانی ناوخۆیی دەوڵەتەکە، پێش مردنی موڕادی کوڕی لە
جێگەی خۆی دانا.

تەیموورلەنگ وڵاتی ئەنادۆڵی بە جێهێشت و شەڕ کەوتەوە لە نێوان کوڕەکانی سوڵتان
بایەزیدی یەکەم لەسەر دەسەڵات، و هەر یەکێک لە براکانی محەمەد چەلەبی بانگەشەی
ئەوەیان ئەکرد کە شایەنی وەرگرتنی دەسەڵاتن بەڵام دەستی بەسەرداگرتن و لەناوی بردن،
و بەو شێوەیە هەموو ئاسیای بچوک یان ئەنادۆڵ کەوتە ژێر دەسەڵاتیەوە.

فەرمانڕەوای ئەفلاق دەرچوو لە بازنە گوێڕایەڵی عوسمانییەکان ساڵی ١٤١٦ز، سوڵتان
محەمەدی یەکەم لە سەری سوپاکەیدا دەرچوو و بە ڕووباری دانووبدا پەریەوە و میری
ئەفلاقی مل کەچ کرد، پاشان سوپای عوسمانی پێشکەوت بۆ ناو مەجەڕ بۆ ڕووبەڕووبوونەوەی
سیگمۆند لە کاروباری ئەفلاقدا، و غەزووی قەڵای سورینی کرد، و دواتر سوڵتان محەمەد
گرێبەستی بەست لەگەڵ پاشای مەجەڕدا.

پاشان سوڵتان گەڕایەوە بۆ ئەدەرنە، و دەستی گرت بەسەر شەڕە ناوخۆییەکاندا و لەسەروو
هەموویەوە ئاژاوەکەی قازی بەدرەددین، سوڵتان سوپایەکی بۆ نارد و دوای ماوەیەک شەڕ
لە نێوان هەردوو لادا، سوپای سوڵتان سەرکەوتن و دوای بەدرەدین کەوتن و گرتیان و
کوشتیان لە ساڵی ١٤١٧ز.

ڕووبەری خاکەکانی ژێر دەسەڵاتی عوسمانی ساڵی ١٤١٣ز دا، ٦٩٤ هەزار کیلۆمەتری
چوارگۆشە بوو، لەوەش ٣٨٦ هەزار کیلۆمەتری لە ئاسیادا بوو و ٣٧٦ هەزار کیلۆمەتری
چوارگۆشەی لە بەلقاندا بوو. و لە ڕۆژانی مردنی سوڵتاندا ڕووبەری دەوڵەتەکە ٨٧٠
هەزار کیلۆمەتری چوارگۆشە بوو.

سوڵتان محەمەد چەلەبی کۆچی دوایی کرد لە ساڵی ٨٢٤ک بەرامبەر ٤ی ئایاری ١٤٢١ز، لە
شاری ئەدەرنە، و دوای خۆی موڕادی دووەمی کوڕی ڕاسپارد بۆ دەسەڵات گرتنە دەست، کە
لەو کاتەدا لە ئاماسیا بوو، و هەواڵی مردنی سوڵتان شاردرایەوە هەتا موڕاد گەیشتە
ئەدەرنە چل و یەک ڕۆژ، پاشان سوڵتان محەمەد لە بۆرسە نێژرا.



https://ckb.wikipedia.org/wiki/%D9%85%D8%AD%DB%95%D9%85%D9%85%DB%95%D8%AF%DB%8C_%D9%BE%DB%8E%D9%86%D8%AC%DB%95%D9%85

محەمەد عەلی کوڕی خەلیفە عەبدول مەجیدی یەکەم، ناسراو بە محەمەدی پێنجەم یان محەمەد
ڕەشاد، لە ساڵانی ١٨٤٤ تا ١٩١٨ ژیاوە، یەکێکە لە خەلیفەکانی دەوڵەتی عوسمانی، حوکمی
گرتە دەست دوای لابردنی براکەی عەبدول حەمیدی دووەم ساڵی ١٩٠٩ و تەمەنی ٦٨ ساڵ بوو.

هەر لەم سەردەمەدا ئیتاڵیا،لیبیای داگیری کرد و وڵاتەکانی بەلقان زۆربەیان
سەربەخۆییان ڕاگەیاند، و جەنگی جیهانی یەکەم کەوتەوە و دەوڵەتی عوسمانی چووە پاڵ
ئاڵمانیا لەبەرئەوەی هیچ چاوتێبڕینێکی دیاری نەبوو لەسەر دەوڵەت، لە سەرەتادا
عوسمانییەکان خۆڕاگرانە وەستان لە بەرەکانی جەنگدا و هێزە فەڕەنسی و
ئینگلیزییەکانیان شکاند لە شەڕی گالیبۆلیدا.

پاشان هیزی ئیستیعماری هیندی ئینگلیزی توانیان عێراق بگرن، شۆڕشە عەرەبیەکان هەموو
هەوڵەکانی عوسمانییەکانی شکست پێ برد لەبەر سەەرقاڵبوونی زۆربەی سەربازە
عوسمانییەکان پێوەی، هەتا دواجار ئاڵمانیا و دەوڵەتی عوسمانی شکان لە شەڕەکەدا، و
لە رۆژانی پیش کۆتایی شەڕەکە محەمەدی پێنجەم وەفاتی کرد و محەمەدی شەشەم لە جێگەی
دانرا.



https://ckb.wikipedia.org/wiki/%D9%85%D8%A7%DB%8C%DB%95%D8%B3%DB%8C%D8%B1%DB%8C

مایەسیری بریتییە لە ھەوکردن و ئەستوربوونی خوێنھێنەرە لە دەرچەی پیسایی یاخود
خوارەوەی کۆم. لەوایەنە پەیوەندی ھەبێت بە زەخت کردن (پەستان کردن) لەکاتی پیسایی
کردن یاخود زیادبوونی پەستان لەسەر خوێنھێنەرەکان لەکاتی دووگیانی، ھەروەھا لە کاتی
تریشدا.

ھەرکاتێک نیشانەکانی بەدیارکەوتن پێویستە سەردانی پزیشک بکرێت. باوترین نیشانە
بریتیە لە خوێنبەربوون لە کاتی دەرچوونی پیسایی، بەڵام خوێنبەربوون لەوانەیە لە
باری تریش ڕووبدات.

تێبینی: ئەم پێوەرانە تەنھا بۆ کەم کردنەوی نیشانە بێزارکەرەکانی نەخۆشیەکەیە،
ئەمانە نابنە ھۆیھ چارەسەری نەخۆشیەکە، بۆیە پێویستە سەردانی پزیشک بکرێت ئەگەر
ئازارەکە لە ماوەی چەند ڕۆژێکی کەم نەڕۆیشت. ھەروەھا ئەگەر خوێنبەربوونێکی سەختت
تووشبوو دەبێت کت و پڕ سەدانی پزیشک بکرێت.

خۆراکی دەوڵەمەند لە ڕیشاڵ (فایبەر) بخۆ. سەوزە و میوە؛ شلەمەنی زۆر بخۆوە، ڕۆژانە
٦ پەرداغ لە ئاو و شلەی تر بخۆوە (بەڵام کحول نا- ئەڵکۆھۆڵ). لەکاتی پیسایی کردن
زەخت مەکە. بەزووترین کات بڕۆ پیسایی بکە ئەگەر پیساییت ھات. وەرزش بکە.



https://ckb.wikipedia.org/wiki/%D9%85%D8%A7%D8%B3%DB%86%D9%86%DB%8C

ماسۆنی یان فریماسۆنی بزووتنەوەیەکی برایتەی کە لە چەندین ناوەند و بنکە(لۆژ) لە
وڵاتانی جیھان پێک ھاتووە. ماسۆنیسم خاوەنی بەڕێوبەرایەتیێکی جیھانی نییە. پێوەندی
نێوان لۆژەکانی ماسۆنی لە ڕێگەی بەڕێوەبەرانی ئەوانەوە جۆر دەکرێت. ڕەنگە وشەی
فریماسۆنی لە "freestone mason" بە واتای "بەننای ئازاد" لە ئینگلیزییەوە یان لە
"franc mason" بە واتای "بەننای فەڕانسی" لە زمانی فەڕانسییەوە ھاتبێت. کەسێک کە
ئەندامی ڕێکخراوە ماسۆنییەکان بێت پێی دەوترێت "ماسۆن" یان "فریماسۆن" ھەروەھا بە
ئەو بینایەی کە ناوەندی چالاکی ماسۆنەکانە پێی دەوترێت "لۆژ".

ماسۆنی لە سەرەتادا بزووتنەوەیەکی لیبرال بوو.[١] ماسۆنەکان بە درووشمی "یەکسانی،
بەرابەری و برایەتی" ڕۆڵێکی گرینگیان ھەبووە لە ئینقلابی ئەمریکا دژ بە بریتانیا،
ئینقلابی گەورەی فەڕانسە و ئینقلابی مەشرووتەی ئێران.[٢]

کتێبگەلێکی زۆر لە سەر ماسۆنەکان و ماسۆنیسم نووسراوە بەڵام زۆربەی ئەوان بە ڕوونی
لاینگرانە نووسراون و ئەکادێمیک نین.[٣]



https://ckb.wikipedia.org/wiki/%D9%84%DB%8C%DB%86_%D8%AA%DB%86%DA%B5%D8%B3%D8%AA%DB%86%DB%8C

لیۆ تۆلستۆی یا کۆنت لیێڤ نیکۆلایێڤیچ تۆلستۆی (بە ڕووسی: Лeв Никола́евич
Толсто́й) (لەدایکبووی ٩ی ئەیلوولی ١٨٢٨ - مردن تشرینی دووەمی ١٩١٠) نووسەری
ناوداری ڕووسیایە کە بە نووسەرێکی سەرکەوتوو لە سەرانسەر دونیادا ناسراوە.
شاکارەکانی شەڕ و ئاشتی و ئانا کارێنینا، پێناسەی ڕۆشن ئەدەن بە دەستەوە لە ڕۆژگار
و بارودۆخی ڕووسیای سەدەی ١٩ و ھەروەھا وەک لووتکەی چیرۆکە ڕاستییەکان دەناسرێن.

لیۆنکۆی لایویچ تۆڵستۆی لە ٩ی سێپتێمبەری ساڵی ١٨٢٨ لە گوندی یاسنا یاپا لیناغ
ھەڵکەوتوو لەشاری تولا لەداین بوو.ناوبراو شارەزای زمانەکانی ئینگلیزی ،فەرەنسی و
ئەڵمانی و ئیتاڵی بوو.ھەرلەمنداڵیەوەو دایک و باوکی مردن و بەرھێناتنەکەی کەوتە
دەست یەکێک لەخزمەکانی . لە سالی ١٨٤٤ چووە زانکۆی غازان و لەسالی ١٨٤٧ بەر لەوە کە
خوێندنەکەی تەواو بکات ، وازی لێھێناو گەرایەوە شوێنی لەدایک بوونەکەی و زۆربەی
کاتەکانی خۆی تەرخانی خوێندنەوە کرد . لەسالی ١٨٥٢ دا لەسەر داخوازی خۆی چوو بۆ
قەفقاز ولەشەرەکانی ئەو ناوچەیەدا بەژداری کرد . تۆڵستۆی چیرۆکەکانی سەردەمی منداڵی
، سەردەمی لاوێەتی و ھێندێک لە چیرۆکەکانی دیکەشی سەبارەت بە روداوەکانی شەری
قەفقازنوسیپەوەو لە ھەر لەوێش دەستیکرد بە نوسینی چیرۆکی قەزاقەکان ھەر لەو ساڵەدا
شاعیرێکی ناوداری ڕووسیا چیرۆکی منداڵیەکەی لەگۆڤاری "سەردەم" دا بلاو کردەوە
.بڵاوکردنەوەی ئەو چیرۆکە بوەھۆی ئەوەی کە تۆڵستۆی ناوبانگ دەربکات و چیرۆکەکانی
دواتریش ئەو نێوبانگەی ئەویان داسەپاند . ئەو دوای گەرانەوەی راگوێزی سوپا کراو بۆ
بەرگریکردن لە سواستۆپۆڵ چوو کریمە و ئاخوداخی خۆی سەبارەت بە گەمارۆدانی سواستۆپل
لەسێ چیرۆکدا بەناوی حەکایەتی سواستۆپۆل نووسی.

دوای گیرانی شار چوو بۆ پێتێرزبورگ و لەوێ لەگەڵ نوسەرانی گەورەیی ئەوکاتی ڕووسیا
ئاشنا بوو . ناوبراو لەکۆتایی سالی ١٨٥٦ دا وازی لە خزمەتی سوپا ھێناو دوای دومانگ
چوو بۆ وڵاتانی فەڕەنسا و سویسرا و ئیتالیا . لەسالی ١٨٥٩ دا لە شوێنی لەدایک
بونەکەی خوێندنگەیەکی بۆ فێرکردنوو بارھێنانی گوند نشینەکان دامەزراند . لەسالی
١٨٦٩ دا دیسانەوە ھاورێ لەگەڵ خوشکەکەی بەرەو ناوەندی ئەوروپا چوو. لەو سەفەرەدا
زیاتر خۆی بە بارودۆخی فێرکردنوو بار ھێنان لەخوێندنگاکانی فەڕەنسا و سویسرا و
ئیتالیا و نەمسا بەریتانیاوە خەریک کرد. لەسێپتێمبەری ١٨٦٣ دا لەگەڵ "سۆفیا ئەندەر
یونا" ھاوسەرگیری کرد . ناوبراو لەکۆتایی ھەرئەوسالەدا دەستیدایە نوسینی گەورەترین
بەرھەمی ئەدەبی خۆی . بەناوی "شەرو ئاشتی" لە سێپتێمبەری١٨٨١ دا لەگەڵ بنەماڵەکەی
چوو بۆ مۆسکۆ خەریکی فێرکردن و راھێنانی لاوان بوو. لەداین سالەکانی ژیانیدا
بەھەولێکی ماندووی نەناسنە کاری دەکرد و سەرەرای ئەو نەخۆشیەی کە لە سالی ١٩٠١ ەوە
تووشی ببوو، دەرونێکی سەلامەتی ھەبوو تۆڵستۆی لە ٧ ی نۆڤەمبەری سالی ١٩١٠مال ئاوایی
لەژیان کرد.

تۆڵستۆی دەیویست پەیڕەوی عیسا بکات و ژیانی ڕەبەنی قەشە خۆبەختکەرەکان بژی .لەکاتی
پیریدا ھەموو موڵک و زەوی و زاری خۆی بەسەر جوتیارە ھەژارەکاندا دابەش کرد .
ناودارترین ڕۆمانەکانی ( شەڕ و ئاشتی ) و ( ئانا کارنینا ) یە . یەکەمین بەشی
لەمێژووی ژیانی خۆی بەناوی ( ساوایی ) لەساڵی ١٨٥٢ بڵاوکردەوە بەرگی دووەمی لەساڵی
١٨٥٤ دا بەناوی ( سەردەمی منداڵی ) و بەرگی سێیەمیشی لەساڵی ١٨٥٧ بەناوی ( لاویی )
بڵاوکردەوە . لەساڵی ١٨٧٩ کتێبی ( دان پێداھێنان ) ی دانا و لەساڵی ١٨٨١ ( خستنە
ڕوویەکی تێکڕای کتێبی پیرۆز ) ی نوسی و لەساڵی ١٨٨٢ کتێبی ( یاسای خۆشەویستی و
یاسای ھێز ) ی بڵاوکردەوە و لە ساڵی ( ١٨٨٩ – ١٩٠٠ ) دا ڕۆمانی ( ژیانەوە ) ی دانا
و لەساڵی ١٩٠١ شانۆگەری ( لاشەی زیندوو )ی دانا و ، بەڕای ڕەخنەگرانی جیھانی
تۆڵستۆی بە گەورەترین نوسەری دنیا دادەنرێت و دیسان مەزنترین پیاوچاکیش بووە لە
گێتی دا وزۆر کەسی چاکە خواز سەردانیان کردوە و سوودیان لە بیروباوەڕی چاکە خوازی
وەرگرتووە ، یەکێک لەوانە مەھاتما گاندی ( ١٨٦٩ – ١٩٤٨ ) پێشەوای گیانی و نیشتیمانی
ھیندستان بووە چووەتە سەردانی و گەلێک لە بیر و باوەڕی ئاشتی خوازە ئینسانییەکانی
وەرگرتووە و لە وڵاتەکەی خۆیدا بەکاری ھێناوە . تۆڵستۆی لەساڵی ١٨٦٢ کچێکی ھێنا
ناوی ( ێۆفیا ئەندریغنا ) بوو ، ١٥ ساڵ لەگەڵیدا لە یەکێک لە جاندنگە گەورەکانیدا
بەخۆشی ژیا و گەلێک منداڵی لێی بوو ، بەڵام ئەو خۆشی و بەختەوەریەی تاسەر نەبوون و
ژنەکەی لە دابەشکردنی زەوی و زاریدا بەسەر جوتیاراندا لەگەڵیدا ناکۆک بوو ، بۆیە
ڕۆژ بەڕۆژ لە یەکتر دوور دەکەوتنەوە تا وایان لێھات حەز بە دیدەنی یەکتری نەکەن و
تەنانەت تۆڵستۆی وەسیەتی کرد لەکاتی مردنیدا ماوەی نەدرێ ژنەکەی بێتە سەر گۆڕەکەی .



https://ckb.wikipedia.org/wiki/%D9%84%DB%8C%D9%85%DB%86

لیمۆ شوێنی سەرەکیی باکووری ھیندستانە لە ئاسیا. لە سەدەی ١ی زایینیدا گەیشتۆتە
باشووری ئیتالیا لە ئەورووپا.

لیمۆ یەکێک لە میوە ئاودارەکانە، کە لە بنەماڵی ڕوەکی جۆرییە (Citrus)، سەرچاوەی
پەیابوونی ئەم میوەیە بەتەواوەتی ڕوون و ئاشکرا نییە، لەبەر ئەوەش زانایان ڕای
جیاوازیان ھەیە لەسەر نیشتیمانی دایک بۆ لیمۆ، ھەندێک دەڵین وڵاتی ھیندە یان چین و
ھەندێکی تریش پێیان وایە لە باشوور و باشووری ڕۆژئاوای کیشوەری ئاسیا بۆ یەکەم جار
بڵاو بووتەوە و دوای ئەوە بەرەو ڕۆژھەڵاتی ناوین و ئافریقا بڵاو بووتەوە لە نزیکەی
ساڵی ٧٠٠ی زایینی، دوای ئەوە بڵاو بوویەوە بەرەو ئەورووپا و دواییش لە دوای ساڵانی
١٤٩٣ز کە کریستۆف کۆلۆمبۆ ئامریکای دۆزییەوە لیمۆ گەیشتە ئامریکا و لەوێش تۆی
لیمویان چاند و بەکارھێنرا وەکوو ڕوەکی جوانکاری و بۆ کاری پزیشکیش سوودی لێ
وەردەگیرا.



https://ckb.wikipedia.org/wiki/%D9%81%DB%95%D9%84%DB%95%D8%B3%D8%AA%DB%8C%D9%86

فەلەستین (بەعەرەبی: فلسطین، بەئینگلیزی: Palestine، بەلاتینی: Palaestina،
بەعیبری: פַּלַשְׂתִּינָה یان פִלַסְטִין) ناوچەیەکی مێژووییە لەناو جەرگەی
ڕۆژھەڵاتی ناوەڕاست و بەشی باشوری ڕۆژئاوای وڵاتی شام پێک دەھێنێت، لەمڕۆدا
دەورەدراوە بە وڵاتە عەرەبیەکان و بەشێکی زۆری دانیشتوانەکەی بە زمانی عەرەبی
ئەدوێن، بەڵام بەشەکەی تر بە عیبری ئەدوێن و شوێنکەوتووی ئاینی یەھودیین، کۆچکردوو
و نەوەی نەتەوەکانی ترن، ئەکەوێتە ڕۆژھەڵاتی دەریای سپی ناوەڕاست و ئاسیا بە
باکووری ئەفریقا ئەگەیەنێت لە شوێنی بە یەکگەیشتنی دوو قارەکەدا.

ئەم ناوچەیە چەندین شاری مێژووی و ئاینی گرنگ لە خۆدەگرێت بۆ ھەرسێ ئاینییە
یەکتاپەرستیەکە، لەسەرووی ھەموویانەوە (قودس و بەیت لەحم و خەلیل و ناسڕە و ئەریحا
و تەبریە). لە ڕووی سیاسی و ئاسایشەوە بە نائارامترین ناوچەی جیھان دادەنرێت بە ھۆی
ئەو ناکۆکیانەی لە نێوان ئیسرائیل و فەلەستینییەکاندا ھەیە، فەلەستینی بە دانیشتووە
عەرەبەکانی ناوچەکە دەوترێت.

مێژووی فەلەستین تا ڕادەیەکی زۆر بەستراوە بە تێکستە ئاینییەکانی یەھودی و مەسیحی و
ئیسلامی، و مێژووی فەلەستین بەندە بە بوونە سیاسی و نیشتەجێبوونەکەی.

فەلەستین خاکی پەیامەکانە و لانکەی شارستانی مرۆڤایەتیە، و قیبلەی یەکەمی
موسڵمانانە و کۆنترین شاری تێدایە کە ئەریحایە، بیست ویەک شارستانی جیاوازی بە
خۆیەوە بینییووە لە ھەزارەی ھەشتەمی پێش زاینییەوە، لەسەر خاکی فەلەستین چەندین
ڕاستی مێژوویی ئەدوێن لە سەر مێژووی ئەم خاکە، و کەنعانیەکان یەکەم جار نیشتەجێبوون
لەم خاکەدا، ھیرۆدەتس و مێژوونەسە یۆنانی و لاتینیەەکانی تر ناوی فەلەستینیان ناوە
لە کەنارەکانی خاکی فەلەستین، و ھەندیک جار ئەم ناوەیان بۆ ھەموو زەوییەکانی نێوان
کەنار و دۆڵی ئوردن بەکارھێناوە، و لە سەردەمی ئیمپراتۆری ڕۆمانی، فەلەستین بە
ھەموو ناوچەکانی دەوروبەری قودس وتراوە، ھەروەھا ئەم ناوە لە سەردەمی بیزەنتییەکان
بەکارھاتووە بۆ ئاماژەکردن بەو ناوچانەی کەوتوونەتە ڕۆژئاوای ڕووباری ئوردن، و درێژ
دەبێتەوە لە نێوان شاخی کرمل و غەزە لە باشورەوە.

پاشماوەی ئاسەواری مرۆڤ لە ناوچەی باشوری دەریاچەی تەبڕیا دۆزرایەوە، کە ئەگەڕێتەوە
بۆ ٦٠٠ ساڵ پێش زایینی، و لە سەردەمی بەردینی نوێدا (١٠٠٠٠ – ٥٠٠٠پ.ز) کۆمەڵگەی
کشتوکاڵی جێگیری تیادامەزراوە، و لە سەردەمی مسیندا (٥٠٠٠ – ٣٠٠٠ پ.ز) ئامڕازی مسی
و بەردی دۆزراوەتەوە لە قەراغەکانی ئەڕیحا و بیری سەبع و دەریای مردوو،
وکەنعانیەکان لە نیمچەدوورگەی عەرەبیەوە گەیشتوونەتە فەلەستین لە نێوان (٣٠٠٠ –
٢٥٠٠ پ.ز) و لە دەورووبەری ١٢٥٠ پ.ز بە پێی گێرانەوەی (یەھودیەکانی سەردەمی دیرین)،
بەنی ئیسڕائیل دەستیان گرتووە بەسەر چەند بەشێکی ناوخۆی وڵاتی کەنعانی ناوخۆ، و لە
نێوان ساڵانی ٩٦٥ – ٩٢٨ پ.ز مەلیک سولەیمان پەیکەرێکی بنیاتنا لە قودس و لە ساڵی
٩٢٨ پ.ز دەوڵەتی بەنی ئیسرائیل دابەشبوو بۆ شانشینی ئیسرائیل و یەھودا، ولە ساڵی
٧٢١ پ.ز ئاشووریەکان دەستیان گرت بەسەر شانشینی ئیسڕائیلدا، و لە ساڵی ٥٨٦ پ.ز
بابلیەکان شانشینی یەھوزایان تێک شکاند و خەڵکەکەیان ڕاگواست بەرەو بابل و
پەیکەرەکەیان ڕوخاند. ساڵی ٥٣٩ پ.ز فارس دەستیان گرت بەسەر بابلدا و ڕێگەیان دا بە
یەھود بگەڕێنەوە و پەیکەرێکی تریان بنیاتنا، و لە ساڵی ٣٣٣ پ.ز ئەسکەندەری گەورە
دەستی گرت بەسەر وڵاتی فارسدا و فەلەستینی خستە ژێر حوکمی یۆنانی، و بە مردنی ساڵی
٣٢٣ پ.ز بەتاڵیسە میسڕیەکان و سلوقییە سورییەکان حوکمی فەلەستینیان گرتە دەست،
سلوقیەکان ھەوڵیاندا ئایین و ڕۆشنبیری ھیلینیستی (یۆنانی) بسەپێنن، بەڵام لە ساڵی
١٦٥ پ.ز بە پێی مێژووی یەھودی، مکابیەکان شۆڕشیان کرد بەسەر سلووقیەکاندا و ھەوڵی
دامەزراندنی دەوڵەتێکی یەھودی سەربەخۆیان دا، و لە ساڵی ٦٣ پ.ز فەلەستین خرایە پاڵ
ئیمپڕاتۆری ڕۆمانی، ڕۆمان بە سەرکردایەتی تیتۆس قودسیان تێکدا لە ساڵی ٧٠ پ.ز ، و
دووبارە بنیاتنرایەوە لە سەردەمی ئیمپڕاتۆر ھادریانس و ناوی ئیلیا کابیتۆلینای
لێنرا لە ساڵی ١٣٥ پ.ز، و فارس سوتاندیان لە ساڵی ٦١٤ز، و موسڵمانان لە ساڵی ٦٣٨ز
فەتحیان کرد لە سەردەمی خەلیفە عومەری کوڕی خەتابدا، دوای ئەوەی کلیلەکانی لە
بەتڕیکەکەی (سەفرونیوس) وەرگرت، و عەرەب ناویان نا قودس، و خاچپەرستەکان لە ساڵی
١٠٩٩ز دەستیان بەسەردا گرت، و موسڵمانان بە سەرکردایەتی سەلاحەددینی ئەییووبی
گێڕایانەوە لە دوای شەڕی حەتین ساڵی ١١٨٧ز، و لە سەدەی شانزە تا سەرەتای سەدەی
بیستەم قودس لە ژێر حوکمی عوسمانیەکاندا بوو، و لە سەرەتای سەدەی پانزەدا سوڵتان
(سوڵتان سولەیمان قانونی)ی عوسمانی ھەستا بە چاکسازی و نوێکردنەوەی شارەکە و
دامەزراندنەوەی دیوارەکانی کە ھەتا ئێستا دەوری شارە دێرینەکەیان داوە.

لە سەردەمەکانی ناوەڕاستدا مەمالیکەکان شکان لەسەر دەستی عوسمانیەکان لە دەوروبەری
ساڵی ١٥١٧ز و دەوڵەتی عوسمانی حوکمی فەلستینی گرتە دەست لە ساڵی ١٥١٦، و
قوستەنتینیەیان کرد بە فەرمانڕەوایەکی ناوخۆیی لەسەری و وڵات لە ڕووی کارگێڕیەوە
دابەش دەبوو بۆ پێنج ناوچە کە ناودەبران بە سناجق ئەوانیش؛ قودس و غەزە و سەفەد و
نابلس و عەجلون بوون، و تا ڕادەیەکی زۆر حوکم لە ژێر دەستی فەرمانڕەوا
ناوخۆییەکاندا بوو، دووبارە بنیاتی شوێنە گشتیەکانی قودس کرایەوە لەسەر دەستی
سولەیمان قانونی ساڵی ١٥٣٧ز. بەشە جیاوازەکانی فەلەستین و وڵاتی شام بە گشتی کەوتە
ژێر دەسەڵاتی خێزان و دەسەڵاتی جیاوازەوە لە ماوەی دەوڵەتی عوسمانیدا لە نێوان والی
و دوژمنەکانی دەوڵەتی ناوەندی.

فەلەستین مایەوە لە ژێر دەسەڵاتی عوسمانیەکان تا ساڵانی ١٩١٧- ١٩١٨ یان تا شەڕی
جیھانی یەکەم، لە دوای ئەو بە پێی ڕیکەوتننامەی سایکس بیکۆ دابەشکراو وەک ناوچەکانی
تری شام و عێراق.

فەلەستین گرنگیەکی ئاینی ھەیە لە ھەر سێ ئایینی ئاسمانی ئیسلام و مەسیحی و یەھودی،
و لە مێژووەکەیدا چەندین ناکۆکی ئایینی لێ کەوتۆتەوە وەک ھەڵمەتی خاچپەرستەکان و
ھەروەھا ھەندێک ناکۆکی عەرەبی ئیسرائیلی ئەگەڕێننەوە بۆ ھۆکاری ئایینی.

فەلەستین شوێنێکی گەورەی ھەی لای موسڵمانان، ئەو خاکە پیرۆزەیە کە خوا لە قورئاندا
ناوی ھێناوە لە سورەتی ئیسرادا؛ سبحان الذی أسری بعبدە لیلا من المسجد الحرام إلی
المسجد الأقصی الذی بارکنا حولە، واتە؛ پاکی و بێگەردی و ستایش بۆ ئەو زاتەی کە
شەوڕەوی کرد لە بەشێکی کەمی شەودا بەبەندەی خۆی لە مزگەوتی (حرام، کەعبەی پیرۆزەوە)
بۆ مزگەوتی (الاقصی) لە (بیت المقدس) کە دەوروبەریمان پیرۆزو پڕ بەرەکەت کردووە، تا
ھەندێک نیشانەو بەڵگەو دەسەڵاتداری و توانایی خۆمانی نیشان بدەین، بەڕاستی ئەو زاتە
بیسەرو بینایە. ھەروەھا خوا ناوی خاکی پیرۆزی فەلەستینی لە ئایەتی ٧١ی سورەتی
ئەنبیادا ھێناوە، "نجیناە ولوطاً إلی الأرض التی بارکنا فیھا للعالمین" واتە؛ئێمە
ئەویش و - لوط - ی برازایشمان ڕزگار کرد و ناردمانن بۆ (وڵاتی شام) ئەو سەرزەمینەی
کە بەرەکەتمان بەسەردا ڕژاندووە بۆ ھەموو خەڵکی. ھەروەھا لە ئایەتی ٨١ی سورەتی
ئەنبیادا، ولسلیمان الریح عاصفة تجری بأمرە إلی الأرض التی بارکنا فیھا وکنا بکل
شیء عالمین، واتە؛ بۆ سولەیمانیش بایەکی بەھێزو تیژمان ڕەخساند کە بەرمانی ئەو،
جاروبار ھاتووچۆی دەکرد بۆ ئەو زەویەی کە بەرەکەتمان بەسەردا ڕژاندبوو و ئێمە
بەھەموو شتێک زاناو شارەزاین، و کاتێک خوای گەورە فەرمانی کرد بە پێغەمبەر موسا و
بەنی ئیسرائیل بچنە فەلەستینەوە فەرموویەتی؛"وإذ قلنا ادخلوا ھذە القریة فکلوا منھا
حیث شئتم رغداً وادخلوا الباب سجداً وقولوا حطّة نغفر لکم خطایاکم وسنزید
المحسنین"، واتە؛یادی ئەو نیعمەتە بکەنەوە کاتێک وتمان: بچنە ئەم شارەوە (کە
قودسە)، جا ھەرچی حەزی لێدەکەن لەوێ لە ھەر جێییەکی بەفراوانی و خۆشی بیخۆن، لە
دەروازەی شارەکە بەرێزو کڕنووشی (پێزانینیەوە) بچەنە ژورەوە و بڵێن: خوایە لە
تاوانەکانمان ببوورە، ئەو کاتە ئێمەش لە ھەڵە و تاوانەکانتان دەبوورین، ئێمە
پاداشتی چاکەکاران لە ئایندەدا زۆر بە زیادەوە دەدەینەوە. و گوندەکە مەبەستی
ئەریحایە، و لەم وتەییەدا "یا قوم ادخلوا الأرض المقدسة التی کتب اللە لکم ولا
ترتدوا علی أدبارکم فتنقلبوا خاسرین" واتە؛ئەی قەوم و عەشیرەتم بچنە ناو ئەو زەویە
پیرۆزەی (القدس)، کە خوا پێویستی کرد لەبەر سوودی خۆتان بچنە ناوی، پاشگەز مەبنەوەو
پاشەکشێ مەکەن تا خەسارەتمەندو زەرەرمەند نەبن. و لە باسی مەریمی عەزرادا خوا
دەفەرموێت؛ "فحملتە فانتبذت بە مکانا قصیاً"، واتە؛ دەستبەجێ مەریەم سکی پڕ بوو،
(بەغەم و پەژارەوە) بەرەو شوێنێکی دوور ڕۆیشت. ،شوێنی مەبەست دۆڵێکە ئەکەوێتە نێوان
بەیت لەحم و قودس.

و قودس گرنگیەکی تایبەتی ھەیە لای موسڵمانان و مزگەوتی ئەقسا وەک ناسراوە یەکەم
قیبلەی موسڵمانان بووە، و پێغەمبەر محەمەد لێوەی سەرکەوتووە بۆ ئاسمان و ئەم
مزگەوتە قیبلەی موسڵمانان بوو بۆ ماوەی شانزە یان حەڤدە مانگ، ھەتا خوا داوای
لێکردن قیبلە بگۆڕن، لە دوای ئەوە قیبلەی موسڵمانان بوو بە کەعبە لە مەککەی پیرۆز،
و موسڵمانان ناوی بەیتولموقەدەس یان قودسیان لە شارەکەنا لەبەر پیرۆزییەکەی، ھەوەھا
موسڵمانان لەو باوەڕەدان کە مەقامی ئیبراھیم و کوڕەکانی و حەفیدە پێغەمبەرەکانی
(ئیسماعیل و ئیسحاق و یەعقوب) و خێزانەکانیان ھەیە لە حەرەمی ئیبراھیمی لە خەلیل، و
تیایدا پێغەمبەر عیسا لە دایک بووە، و لە فەلەستیندا چەندین مزگەوتی مێژوویی و
دیمەنی ئیسلامی ھەیە وەک مزگەوتی عومەر و مزگەوتی براق لە قودس و مزگەوتی عومەری لە
غەزە و بەیت لەحم لەگەڵ مەقامی چەندین پێغەمبەر وەک مەقامی خدر و ئلیاس و داود و
ساڵح.

یەکەم کەس کە ناوی فەلەستینی بەکار ھێناوە بۆ باشووری وڵاتی شام مێژونووسی یۆنانی
ھێرۆدۆت بووە لە دانراوەکانیدا لە سەدەی ٥ پ.ز، و ھیرۆدۆت ناوی فەلەستینی
بەکارھێناوە وەک زاراوەیەکی جوگرافی و ئاماژەی بە وڵاتی شام وڵاتی ڕافیدەین کردووە
بە سوریا و باشوورەکەی بە فەلەستین " (Παλαιστινη "پَڵیْسْتِینِیە یان سوریای
فەلەستینی، وا دیارە کە ھێرۆدۆت ئەم ناوەی لە ناوی پلشت وەرگرتووە وک ئاماژەیەک بۆ
کەنارەکانی باشوری نێوان یافا و دۆڵی عەریش کە شاری فەلەستینیە بووە، وناوی
فەلەستین بەکارنەھاتووە وەک ناوچەیەک کە سنورێکی سیاسی دیاریکراوی ھەبێت تەنھا لە
سەدەی دوانزەی زایینیدا نەبێت، کاتێک ئیمپڕاتۆڕی ڕۆمانی ویلایەتی یەھوزای
ھەڵوەشاندەوە بەھۆی یاخیبوونی یەھوودیەکان لە ساڵی ١٣٢ز و ویلایەتی سوریای
فەلەستینی لە شوێنیدا دامەزراند.

ئەو سنورەی ئەمڕۆ ئاماژەی پێ ئەکرێت وەک سنووری فەلەستینی مێژوویی دەرئەنجامی
زنجیرەیەک لە وتوێژ و ڕێکەوتنی نێوان ئیمپڕاتۆریەتەکانە کە دەستیان بەسەر ڕۆژھەڵاتی
ناوەڕاستدا گرت لە سەرەتای سەدەی بیست، کە ھەر ئەوەش بوو بە ھۆی داڕشتنی سنوورە
سیاسەکان بە گشتی لە ڕۆژھەڵاتی ناوەڕاستدا.

یەکەم ئاسەواری ناسراو لە فەلەستیندا ئەگەڕێتەوە بۆ ھۆزێک بە ناوی کەنعانیەکان و
ھۆزی ئەمووریەکان، ئەم دوو نەتەوەە ھۆزی کۆچکردوو بوون لە نیمچەدوورگەی عەرەبیەوە
لە باکورەوە و جێگیر بوون لە واتی شام و لە فەلەستین بە تایبەتی، ئەمەش جێگیرە و
ھەموو میژونوسە ڕۆژھەڵاتی و رۆژئاواییەکان لەسەری ڕێکەوتوون، پاشان چەند نەتەوەیەکی
تر نیشتەجیی بوون کە لە دوورگەکانی دەریای سپی ناوەراستەوە ھاتبوون بە تایبەت لە
دوورگەی (کریت)ەوە کە ئەمانەش بلیستینیەکان بوون وناوی فەلەسەتین لەوانەوە ھاتووە،
و بە تێپەڕبوونی کات بلستینی و کەنعانیەکان نەمان و ھیچ ئاسەوارێکیان نەماوەتەوە.

پێش ئەوەی کۆچکردنە ڕێکخراوەکان دەست پێ بکات بۆ خاکەکانی فەلەستین لە سەرەتای
سەدەی بیست تا ڕوودانی کارەساتەکە و دامەزراندنی دەوڵەتی ئیسرائیل، فەلەستینیەکان
زۆرینەی دانیشتوانی فەلەستینیان پێک دەھێنا، لە کاتی ئێستادا لە ناوچە فەلەستینیە
مێژوویەکەدا کە دەوڵەتی ئیسرائیلی لێ دامەزرا ساڵی ١٩٤٨، زۆربەی یەھودیەکان لە
ھەموو لایەکی جیھانەوە کۆچیان کرد بۆ فەلەستین بەتایبەت لە ئەلمانیا و ئەوروپای
ڕۆژھەڵات و ڕوسیاوە و لە وڵاتە عەرەبیەکانی وەک یەمەن و عێراق و مەغریبەوە.

و لە ناوچەکانی غەزە و زفەی غەربیدا زۆرترین دانیشتوانە رەسەنەکانی فەلەستین ئەژین
لەگەڵ پەنابەرەکان لە ناوچەکانی ترەوە ھاتوون کە دەوڵەتی ئیسرائیلی لێ دامەزرا،
ھەروەھا چەند کەمایەتیەک مۆڵگەی ئیسرائیلی ھەیە لە یەکە نیشتەجێبووەکاندا لە زفەی
غەربی و کەرتی غەزەدا پێشتر. و جێگەی ئاماژەیە کە لە ئێستادا زیاتر لە ٥ ملیۆن
پەنابەری فەلەستینی ھەیە ئەژین لە دەرەوەی زەوییە فەلەستینیەکان و زۆربەیان
کۆدەبنەوە لە ئوردن و سوریا و لوبنان. لەگەڵ سەدان ھەزار فەلەستینی تر کە بە ھەموو
لایەکی جیھاندا بڵاو بوونەوە بە تایبەت لە وڵاتەکانی کەنداو و ئەمریکاکان. ئەم
خشتەیەی خوارەوە پێکھاتووی دانیشتوانی قەزاکانی فەلەستین ڕوون دەکاتەوە لە کاتی
ئینتیدابی بەریتانیدا؛



https://ckb.wikipedia.org/wiki/%D9%81%DB%8E%D8%B1%DA%AF%DB%95

فێرگە یان قوتابخانە یان خوێندنگا شوێنێکە بۆ پێگەیاندنی لاوان بە زانست و ھۆشیاری
، بەگشتی لە فێرگەکانی جیھان تیشک دەخریتە سەر بوارە زانستیەکان وەک کیمیا ، فیزیا
، بیرکاری ، زمانەکان وەلەبەشیکیش لە فێرگەکان بەتایبەتی فێرگە وێژەییەکان بابەتی
مێژوویی و جوگرافیای جیھان و وەرزش و ھونەر دەخوێنرێ یان گرنگی پێ دەدرێت ،لە زۆرێ
ووڵاتان فێرگەکان بە پارەن واتە دەبێ دایک و باوک یان کەسێکی قوتابیەکە پارە بات بە
فێرگەکە بۆ ئەوەی قوتابیەکە لەلایەن فێرگەکە وەرگیرێ ، لە جیھاندا زۆرینەی ئەو
فێرگانەی بەپارە قوتابی وەردەگرن لەلایەن کەرتی تایبەتەوە فێرگەکە بەڕێوە دەچێت
لەنموونەی ووڵاتانیش ووڵاتی تورکیا سەرجەم فێرگەکانی بەپارەن ، فێرگەش بەگشتی
لەچەند یەکەیەک پێکدێت کە دەستپێکیان فێرگەی سەرەتاییە ئینجا ناوەندی وەپاشان
ئامادەیی ئینجا کۆلێژەکان ە یاخوود پەیمانگاکان ، لە ھەرێمی کوردستان یش ھەردوو
ئاستی سەرەتایی و ناوەندی بوونەتە یەک ئاست بەنێوی بنەڕەتی وە لەزۆربەی ووڵاتان
قوتابی لە شەش ساڵانەوە دەچێتە فێرگەکان ، زۆرێ لە کەسان پێیان وایە فێرگە تاکە
ڕیگایە بۆ سەرکەوتنی گەلێ بۆ بنیاد نانی نەوەی دواڕۆژ.



https://ckb.wikipedia.org/wiki/%D9%81%DB%86%D9%84%DA%A9%D9%84%DB%86%D8%B1

فولکلۆر (بە ئینگلیزی: Folk) بە بەشێک لە کولتووری ھەر نەتەوەیەک دەڵێن کە بەشێک لە
فەرھەنگی ئەو نەتەوەیە.

فۆلکلۆر، وشەیەکی لێکدراوە لە دوو وشەی (Folk+Lore) ی ئینگلیزییەوە ھاتووە ،
کەیەکمیان مانای (خەڵک) یان (گەل) دەگرێتەوە و دووەمیان مانای (چیڕۆک ، ژیریی ،
ھونەر ، زانست) دەگرێتەوە ، واتە سامان یان کەلەپووری خەڵک ، بەم پێیە فۆلکلۆر بە
ھەموو ئەو سامان و کەلەپوورە کۆنانە دەڵێن کە بە درێژایی مێژوو دەست کرد و بەرھەمی
خەڵک بوون و ماونەتەوە ، وەک: پاشماوەکانی جل و بەرگی میللی کۆن و ئێستا ، ڕایەخ و
ھۆی تێدا خواردن (قاپ ، کاسە ، کەوچک) و گەلێک چەشنی پیشەسازی و نەقش و نیگار و
جۆری خواردەمەنی و گەلێک شتی تر کە شەقڵی تایبەتی کۆتی میللەتێک لە بەرھەمێکی دەست
کرد یا بەرھەمی بیردا بھێڵێتەوە.



https://ckb.wikipedia.org/wiki/%D9%81%DA%95%DB%86%DA%A9%DB%95

فڕۆکە (بە ئینگلیزی: Airplane یان Fixed-wing aircraft بە عەرەبی:الطائرة) فڕۆکە
نوێترین و خێراترین ھۆی گواستنەوەیە ، بە جۆرێک کە تەنھا کەشتی ئاسمانی لە فڕۆکە
خێراترە. فڕۆکەی گواستنەوە یان فڕۆکەی گەشتی ئاسمانی فیشکەداری نوێ دەتوانێ باری
قورس لە سەرنشین و کەلوپەل بگوازێتەوە و ئاسمانی کیشوەری ئەوروپا بە کەمتر لە پێنج
کاتژمێر ببڕی، ھەروەھا دەتوانێ بفڕێ بە نیوەی دووری دەوری زەوی لە لەندەن بۆ سیدنی
بە کەمتر لە بیست و چوار کاتژمێر.

گەشتیاران دەتوانن گەشتێکی ئاسان و خۆش لە بەرزی (٩٠٠٠ تا١٣٠٠٠)مەتر لە ڕووی زەوی
ئەنجام بدەن ، ھەروەھا دەتوانن سەیری فیلمی سینەمایی و گوێ لە پارچە مۆسیقا بگرن.
فڕۆکەی فیشکەداری نوێ و گەورە دەتوانێ نزیکەی (٥٠٠) کەس بگوازێتەوە .

فڕۆکەی مووشەکی کە خێراترین جۆری فڕۆکەیە بە خێرایی زیاتر لە (٧٢٤٠ کم لە یەک
کاتژمێر) دەبڕێ کە لە تۆژینەوەکان بەکاردێ. فڕۆکەکان ھەموویان وەک فڕۆکەی مووشەک
یان فیشکەدار گەورەو بەھێز نین زۆربەیان تەنھا یەک دانە بزوێنەری ھەیە و ژمارەیەکی
کەم سەرنشین ھەڵدەگرن ئەم فڕۆکە سووک و بچووکانە بۆ گەشتی نزیک و گەشتی تایبەت بە
پیاوانی کار و بازرگانان بەکار دێن .

فڕۆکەکان قورسترن لە ھەوا فڕۆکەی گواستنەوە کێشەکەی لە (٣٢٠ تۆن) زیاترە لەو کاتەی
کە بە تەواوی بارکراوە. فڕۆکە دەفڕێ بەھۆی بزوێنەرەکانی و باڵەکانی و ڕووەکانی
کۆنترۆڵ تێیدا بزوێنەر (یان بزوێنەرەکان) پاڵ بە فڕۆکەوە دەنێن بۆ پێشەوە بە بڕینی
ھەوای ئاسمان بە پێشڤەچوونی فڕۆکە ئەو ھەوایەی کە لەسەر ڕووی سەرەوەی باڵەکەیە بە
خێرایی دەجوڵێ کە دەبێتە ھۆی نزم بوونەوەی پاڵە پەستۆی ھەوا بە بەراوردکردنی لەگەڵ
پاڵەپەستۆی ھەوا لە ڕووی خوارەوەی باڵی فڕۆکە ، ئەم جیاوازی پاڵەپەستۆیە پێی دەڵێن
ھێزی بەرزکردنەوە کە پارێزگاری لە بەردەوامبوونی فڕینی فڕۆکەکە دەکات لە ئاسمان
فڕۆکەوان دەتوانێ پارێزگاری لە ھاوسەنگی فڕۆکە بکات لە کاتی فڕین بە بەکارھێنانی
ڕووی کۆنترۆڵ کە چەند بەشێکن توانای جووڵەیان ھەیە و دەکەونە باڵ و کلکی فڕۆکە .

دروستکردن و پێشخستنی فڕۆکە بە زانستی فڕۆکەوانی دەناسرێ . لە کۆتایی سەدەی ھەژدەی
زایینیدا بالۆن بەکار ھات لە ھەوڵەکانی یەکەمی فڕین لە ئاسمان، ئەم بالۆنانە دەفڕن
چونکە کێشیان لە کێشی ھەوا کەمترە. پاش ھەوڵەکانی یەکەمی فڕین لە ئاسمان بالۆن
داھێنەران ھەوڵیان دا کە ئامێری قورستر لە ھەوا بفڕێنن.ھەندێکیان تاقیکردنەوەیان
لەسەر فڕۆکەی چارۆگەدار کرد (کە ھیچ بزوێنەرێکی تێدا نییە) ئەویش بە لاسایی
کردنەوەی باڵی باڵندە کە داھێنەران بینیان کەمێک کوڕِِە، بەمەش توانیان بە فڕۆکەی
چارۆگەدار سەدەھا مەتر بفڕن بە باڵی کوڕ لەجیاتی باڵی ڕاست. لە سەدەی نۆزدەی
زایینیدا ، داھێنەران توانیان یەکەم بزوێنەری سووتانی ناوخۆ بۆ بەدەست ھێنانی
توانای پێویست بۆ فڕین دروست بکەن.

پاشان لە ١٧ی دیسێمبەری ١٩٠٣ ز دوو برای ئەمریکی (ئۆرفیل و ویلبەر رایت) کە
لەکارگەی دروستکردنی پایسکل کاریان دەکرد توانیان یەکەم فڕۆکە دروست بکەن لە مێژوو
ئەم کارەیان لە شارۆچکەی کیتی ھۆک لە ویلایەتی کارۆلاینای باکوور ئەنجام دا و
ئۆرفیل یەکەم فڕینی ئەنجام دا کە دووری (٣٧ مەتر) ی بڕی بە فڕۆکەکەی کە لە دار و
تێل و پارچە قوماش دروستکرابوو پاش سەرکەوتنی ئەم دوو برایە داھێنەران و فڕۆکەوانان
بەردەوامبوون لە کارەکانیان چاکسازی لەدروستکردنی فڕۆکە بە تێپەڕبوونی ھەر ساڵ
خێرایی فڕۆکەکان ڕوو لە زیادبووندا بوو وە ھەروەھا دووری زیاتری دەبڕی بە بەراورد
کردنی لەگەڵ ساڵی پێشوو. لە سییەکانی سەدەی بیستەمدا فڕۆکەی دروستکراو لە کانزا
دەستیپێکرد کە یەک ڕووی ھەبوو (واتە یەک باڵ) وە دوو ڕوویی (واتە دوو باڵ) و
داپۆشراو بە قوماش شوێنی ئەو فڕۆکانەی گرتەوە کە لە دار دروست دەکران .

داھێنانی بزوێنەری فیشکەدار لە سییەکانی سەدەی بیستەمدا بە سەرچاوەی فڕۆکە دادەنرێ
کە یەکەی پاڵنەری فڕۆکە دابین دەکات بە توانای بەرز. لە شەڕی جیھانی دووەم (١٩٣٩ -
١٩٤٥ز) کارەکان بەردەوامبوون بۆ پێشخستنی فڕۆکە کە فڕۆکەی پەروانەداری جەنگی
بەکارھێنرا وە یەکەم فڕۆکەی فیشکەداری جەنگی وە ھەروەھا جەنگی قورسی دوور ھاوێژ ،
لە سەرەتای پەنجاکانی سەدەی بیستەمدا گەشتی ئاسمانی ڕۆژانە بۆ پەڕینەوەی زەریای
ئەتڵەسی بە فڕۆکە رێکخرا بێ وەستان ، وە لە کۆتایی پەنجاکانی سەدەی بیستەمدا فڕۆکەی
فیشکەداری نەفەرھەڵگر ڕۆلێکی گرنگی ھەبوو لە نزیک کردنەوەی ھەموو وڵاتانی جیھان و
ئاسان بوونی گواستنەوە لە نێوانیاندا بەمەش جیھان بچووکتر بوو بە بەر لەسەدەیەک پێش
ئێستا .

فڕۆکە زۆر گۆڕانی بەسەر شێوەی ژیانی خەڵکی داھێنا، ئێستا ملیۆنەھا کەس پشت بە فڕۆکە
دەبەستن لە گواستنەوە ، بازرگان و پیاوانی کار چاوەنواڕی ڕاژەی پۆستە و گەیاندنی
خێران، وە زۆر لە کارگەکان بەرھەمەکانیان لە ڕێگەی ئاسمانی دەگوازنەوە، ھەروەھا
فڕۆکە خزمەتی تریش پێشکەش دەکات لە ڕووبەڕوو بوونی ئاگر کەوتنەوە لە دارستان و
گواستنەوەی یارمەتی مرۆیی لە باری نائاسایی و فڕۆکە چەکێکی سەرەکییە لە شەڕ. لە
خوارەوە قۆناغەکانی پێشکەوتنی فڕۆکە و سیمای فڕۆکەی نوێ باس دەکرێ.ھەروەھا بەشەکانی
فڕۆکە وڕۆل و کاری ھەر یەکێکیان لە یارمەتیدانی فڕۆکە بۆ فڕین و چۆنیەتی لێخوڕینی
فڕۆکەوان بۆ فڕۆکە و ڕێگەی دروستکردنی فڕۆکە و مێژوو و پێشکەوتن پیشەسازی
فڕۆکەوانی.

مرۆڤ ھەزاران ساڵ خەونی بە فڕین دەبینی و ھەندێ کەس ھەوڵی فڕینیان دا بە بەستنی
پەڕی باڵندە لە دەستیان و بەکارھێنانی وەک باڵی باڵندە.بەڵام زۆربەیان لەو باوەڕەدا
بوون کە فڕین لە سەرووی تواناکانی مرۆڤە زۆر قسە ھەیە دەربارەی پیاوچاکان کە توانای
فڕینیان ھەبووە ،یان ئەو کەسانەی کە لە ھەوا بەرز دەبنەوە بەھۆی گیانلەبەری باڵدار.
یۆنانییە کۆنەکان دەگێڕنەوە کە داھێنەرێک ھەبوو ناوی دیدالوس و کوڕەکەی کە ناوی
ئیکارۆس بوو توانیان بفڕن بەھۆی باڵی دروستکراو لە پەڕی باڵندە و مۆم، بەڵام کە لە
خۆر نزیک بوونەوە باڵەکان توانەوە بە گەرمی خۆر و کەوتنە ئاوی دەریا و خنکان .

مێژووی بیرۆکە و ھەوڵی فڕین دەگەڕێتەوە بۆ ساڵی (٤٠٠ ) پێش زایین کە زانای یۆنانی
ئەریشتاس کۆترێکی لە دار دروستکرد لە ھەوا جوڵاندی،تا ئێستاش نازانرێ کە چۆن
ئەریشتاس توانی ئەم کۆترە بفڕێنی،بەڵام وا دەخەملێنرێ کە ئەم کۆترەی بە باسکێکی
سوڕاو بەستابێو ھەڵم یان گازێکی بەکارھێنا بۆ جوڵاندنی بە ئارستەی سووڕانەوە.لە
نێوان (٤٠٠ - ٣٠٠ )پ.ز چینییەکان دروستکردنی کۆلارەیان دۆزییەوە کە جۆرێکە
لەجۆرەکانی فڕۆکەی چارۆگەدار، پاش ماوەیەک ئەم کۆلارانە بەکارھاتن بۆ ھەڵگرتنی مرۆڤ
.

لە نێوان ساڵانی (١٨٩١ - ١٨٩٦) ز ئۆتۆ لیلینتالی ئەڵمانی یەکەم کەس بوو کە
فڕۆکەیەکی چارۆگەداری لێخوڕی . پێش کۆتایی سەدەی نۆزدەھەم داھێنەری تری وەک بیرسی
بیلتشری بەریتانی و ئۆکتیڤ چانیۆت ی ئەمریکی فڕینی ھاوشێوەیان ئەنجام دا،ھەندێک لەو
فڕۆکەچارۆگەدارانە زۆر بە باشی دروستکرابوون کە تەنانەت فڕۆکەوانی بۆ دووری سەدەھا
مەتر لە ھەوا ھەڵگرت. بەڵام لێخوڕینی فڕۆکەی چارۆگەدار شتێکی گران بوو لە زۆربەی
کاتەکان،ھەروەھا دروست نەکرابوو بۆ ھەڵگرتنی مرۆڤ و کەل و پەل لەبەر ئەوە بە ڕێگای
گواستنەوە نەدەژمێردرا.

لە ساڵی (١٨٩٠ز) ئەندازیاری فەڕەنسی کلیمەنت ئادەر ھەوڵیدا بفرێ بە فڕۆکەیەک کە
بزوێنەرێکی ھەڵمی بەکاردەھێنا لە دروستکردنی بەڵام نەیتوانی کۆنترۆڵی بکات و نەفڕی
.ھەر لەو ماوەیەدا سێر ھیرام مەکسیمی ئەمریکی ، کە دوواتر بووە ھاووڵاتی بەریتانی،
توانی فڕۆکەیەکی گەورە دروست بکات کە بە بزوێنەرێکی ھەڵمی کاری دەکردو دوو باڵ و
دوو بزوێنەر و دوو پەروانەی لە پێشەوە ھەبوو، تاقیکردنەوەی مەکسیم لەسەر ئەم
فڕۆکەیە لەساڵی (١٨٩٤ز) ئەنجام درا، کە بۆ ماوەیەکی کورت لە ڕووی زەوی بەرز بووەوە
بەڵام لە ڕاستیدا نەیتوانی بفڕێ.

لە فەڕەنسا لە ساڵی (١٩٠٨ ز) ویلبەر یەکەم فڕینی گشتی و فەرمی ئەنجام دا کە جێی
سەرسوڕمانی جیھان بوو لە توانای فڕۆکە بۆ فڕین.

ئەلبیرتۆ سانتۆس دومۆنت بەڕازیلی کە لە فەڕەنسا دەژیا بووە سێیەم کەس کە بە فڕۆکەوە
فڕی، لە ساڵی (١٩٠٦ز) ھەندێک فڕینی کورتی ئەنجام دا بە فڕۆکەکەکەی کە زۆر لە فڕۆکەی
وەرەقی سندوقی دەچوو، پاشان ھەستا بە دروستکردنی چەند فڕۆکەیەک کە لە فڕۆکەکانی
یەکەم دەژمێردرێن کە بەکارھێنران بۆ فڕینی تایبەت و گەشت و گوزار. لە ساڵی (١٩٠٦ز)
تراجان فۆلا داھێنەری ڕۆمانی کە لە فەڕەنسا دەژیا توانی یەکەم فڕۆکە دروست بکات بە
تەواوی قەبارەوە بە یەک باڵ (واتە تاک باڵ) فڕۆکەکەی بەوە جیادەکراوە کە پەروانەکان
لە پێشەوەی باڵەکان دانا، ھەرچەندە ھەوڵەکانی سەرکەووتو نەبوو، کەچی کاریگەری ھەبوو
لەسەر ئەو فڕۆکانەی کە لە دوای ھاتن.

فڕۆکەوانی ئینگلیزی ھینری فارمان کە لە فەڕەنسا دەژیا لە سەرەتای ساڵی (١٩٠٨ز)
ھەوڵی فڕینی سووڕانی درێژتری دا.ھەریەک لە کوتیس و فارمان و برایان ڕایت بوونە
سەرکەوتووترین دروستکەری فڕۆکە. تۆماس ئەی.سیلڤەر دیچ ئەفسەر لە ھێزی نیشاندان لە
سوپای ئەمریکی یەکەم کەس بوو کە گیانی لەدەستدا لەڕووداوی تێکشکانی فڕۆکە کاتێک کە
سوپای ئەمریکی بڕیاریدا کە فڕۆکەی برایان ڕایت تاقی بکاتەوە لە بواری سەربازی، لە
(١٧ ی سیبتێمبەری ١٩٠٨ز) سیلڤەر دیچ و ئۆرفیل ڕایت ھەوڵی فڕینیان دا کە فڕۆکەکە (٢٣
مەتر) لە ڕووی زەوی بەرز بووەوە یەکێک لە پەروانەکان شکا و فڕۆکەکە تێکشکا لە
ئەنجام دا سیلڤەر دیچ گیانی لەدەستدا و ئۆرفیل ڕایت بریندار بوو، بەڵام ئەمە نەبووە
ھۆی وازھێنانی برایان ڕایت لە فڕین لە ساڵی (١٩٠٩ز) گرێبەستێکیان لەگەڵ سوپای
ئەمریکی بەست بۆ دروستکردنی یەکەم فڕۆکەی جەنگی لە جیھان.

لە ساڵی (١٩١٣ ز) ئیگۆر ڕ.سیکۆرسکی داھێنەری ڕووسی یەکەم فڕۆکەی چوار بزوێنەری
دروستکرد و لێخوڕی و ناوی نا گراند.لە کاتێک کە زۆربەی فڕۆکەکانی ئەو کاتە تەنھا
یەک بزوێنەری ھەبوو.

شەڕی جیھانیی یەکەم بووە ھۆی پێشکەوتنی فڕۆکە لە سەرەتای شەڕدا ھەردوو لای شەڕکەر
ھەستیان بە گرنگی فڕۆکە کرد بۆ دەستنیشان کردنی شوێنی دوژمن و شوێنی بنکە
سەربازییەکان. ئەندازیاران ھەستان بە دانانی دیزاینی بزوێنەری بە ھێزو بەتواناتر بۆ
کۆنترۆڵکردنی ئاسمان بە فڕۆکەی جەنگی خێراتر و بۆمبا ھاوێژ کە باری گەورە ھەڵگرێ لە
چەک و تەقەمەنی بەمەش دروستکردنی ھەزارەھا فڕۆکە دەستی پێکرد لە ھەریەکە لە
ئەڵمانیا و فەڕەنسا و ویلایەتە یەکگرتووەکانی ئەمریکا و بەریتانیا . بە دواکەوتنی
ئاسمانی لە شەڕدا زیادی کرد کە شەڕێکە لەنێوان فڕۆکە جەنگییەکان فڕۆکەکانی ئەڵمانی
لە وێنەگرتنی ھێزی دەریاوانی دوژمن و مووشەک باران کردنی کەشتی ژێر ئاو (غەواسە)
بەکارھات .

زۆربەی ئەو فڕۆکانەی کە لە سەرەتای جەنگدا بەکار ھاتن خێرایی لە (١١٠ کم / کاتژمێر)
تێنەدەپەڕی کەچی لە کۆتایی جەنگدا خێرایی زۆربەی ئەو فڕۆکانە لە (٢١٠ کم / کاتژمێر)
زیاتر بوو. ھۆگۆ یونکەرز کە لە پیشەسازی فڕۆکەوانی کاری دەکرد توانی فڕۆکەیەک
دابھێنی کە کاریگەری گەورەی ھەبوو لە ڕێڕەوی شەڕ فڕۆکەکەشی ناونا یونکەرز ج-١ یەکەم
فڕینی لە ساڵی (١٩١٥ز) ئەنجام دا کە یەکەم فڕۆکە بوو بە تەواوی لە کانزا دروستکرابێ
وە یەکەم فڕۆکە بوو باڵی کابولی ھەبوو ، چونکە فڕۆکەکانی پێشوو باڵەکانیان بە گیرە
جێگیر دەکرا لە لەشی فڕۆکە کە دەبووە ھۆی کەم کردنی خێرایی ، کەچی باڵی کابولی بە
بەشی ناوەوەی فڕۆکە جێگیر دەکرێ.

چاخی زێڕینی پێشکەوتنی فڕۆکە لە بیستەکان و سییەکانی سەدەی بیستەم بوو ، لەو
ماوەیەدا پێشکەوتنی خێرا لە دیزاینی فڕۆکە ڕوویدا و یەکەم ھێلی ئاسمانی کەوتەکار
بەشێوەیەکی فراوان ، لەو ماوەیەدا لێھاتوویی و توانای فڕۆکەوانە ئازاکان بەدیارکەوت
بە مانەوەیان بۆ ماوەیەکی زۆر لە ئاسمان. لە ساڵی (١٩١٩ز) کۆمپانیای ھێڵی ئاسمانی
بچووک لە ئەوروپا کەوتە کار ، ئەم کۆمپانیایانە فڕۆکەی بۆمب ھاوێژیان بەکارھێنا کە
پاشماوەی جەنگی جیھانی یەکەم بوون پاش چاککردنیان بۆ ئەوەی شیاو بێ بۆ گواستنەوەی
مرۆڤ و پۆستە لە نێوان شارەکانی ئەوروپا، لە کابینەی نەفەر کورسی بە پشتێن دانرا
لەگەڵ چەند جوانکارییەک ، لەو کاتە سەرنشینەکان گوێیان لەیەکتر نەدەبوو لەبەر دەنگی
بزوێنەرەکان وە کابینەی نەفەر گەرم کەرەوەی تێدا نەبوو.

پاش جەنگی جیھانی یەکەم حکومەتی ئەمریکی ھەزارەھا فڕۆکەی جەنگی کە زیاد بوون بۆ
فرۆشتن ڕاگەیاند زۆربەی فڕۆکەوانانی شەڕکەری کۆن ئەم فڕۆکانەیان کڕی بۆ بەکارھێنانی
لە گەشتی تایبەت بۆ دیتنی گوندەکان لە ئاسمانەوە.لەم فڕینانە یاری ئاسمانی پاڵەوانی
پێشکەش دەکرا و لەسەر باڵەکان دەڕۆیشتن لەکاتی فڕین و لە باڵێکەوە بۆ باڵەکەی تر
بازیان دەدا.لەھەمان کاتدا گرنگی درا بە خزمەتەکانی ھێڵی ئاسمانی،لە ساڵی (١٩١٨ ز)
دەستکرا بە بەڕێوەبردنی پۆستەی ئەمریکی بە بەکارھێنانی فڕۆکەی بەریتانی دیھافیلاند.
لە ساڵی (١٩١٩ ز) فڕۆکەی فەڕەنسی فارمان یەکەم گەشتی ھێڵی ئاسمانی نێودەوڵەتی
ئەنجام دا لە فەڕەنسا بۆ بەلجیکا.وە لە ئوسترالیا دوو لە فڕۆکەوانە پێشەنگەکان
(ھێدسۆن فیش و ب.ج. ماک جینس) بە بەشداری لەگەڵ کۆمپانیای تایبەت بە بەخێوکردنی
مەڕوماڵات لە ویلایەتی کوینزلاند ھەستان بە دامەزراندنی کۆمپانیای کانتاس لە ساڵی
(١٩٢٠ز) وە لە نۆڤێمبەری ساڵی (١٩٢٢ز) کۆمپانیای کانتاس گرێ بەستێکی دەستکەوت بۆ
دامەزراندنی ھێڵی ئاسمانی کە دوو شاری شارل فیل و کلۆنکەری بەیەک دەبەست لە
ویلایەتی کوینزلاند لە ئوسترالیا.

چالاکیەکانی ھێڵی ئاسمانی و فڕۆکەوانی سنووردار بوون لە تواناکان و دووری بڕاو تا
ناوەڕاستی سییەکانی سەدەی بیستەم . ئەڵمانییەکان فڕۆکەی یۆنکەرز ج-٢٣ یان دروستکرد
لە ساڵی (١٩٢٤ ز) وەک سەرەتایەک بۆ بەرھەمھێنانی زنجیرەیەک فڕۆکە کە سێ بزوێنەرو
لەشی لە کانزا دروستکرابوو تواناکانی بەھێز کراو دووری زیاتری دەبڕی. پاشان فڕۆکەی
ئەمریکی فۆرد تریمۆتۆر ھاتە مەیدان لە ساڵی (١٩٢٦ ز) کە ھاوشێوە بوو لەگەڵ فڕۆکەی
پێشوو وبە(تین جۆس) ناونرا. لە ساڵی (١٩٢٩ ز) فڕۆکەی وشکاوەکی (دوورنییر دو ئێکس)
توانی (١٥٠) سەرنشین بۆ دووری (١٧٠٠ کم) بگوازێتەوە لەگەڵ ئەوەی کە فڕۆکەی (ە.ب.
-٤٢)ی بەریتانی خێراییەکەی زۆر کەم بوو و دووانە باڵ بوو بەڵام پشتی پێ بەسترا و
ھێڵی ئاسمانی شانشینی بەریتانی پێ کرایەوە. لە ساڵی (١٩٣٣ز) شۆڕش بەرپا بوو لە
دیزاینی فڕۆکەی ھێڵی ئاسمانی بە کەوتنەکاری فڕۆکەی بۆینگ-٢٤٧ کە بە خێرایی (٣٠٠ کم
/ کاتژمێر) دەفڕی ، کە تەنھا دە سەرنشینی دەگواستەوە بە یەکەم فڕۆکەی ھێڵی ئاسمانی
دانرا. پێشبڕکێیە ئاسمانییەکان یارمەتیدەر بوون بۆ چاککردن و پێشخستنی دیزاینی
فڕۆکە لە بیستەکانی سەدەی بیستەم .یەک لە پێشبڕکێیە گرنگەکان پێشبڕکێی شنایدەر بوو
لە ئەڵمانیا کە فڕۆکەوان ترۆفی لە ساڵی (١٩٢٠ ز) بە یەکەم دەرچوو بە خێرایی (١٧٢ کم
/کاتژمێر) وە لە ساڵی (١٩٣١ ز ) خێرایی فڕین گەیشتە (٥٤٧ کم /کاتژمێر).

لە ماوەی بیستەکان و سییەکانی سەدەی بیستەم فڕۆکەوانان ژمارەی نوێیان تۆمار دەکرد
لە خێرایی فڕین و سوربوون لەسەر ئەوەی کە فڕۆکە دەتوانێ دووری زۆر ببڕێ لەنێوان
کیشوەرەکانی ئەوروپا و ئەمریکای باکوور و ئاسیا و ئەفریقا . بە تەواو بوونی جەنگی
جیھانی یەکەم حکومەتی فیدراڵی ئوسترالی خەڵاتی (١٠٠٠٠ جونەیھی ستیرلینی) دانا بۆ
ئەو فڕۆکەوانانەی کە دەتوانن بۆ یەکەمجار لە نێوان لەندەن و ئوسترالیا بفڕن بەپێی
ئەم ڕاگەیاندنە حکومەتی فیدراڵی ئوسترالی پێشبڕکێیەکی ئاسمانی گەورەی ئەنجام دا کە
دوو برای ئوسترالی (رۆس و کیس سمیس) سەرکەوتنیان بەدەست ھێنا کە بە فڕۆکەی فیکرز
فیمی لە شاری داروین ھاتنە خوارەوە بە چوار کەس کە لەناو فڕۆکەکەدا بوون لە ڕۆژی
(١٠ ی دیسێمبەر١٩١٩ز) ئەم گەشتە (٢٧ ڕۆژ و ٢٠ کاتژمێر) ی خایاند ، ھەروەھا
فڕۆکەوانانی ئەمریکی گەشتی درێژخایەنیان ئەنجام دا لە بیستەکان و سییەکانی سەدەی
بیستەم.

لە ساڵی (١٩٢٦ ز) ریچارد ڕ. بیرد و فلوید بنیت یەکەم فڕینی لە ئاسمانی جەمسەری
باکوور ئەنجام دا بە بەکارھێنانی فڕۆکەی دوتش کە سێ بزوێنەری ھەبوو. لە ساڵی (١٩٢٧
ز) چارلز لیندبیرگ بە تەنیا زەریای ئەتڵەسی بڕی بە فڕین بێ وەستان. درێژی گەشتەکە
(٥٨١٠ کم)بوو لە گاردن ستی لە ویلایەتی نیویۆرک بۆ شاری پاریس لە فەڕەنسا گەشتەکە
(٣٣،٥ کاتژمێر)ی خایاند بە فڕۆکەی (گیانی سانت لویس) کە فڕۆکەیەکە لە جۆری ڕیانی
یەک ڕوو کە دروستکرا بەتایبەتی بۆ ئەم گەشتە وەبە بزوێنەرێکی ھەمان جۆری فڕۆکەی
برایان ڕاین پاش ڕاستکردن و پێشخستنی فڕۆکەکە بە نوێترین ئامێری فڕۆکەوانی ئەوکاتە
ئامادە کرا کە یارمەتی ( لیندبیرگ) ی دا بۆ دەستنیشان کردنی ڕێڕەوی فڕۆکەکە لەسەر
زەریای ئەتڵەسی بەبێ بەکارھێنانی ئامێری بێتەل. لە ساڵی (١٩٢٥-١٩٢٦ ز) سێر ئالان
جۆن کۆبام کە فڕۆکەوانێکی بەریتانی بوو،یەکەم فڕینی درێژ خایەنی ئەنجام دا بە چوون
و ھاتن لە بەریتانیا بۆ بۆرما و باشووری ئەفریقا . لە ساڵی (١٩٢٨ ز) فڕۆکەوانی
ئوسترالی بێرت ھینکلەر یەکەم کەس بوو کە بەتەنیا لە بەریتانیا بۆ ئوسترالیا فڕی کە
(١٥،٥ ڕۆژی خایاند).

دوو فڕۆکەوانی تری ئوسترالی ناوبانگییان دەرکرد یەکەمیان سێر چارلز کینکز فۆرد سمیس
و دووەمیان چارلز ئولم بوو لە ساڵی (١٩٢٨ ز) کەیەکەم فڕۆکەوان بوون یەکسەر لە
ویلایەتە یەکگرتووەکانی ئەمریکا فڕین بۆ ئوسترالیا بە بەکارھێنانی فڕۆکەی فۆکەر کە
سێ بزوێنەری ھەبوو بەناوی سزرن کروس لە ھەمان گەشتدا دوو ئەمریکی تریان لەگەڵ بوو
ھاری لیۆن وەک کەشتیوان و جیم وارنەر وەک ھونەریی بێتەل گەشتەکە تەواو بوو کە
درێژییەکەی (١١٨٤٠ کم) بوو لە برزبین وە (٨٣ کاتژمێر و ٣٨ خولەکی خایاند . لە ساڵی
(١٩٣١ ز) دوو فڕۆکەوانی ئەمریکی ھیوج ھیرندۆن و کلید بانجبۆرن یەکەم گەشتیان ئەنجام
دا بۆ پەڕینەوە لە زەریای ئەتڵەسی بێ وەستان . لە ساڵی (١٩٣٣ ز) فڕۆکەوانێکی تری
ئەمریکی بە ناوی وایلی پۆست گەشتێکی ئەنجام دا بە تەنیا بە دەوری زەوی بە
بەکارھێنانی فڕۆکەی لۆکھید ڤێگا.

زۆر لە ئافرەتان گەشتی ئاسمانییان ئەنجام دا بەمەش جێی ڕێزو سەرنجی جیھان بوون ، لە
ساڵی (١٩٣٠ ز) فڕۆکەوانی ئاسمانی بەریتانی ئامی جۆنسۆن لاپەڕەی یەکەمی ھەواڵەکانی
داگیرکرد لە ھەموو جیھان کاتێک کە بەتەنھا فڕی لە بەریتانیا بۆ ئوسترالیا لە ساڵی
(١٩٣٢ ز) فڕۆکەوانی ئاسمانی ئەمریکی ئیمیلیا ھارت یەکەم ئافرەت بوو کە بە تەنیا لە
زەریای ئەتڵەسی پەڕییەوە بێ وەستان .وە لە ساڵی (١٩٣٥ ز) فڕۆکەوانی ئافرەت جین باتی
کە خەڵکی نیوزیلەندا بوو یەکەم ئافرەت بوو کە بە تەنیا لە باشووری زەریای ئەتڵەسی
پەڕییەوە بە فڕینی لە بەریتانیا بۆ بەڕازیل .

لە ماوەی سییەکانی سەدەی بیستەمدا زۆر چاکسازی ئەندازیاری کرا ، کە بەھۆیەوە توانرا
قەبارەی فڕۆکەکان گەورە بکرێ و خێرایی زیاد بکرێ و دووری زیاتر ببڕێ و لە بەرزی زۆر
بفڕێ و قورسایی زیاتر ھەڵگرێ. ئەندازیاران توانیان فڕۆکەکان ئینسیابی بکەن بەجۆرێک
بە ئاسانی ڕێ بکات لە ھەوا بە سوود وەرگرتن لە زانستی دینامیکی ھەوا. فڕۆکەوان و
سەرنشینانی فڕۆکە کێشەی سەختی ھەناسەدانیان ھەبوو لەبەر کەمی ھەوا لە بەرزایی لەبەر
ئەوە ئەندازیاران دیزاینی کابینەی پاڵەپەستۆی دیارکراویان کرد بەمەش ھەناسەدان لە
بەرزایی (٩٠٠٠ مەتر) بە ھەمان ئاسانی ھەناسەدان لە بەرزایی (٢٠٠٠ مەتر). ھەروەھا
دیزاینی پەروانەیان کرد کە دەتوانرێ کۆنترۆڵ لەسەر ھێڵەکانی بکرێ کە بەھۆیەوە
فڕۆکەوان دەتوانێ باری پەڕەکانی پەروانەکە لە باشترین گۆشە دابنێ بەپێی خێرایی
فڕۆکە. ھەروەھا چاکسازی لە ئامێری پەیوەندی بێتەل بووە ھۆی وەرگرتنی زانیارییەکان
لە بنکەکانی سەر زەوی وە ئامێری فڕۆکەوانی ئامێری یان ئۆتۆماتیکی (فڕۆکەوانی
جیرۆسکۆبی) لە سییەکانی سەدەی بیستەم بووە ھۆی زیادکردنی ووردبوونی فڕۆکەوانی
ئاسمانی و یارمەتیدانی فڕۆکەوان بۆ دوورکەوتنەوە لە ماندوو بوونی زیاد لە گەشتە
دوور خایەنەکان.

گشت چاکسازییە سەرەکییەکان بەکارھێنران بۆ دیزاینی یەکێک لە سەرکەوتووترین فڕۆکە و
دروستکردنی کە فڕۆکەی دۆگلاس دی-سی-٣ ئەمریکی بوو ،ئەم فڕۆکە جۆت بزوێنەرە یەکەم
گەشتی ئاسمانی بە سەرنشینەوە لە ساڵی (١٩٣٦ ز) کە (٢١) کەسی ھەڵدەگرت و بە خێرایی
(٢٧٤ کم/کاتژمێر) دەفڕی و بووە فڕۆکەیەکی سەرەکی لە ھێڵی ئاسمانی گەورە لە ھەموو
جیھان. تا ئێستا فڕۆکەی دۆگلاس دی-سی-٣ ئەمریکی کۆن بەکاردێ لە گواستنەوەی سەرنشین
و کەل و پەل لە گەشتە ناوخۆییەکان لە زۆربەی وڵاتانی جیھان. لە ماوەی سییەکانی
سەدەی بیستەمدا فڕۆکەی ئاوی زۆر لە سەرنشینانی گواستەوە بۆ پەڕینەوە لە زەریاکان.
لە فڕۆکە بازرگانییە ئاوییەکان فڕۆکەی ئاوی دورنییر دو ئێکس کە دوازدە بزوێنەری
ھەبوو لە ساڵی (١٩٢٩ ز) بۆ یەکەم جار فڕی بەڵام سەرکەوتنی بەدەست نەھێنا و بڵاو
نەبووەوە.

لە ساڵی (١٩٣٦ز) بەریتانیا ھەستا بە پەرەپێدانی فڕۆکە ئاوییەکانی سەر بە
ئیمپراتۆریەتی بەریتانیا بۆ دابین کردنی گواستنەوەی ئاسمانی لە نێوان بەریتانیا و
بەشە دوورەکانی ئیمپراتۆریەتی بەریتانیا. دواترین و بەناوبانگترین فڕۆکەی ئاوی
بۆینگ ٣١٤ کلیپەر توانی قورسایی( ٧٤) سەرنشین ھەڵگرێ. وە لە ساڵی (١٩٣٩ ز) فڕۆکەی
کلیپەر یەکەم خزمەتگوزاری ڕێکوپێکی بۆ سەرنشینەکان ئەنجام دا لە ڕێگەی زەریای
ئەتڵەسی. لە ساڵی (١٩٣٩ ز) بەریتانیا دەستی بە خزمەتگوزاری پۆستە و گەیاندن کرد لە
باکووری ئەتڵەسی بە بەکارھێنانی فڕۆکەی ئاوی سەر بە ئیمپراتۆریەتی بەریتانیا ، ئەم
خزمەتگوزاریە لە کار وەستا لە کاتی شەڕی جیھانی دووەم وە پاش تەواوبوونی شەڕی
جیھانی دووەم دەستکرا بە پەرەپێدانی فڕۆکەکان بۆ زیاد کردنی تواناکانیان وە
پەرەپێدانی فڕۆکەخانەکان بە دروستکردنی شوێنی نیشتنی فڕۆکە بە درێژی پێویست کە بووە
ھۆی کۆتایی ھاتنی چاخی فڕۆکەی ئاوی لە جیھان.

لە ماوەی جەنگی جیھانی دووەم (١٩٣٩ - ١٩٤٥ ز) ھەریەک لە وڵاتانی ئەڵمانیا و
بەریتانیا و یابان و ویلایەتە یەکگرتووەکانی ئەمریکا و وڵاتانی تر ھەستان بە
بەرھەمھێنانی ھەزارەھا فڕۆکەی سەربازی لەم ماوەیەدا ، ھەروەک لە ماوەی جەنگی جیھانی
یەکەم ، ئەندازیاران زۆر چاکسازییان بەسەر فڕۆکە بۆمب ھاوێژ و جەنگییەکان ھێنا ئەم
فڕۆکە بۆمب ھاوێژانە کە پێشخران لە جەنگی جیھانی دووەم توانی دوو ئەوەندەی بارەکانی
ھەڵگرێ و دوو ئەوەندەی دوورییەکان ببڕێ بێ ئەوەی دووبارە سووتەمەنی تێبکرێ بە
بەراوردکردنی لەگەڵ فڕۆکە بۆمب ھاوێژەکانی پێش جەنگ. لە سەرەتای جەنگ ئەوپەڕی
خێرایی فڕۆکە جەنگییەکان (٤٨٠ کم/کاتژمێر) بوو بە بەرزی (٩٠٠٠ م) کەچی لە کۆتایی
جەنگ خێرایی زیاد کرا بۆ (٦٤٠ کم/ کاتژمێر) و گەیشتە بەرزایی (١٢٠٠٠ م) لە ھەمان
کاتدا فڕۆکە جەنگییە فیشکەدارەکان خێراییان لەمەش تێپەڕی.

لە سەرەتای سییەکانی سەدەی بیستەم دا فرانک ویتل ئەندازیاری بەریتانی ھەستا بە
دانانی دیزاینی بزوێنەری فیشکەدار ، بەڵام فڕین بە یەکەم فڕۆکەی بزوێنەری فیشکەدار
فڕۆکەیەکی ئەڵمانی ئەنجامی دا لە جۆری ھێی-١٧٨ لە ساڵی (١٩٣٩ ز) کەچی یەکەم فڕۆکەی
بەریتانی بە بزوێنەری فیشکەدار فڕۆکەی گلۆستەر ئەی ٢٨/٣٩ کە لە ساڵی ١٩٤١ بەرھەم
ھێنرا. فڕۆکەی ئەڵمانی میسر شمیدس می-٢٦٢ یەکەم فڕۆکەی فیشکەدار بوو کە لە شەڕی
ئاسمانی بەکار ھات لە جەنگی جیھانی دووەم کە باڵادەست بوو لەسەر فڕۆکە جەنگییەکانی
ھاوپەیمانان بە فڕۆکەی گلۆستەر متیور یەکەم فڕۆکەی فیشکەداری جەنگی بەریتانی ،کە
دەیتوانی بەخێرایی زیاتر لە (٨٨٠ کم/کاتژمێر). یەکەم فڕۆکەی فیشکەداری ئەمریکی
فڕۆکەی بێل ب-٥٩ ڕ لە ساڵی ١٩٤٢ ز. زانایانی ئەڵمانی تاقیکردنەوەیان لەسەر فڕۆکەی
مووشەکی کرد لە ساڵی ١٩٢٨ز، وە لە سەرەتای جەنگی جیھانی دووەم ، نموونەی یەکەم
بەتەواوی قەبارەی فڕۆکە بەرھەم ھێنرابە ناوی میسر شمیدس م .ی. ١٦٣ ئەم فڕۆکەیە بە
پاڵنەری مووشەکی خێراییەکەی گەیشتە( ٩٧٠ کم/ کاتژمێر).ئەندازیارانی ئەڵمانی ئەم
فڕۆکەیان وەک نموونە بەکارھێنا بۆ فڕۆکەی جەنگی م.ی ١٦٣ کۆمیت کە لە کۆتاییەکانی
شەڕدا بەکار ھات.

لەھەمان کات بەریتانیا فڕۆکەی فیکەرز ڤیسکۆنتی دروستکرد کە یەکەم فڕۆکەی
گواستنەوەیە پەروانەکەی بەشێوەی ئامێری پاڵدەدرێ بەھۆی بزوێنەری فیشکەدار ،ئەم
فڕۆکە تێربۆ پەروانەدارە خەڵکی گواستەوە لە ساڵی (١٩٥٣ ز). لە ساڵی (١٩٥٥ ز)فەڕەنسا
فڕۆکەی فیشکەداری دوو بزوێنەری (کارافیل) ی دروستکرد.یەکێتی سۆڤییەتی پێشوو فڕۆکەی
فیشکەداری دوو بزوێنەری (تۆبۆلۆڤ تی.یو. ١٠٤ ) ی دروستکرد. کۆمپانیاکانی ئەمریکی
دیزاینی فڕۆکەی فیشکەداری ھێڵی ئاسمانی بازرگانیان دانا،کە لە ساڵی( ١٩٥٨ ز) فڕۆکەی
فیشکەداری بۆینگ (٧٠٧) کە چوار بزوێنەری ھەبوو گەشتەکانی لە نێوان ویلایەتە
یەکگرتووەکانی ئەمریکاو ئەوروپا دەست پێکرد . لە ساڵی( ١٩٦٠ ز) دوو فڕۆکەی
فیشکەداری تر کەوتنە کار ئەوانیش فڕۆکەی ماکدۆنەڵ دۆگلاس دی-سی-٨ و کۆنفیر ٨٨٠ بوو
،لە ھەمان کاتدا پلان دادەنرا بۆ دروستکردنی فڕۆکەی گەورەتر وەک فڕۆکەی لۆکھید س-٥
بۆ گواستنەوەی سەربازی کە لە ھێزی ئاسمانی ئەمریکی کەوتە کار لە ساڵی (١٩٦٩ ز) .وە
فڕۆکەی جامپۆی فیشکەداری بازرگانی و فڕۆکەی بۆینگ (٧٤٧) لە ساڵی (١٩٧٠ ز) کەوتنەکار
و زیاتر لە (٥٠٠ ) سەرنشینی ھەڵگرتبوو. کۆمپانیاکانی ئەوروپی بۆ دروستکردنی فڕۆکە
ھەستیان کرد کە ناتوانن پێشبڕکێ لەگەڵ کۆمپانیاکانی ئەمریکی بۆ دروستکردنی فڕۆکە
بکەن وەک کۆمپانیای بۆینگ ئەگەر بەیەکەوە کار نەکەن،یەکەم پڕۆژەی ئەوروپی ھاوبەش بۆ
دروستکردنی فڕۆکە بۆ ھێڵی ئاسمانی سەرکەوتنی بەدەست ھێنا بە دروستکردنی فڕۆکەی
ئێرباس ڕ-٣٠٠ بە درێژایی حەفتاکان و ھەشتاکانی سەدەی بیستەم.

لە ویلایەتە یەکگرتووەکانی ئەمریکا کۆمپانیای بۆینگ دەستی کرد بە دروستکردنی فڕۆکەی
خێراتر لە دەنگ،بەڵام لە ساڵی (١٩٧١ ز) ناچار بوو ئەم پڕۆژەیە ڕابگرێ پاش ئەوەی
ئەنجومەنی نوێنەرانی ئەمریکی ڕازی نەبوو کە بودجەی پێویست تەرخان بکات بۆ ئەم
پڕۆژەیە . لەگەڵ ئەوەی کە فڕۆکەی کۆنکۆرد تەکنۆلۆجیایەکی بەرز و ناوبانگێکی باشی
ھەبوو کەچی نەیتووانی بە خێرایی قازانج تۆمار بکات ،ئەو دەنگەی کە بزوێنەرەکە دەری
دەکرد،و ئەو شەپۆڵە دەنگییەو ڕاچەنینەی دروست دەبوو لەکاتی تێپەڕینی خێرایی
دەنگ،بەرەنگاری پارێزەرانی ژینگە زیادی کرد بۆ ئەم فڕۆکەیە،بە تایبەتی لە ویلایەتە
یەکگرتووەکانی ئەمریکا.ئەو تەنگ و چەڵەمانەی کە لەسەر بەکارھێنانی فڕۆکەی خێراتر لە
دەنگ دانرا بەتایبەتی لەو شوێنانەی کەمرۆڤی تێدا دەژی بووە ھۆی بەکار نەھێنانی لە
لایەن گشت ھێلەکانی ئاسمانی،تەنھا (١٦ فڕۆکە) دروست کرا بۆ ھێلی ئاسمانی بەریتانی و
بۆ ھێلی ئاسمانی فەڕەنسی کە تەنھا لە ھێلی باکوری زەریای ئەتڵەسی بەکار ھات. فڕۆکەی
خێراتر لەدەنگ وەک کۆنکۆرد تێچووی کارپێکردنی زۆرە،(١٠٠ کەس) ھەڵدەگرێ و بڕێکی زۆر
سووتەمەنی بەکاردێنێ،و دەنگێکی زۆر لە بزوێنەرەکانی دەردەچێ،بۆ دروستکردنی فڕۆکەی
خێراتر و بێ دەنگتر و سەلامەتتر،ئەندازیارانی فڕۆکەوانی تۆژینەوەی پێویستیان ئەنجام
دا بۆ چاککردنی توانای فڕۆکەکان،لەوانەیە فڕۆکەی دواڕۆژ بزوێنەری مووشەک بەکار بێنی
کە خێراییەکەی بە (١٥ جار) لە خێرایی دەنگ زیاترە.



https://ckb.wikipedia.org/wiki/%D8%B4%DB%95%DA%95%DB%8C_%DA%A9%DB%86%D8%B1%DB%8C%D8%A7

شەڕی کۆریا (بە کۆری :한국전쟁 or 조선전쟁) ، (ماوەی شەڕ:٢٥ی حوزەیرانی ١٩٥٠ تاکوو ٢٧ی
تەمموزی ١٩٥٣) ، شەڕەکە لەنێوان کۆریای باشوور و کۆریای باکوور بوو کە ئەوەی
یەکەمییان ویلایەتە یەکگرتووەکانی ئەمریکا پاپشتی بوو وواتا لایەنی سەرمایەداران
پاڵپشتییان دەکرد وە ئەوەی دووەمیان یەکێتیی سۆڤیەت وواتا دەوڵەتە سۆشیالیستەکان
یان کۆمۆنیستەکان پاڵپشتییان دەکرد ، لە ئاکامی ئەم شەڕ لە ساڵی ١٩٥٣ دا ھەرد دوو
لا ئاگربەستیان مۆر کرد و بەفەرمی نیوە دورگەی کۆریا بۆ دوو بەشی باکور و باشور
دابەش کرا و ناوچەیەکی تامپۆن قەدەخەکراو ی بێچەک، لە نێوانیان دا دەستنیشان
کرا.تائێستاش بۆ کۆریای باشوور و کۆریای باکوور کاریگەری ئەم دابەشبوونە تاکوو
ئێستاش بەردەوامە بەوەی باشوور بە دیموکراسییەتی سەرمایەداری ماوەتەوە وە بەشی
باشووریشی تەنانەت دوای ڕووخانی یەکێتیی سۆڤیەت بە فەرماڕەوایی کۆمۆنیستی ماوەتەوە
لە ماوەی شەڕەکەشدا دوو ملیۆن و نیو لەهەردوو لا کوژران ئەمەو زۆرتر لە سێسەد هەزار
کەسیش شوێنبزربوون.



https://ckb.wikipedia.org/wiki/%D8%B4%DB%95%D8%AA%DA%95%DB%95%D9%86%D8%AC

شەتڕەنج (بە ئینگلیزی: Chess) یارییەک دووکەسیی ستراتیژیی تەختەییە کە لەسەر بۆردی
شەتڕەنج ئەنجام دەدرێت، کە بۆردێکە ٦٤ خانەی هەیە کە دابەشکراوە بەشێوەی هەشت×هەشت
بەپانی و درێژیی. یەکێکە لە باوترین یارییەکانی جیهان و لەلایەن ملیۆنەها
یاریزانەوە لەسەرانسەری جیهاندا یاری پێ دەکرێت لە ماڵەکان و پارکەکان و یانەکان و
لەسەرهێڵ. هاوکات پاڵەوانێتی تایبەت بە شەتڕەنجیش بوونی هەیە.

هەموو یاریزانێک یارییەکە دەست پێ دەکات بە ١٦ پارچەەوە: یەک شا، یەک شالیار، دوو
قەڵا، دوو ئەسپ، دوو فیل، و هەروەها هەشت سەرباز. هەریەک لەو شەش جۆرەی پارچەکان
جیاواز دەجووڵێن. پارچەکان بەکاردێن بۆ هێرشکردن و لێدانی پارچەکانی یاریزانی
بەرامبەر، لەگەڵ هەبوونی ئامانجی کشماتکردن شای یاریزانی بەرامبەر، ئەویش
بەپەناخستنی شا بۆ شوێنێک کە چیتر توانای هەڵهاتنی نەبێت لەهەڕەشی لێدان یان گرتن.
لەپاڵ کشماتدا، یاریزان دەتوانێت بەویستی خۆی دەست بکێشێتەوە لەیارییەکە و بەمەش
بەرامبەرەکەی دەیباتەوە، ئەمەش لەبارێکدا ڕوو دەدات کە یاریزانێک بەشێکی زۆری لە
پارچەکانی دۆڕان بێت بەبێ قەرەبوو، یاخود کشمات توانای گەڕانەوەی نەبێت. هەروەها،
یاری دەکرێت بە یەکسانبوون تەواو بێت بەهەندێک شێوە، کە لەباشترین باریدا ئەوەیە کە
هیچ لەیاریزانەکان نەتوانن یارییەکە بەرنەوە. یاریی بەگشتیی دابەش دەکرێت بۆ سێ
قۆناغ: کردنەوە، نێوەندەیاریی و کۆتایاریی.

یەکەمین پاڵەوانی جیهانیی شەتڕەنج، ڤیلهێڵم شتاینتز، ناونیشانی پاڵەوانی لە ١٨٨٦دا
بەدەست هێناوە. پاڵەوانی هەنووکەیی جیهان ماگنەس کارڵسنی نەرویجییە. لەپاڵ
پاڵەوانێتی جیهانیی شەتڕەنجدا، پاڵەوانێتی جیهانیی شەتڕەنج بۆ ئافرەتان، پاڵەوانێتی
جیهانیی شەتڕەنج بۆ تازەپێگەیشتووان، پاڵەوانێتی جیهانی شەتڕەنج بۆ پێگەیشتووان،
Correspondence Chess World Championship، پاڵەوانێتی جیهانیی شەتڕەنجی
کۆمپیوتەریی، پاڵەوانێتی جیهانیی شەتڕەنجی خێرا. ئۆڵۆمپیادی شەتڕەنج پاڵەوانێتییەکی
باوە لەنێو تیپە جاوازەکانی نەتەوە جیاوازەکان. شەتڕەنجی سەرهێڵ ئارەزوومەندانی
شەتڕەنج و پرۆڤیشناڵەکانی بە ڕووی چەندین یاریزانی جیهاندا کردۆتەوە. شەتڕەنج
وەرزشێکی پەسەندکراوە لەلایەن کۆمیتەی ئۆڵۆمپیی نێودەوڵەتییەوە و هەروەها شەتڕەنج
لەسەر ئاستێکی جیهانیی بەڕێوەدەبرێت لەلایەن فیدراسیۆنی جیهانیی شەتڕەنج (فیدە)، کە
لە ١٩٢٤دا سێتی شەتڕەنجی ستاونتنی کردە سێتی فەرمیی یارییە فەرمییەکان. هەروەها
گەلێک جۆرایەتی شەتڕەنج بوونی هەیە، کە یاساکانیان جیاوازە لەیەکتر، هاوکات بۆرد و
پارچەکانیشیان.

لەدوای نیوەی دووەمی سەدەی بیستەمەوە، کۆمپیوتەرەکان پرۆگرامڕێژ کراون بۆ یاریکردن
بە شەتڕەنج بە ڕێژەیەکی گەورەتری سەرکەوتنەوە، تاڕادەیەک کە کۆمپیوتەرێکی بەهێزی
خۆماڵیی لەپلەیەکی بەرزتردا توانای یاریکردنی هەیە لەچاو باشترین یاریزانی مرۆڤدا.
لە بیست ساڵی ڕابردوودا، لێکۆڵینەوە بە کۆمپیوتەر بەشدارییەکی بەرچاوی هەبووە لە
پەرەپێدانی بیردۆزی شەتڕەنجدا، بەتایبەتی لە کۆتایارییدا. کۆمپیوتەری دیپ بلوو
یەکەمین ئامێر بوو کە توانیی لە زنجیرە یارییەکدا لە پاڵەوانی ئەو سەردەمە، گاری
کاسپارۆڤ، بباتەوە ئەمەش لەساڵی ١٩٩٧دا.

یاسا فەرمییەکانی شەتڕەنج دەرکراون لەلایەن فیدراسیۆنی جیهانیی شەتڕەنجەوە. لەگەڵ
بەردەستبوونی زانیاریی فەرمیی لەسەر پاڵەوانێتی شەتڕەنجی فەرمیی، یاساکان بەردەستن
لە پەڕتووکێکدا بەناوی FIDE Handbook، لە بەشی یاساکانی شەتڕەنجدا.

شەتڕەنج لەسەر بۆردێکی چوارگۆشەیی یاریی پێ دەکرێت کە پێک دێت لە ٨ ڕیز (پێشی
دەوترێت پلە کە ژمارە ١ تا ٨ ـی لەسەر نیشان کراوە) و ٨ ستوون (کە ناودەبرێن بە
فایلەکان کە لەپیتی a تا h ـی لەسەر نیشان کراوە). ڕەنگەکانی ٦٤ خانەی شەتڕەنج ناو
دەبرێن بە خانەی "ڕوون" و "تاریک" یان "سپی" و "ڕەش". بۆردی شەتڕەنج بەجۆرێک
دادەنرێت کە خانەی ڕوون لەکۆتایی دەستە ڕاستی پلەکانی هەر یاریزانێکدا بێت و
هەروەها پارچەکان بەو جۆرە دادەنرێن کە نیشاندراون لە هێڵکاریی و وێنەی ڕاست و
چەپدا، بەشێوەیەک کە هەر شالیارێک لەسەر خانەیەک بێت کە لەهەمان ڕەنگی خۆی بێت
(شالیاری سپی لەسەر خانەی ڕوون و شالیاری ڕەش لەسەر خانەی تاریک).

پارچەکان دابەشکراون بۆ سپی و ڕەش. بۆیە یاریزانان ناو دەبرێن بە سپی و ڕەش، و هەر
یاریزانێک یاری دەست پێ دەکات بە ١٦ پارچەوە لە ڕەنگێکی دیاریکراو. پارچەکانیش
بریتیین لە: یەک شا، یەک شالیار، دوو قەڵا، دوو ئەسپ، دوو فیل، و هەروەها هەشت
سەرباز

مێژووی پەێدا بوونی شەترەنج.سەرەتای سەرھەڵدانی یاری کۆنی شەترەنج ئەگەڕێتەوە بۆ
سەدەی شەشەمی پێش زاین،چیرۆکی دورست بوونی بەم شیوەیە،پادشاێکی ھیند نەخۆش ئەبێت
وەچ پزیشک وحەکیمێک ناتوانن چارەسەری نەخۆشەکەی پادشابکەن،وە داوا لەخەڵکی وڵات
ئەکات ھەرکەسێک چارەسەری نەخۆشەکەی بکات پاداشت ئەکرێت،وەلەو کاتدا داھێنەری
شەترەنج کەناوی سبندار ئەبێت لەو کۆرە ئامادە ئەبێت،وە شەترەنجەکەی خۆی پێشکەشی
پادشا ئەکات،وە ئەوەیش خۆی پێ سەرقاڵ ئەکات،دوای ماوەێک ھەست ئەکا نەخۆشەکەی
نەماوە،وە بەدوای سبندار ئەنرێ،کەپاداشتی بکات،وە شالیار واتە وەزیرەکەی ئەلێ بیبە
گەنجینەکەی پاداشتەکەی بداتێ،وە ئەوەیش ئەڵێ لەخانەی یەکەم یەک رۆپیە،لە خانەی
دووەم دوو رۆپیە،لەخانەی سێیەم چوار رۆپیە،وە لەھەرخانەێک دوو قات،کە وشەی شەترەنج
لەوشەی سانسکریتی شاتورانجا وە وەرگێراوە کە واتەی چوار بەشی سوپای کۆن دێت
واتەسەرباز،فیل،ئەسپ،قەڵای کاتی،وە لەوڵاتی ھیندەوە گەیشتە وڵاتانی ئێران و
کوردستان وفارس و وڵاتانی تری ئێرانی نەژاد وەلەئێرانەشەوە بە سەرجەم وڵاتانی جیھان
بڵاوبووە.،کەیارێکی کۆنی جیھانییە،لەنێوان دوو کەس ئەنجام ئەدرێ،کە بریتییە لە
ڕووبەرێکی چوارگۆشەیی،کەئەوەیش کرا بە ٦٤ خانی بچووکترەوە،کە بەدوو ڕەنگ
جیاکراوەتەوە،کە٣٢ خانیان بەڕەنگێک،وە ٣٢ خانی تر بەڕەنگێکی تر،کەبەزۆری ڕەنگەکانی
ڕەش وسپی ڕەنگ ئەکرێن،کەھەر یاریزانێک ١٦ بەرد بەکارئەبات،کە ٨ دانەیان سەربازن،دوو
ئەسپ،دوو فیل،دوو قەڵا،یەک شالیار ،اتە وەزیر،یەک پادشا،کە8سەربازەکە رێزی پێشەوە
ئەگرن،وە پادشاوشالیار دووخانەی ناوەندی کۆتا ئەگرن،وەلەھەردوولای تەنیشت
پادشاوشالیار فیل دووخانە ئەگرن،وەلەتەنیشت ئەوانیش لەھەردوولا ئەسپ دووخانە
ئەگرن،وەھەردوو خانە کۆتا دووقەڵاکە خانەکەکان ئەگرن. بەگشتی باوەڕوایە کە یاری
شەترەنج لە باکووری ڕؤژئاوای ھیند سەری ھەڵداوە[١] ،

تەختی شەترەنج دابەشکراوە بەسەر ٦٤ خانەی چوارگۆشەی ھاوشێوە و قەبارە، کە بە دوو
ڕەنگی جیا ڕەنگکراوە (ڕەش و سپی، یان ڕەنگێکی کاڵ و ڕەنگێکی تۆخ).

سەرجەم ئەندامەکانی ئەم یارییە لە ٣٢ دانە پێکدێن، ھەر یاریزانێک ١٦ دانە. کە
ئەمانەیش برێتین لە یەک پاشا، یەک وەزیر، دوو قەڵا، دوو ئەسپ، دوو فیل و ھەشت
سەرباز.



https://ckb.wikipedia.org/wiki/%D8%B4%DB%8E%D8%B1%DA%A9%DB%86_%D8%A8%DB%8E%DA%A9%DB%95%D8%B3

شێرکۆ بێکەس (١٩٤٠-٢٠١٣) کوڕی‌ شاعیری‌ ناوداری‌ کورد فایەق بێکەس‌ و لە ٢ی ئایاری
ساڵی ١٩٤٠ لە شاری‌ سلێمانی لەدایکبووە‌ و ٤ی ئابی ٢٠١٣ لە ستۆکھۆڵمی پایتەخی سوید
بەھۆی شێرپەنجە کۆچی دوایی کرد. لە ١٩٨٦ وڵاتی عێراقی بە جێھێشت. لە ساڵەکانی
١٩٨٧-١٩٩٢ لە و سوید ژیاوە و پاشان گەڕاوەتەوە بۆ کوردستان. شێرکۆ بێکەس بە یەکێ‌
لە شاعیرە نوێخوازەکانی‌ ھاوچەرخی‌ کورد دادەنرێت و خاوەنی‌ چەندین نامیلکە‌ و
دیوانی‌ شیعرییە و زۆرێک لە شیعرەکانی بۆ چەندین زمانی زیندووی جیھانی
وەرگێڕدراون‌. ساڵی ١٩٨٧ لە‌ سوێد "خە‌ڵاتی تۆخۆڵسکی" وە‌ردە‌گرێت. خە‌ڵاتە‌کە‌ی
لە‌ لایە‌ن سە‌رۆکوە‌زیرانی ئە‌و دە‌می سوێد ئیگڤار کالرسۆنە‌وە‌ پێشکە‌ش دە‌کرێت
وە لەساڵی ١٩٩٢ دەبێتە وەزیری ڕۆشەنبیری حکوومەتی ھەرێمی کوردستان ئەمەش لەیەکەم
کابینەی حکوومەتی ھەرێمی کوردستان بوو، لە ساڵی ١٩٩٨ بە یارمەتی کۆمەڵێ کەس و
ھاوڕێکانی "دەزگای چاپ و پەخشی سەردەم"ی دامەزراند؛ لە ساڵی ٢٠٠٩ تەواوی
بەرھەمەکانی لە ھەشت ھەزار پەڕە لە چاپ دا.

شێرکۆ بێکەس ڕۆژی ٢ی مەیی ساڵی ١٩٤٠ لە گەڕەکی گۆییژەی شاری سلێمانی لەدایکبوو.
شێرکۆ یەکەمین شعری خۆی لە تەمەنی ١٧ ساڵیدا بڵاو کردەوە. ساڵی ١٩٦٨ یەکەمین
پەرتووکی شعری خۆی بە ناوی "تریفەی ھەڵبەست" لە بەغدا لە چاپ دا. لە ساڵی ١٩٧٠
لەگەڵ کۆمەڵێک لە شاعرانی بەناوبانگی ئەو سەردەمە بانگەوازێکیان بۆ گۆڕانکاری لە
شعری کوردی و بە تایبەت چوون بە لای شعری نوێی کوردییەوە بڵاو کردەوە.

ساڵی ١٩٨٨ لە وڵاتی سوید خەڵاتی "تۆخۆڵسکی" پێ بەخشرا و شعرەکانی بە زۆر زمانی دنیا
وەرگێڕا. لە ساڵی ١٩٩٨ەوە ھەتا کۆتایی ژیان، ئەندامی ئەنتەلۆجیای خوێندنی پۆلەکانی
ئامریکا و کانادا بوو. لە ھەمان ساڵدا بە یارمەتی کۆمەڵێ کەس و ھاوڕێ "دەزگای چاپ و
پەخشی سەردەم"ی دامەزراند.

لە ساڵی ٢٠٠١ ناوەندی‌ چاپ و راگەیاندنی‌ "خاک" خەڵاتی‌ پیرەمێردی‌ شاعری‌ بە شێرکۆ
بەخشی. لە ساڵی ٢٠٠٩دا تەواوی بەرھەمەکانی لە ھەشت ھەزار پەڕەدا لە چاۆ دا.[١]

من نامەوێت لە ھیچ کام لە گرد و گردۆڵەکەکاندا بنێژرێم کە دیارن و ناویان ئەبرێ،
یەکەم لەبەرئەوەی پڕبونەتەوە و دوەم لەبەرئەوەی من حەز بە قەرەباڵغی زۆر ناکەم، من
ئەمەوێ ئەگەر سەرۆکی شارەوانی و ئەنجومەنی شارەوانی شارەکەم رێگەم پێبدا و ئەوەم پێ
رەوا ببینن کە لە پارکی ئازادیدا و بە تەنیشت مۆنۆمێنتەکەی شەھیدانی (١٩٦٣)ی
سلێمانیەوە بمنێژن، ئەوێ خۆشترە و تەنگەنەفەس نابم، من حەز ئەکەم بە مردویش نزیکی
ئەو خەڵکە‌و ژن ‌و پیاو‌ی شارەکەم‌ و دەنگی مۆسیقا ‌و گۆرانی ‌و ھەڵپەڕکێ‌ و یانە
جوانەکانی ئەو پارکە بم. با کتێبخانەکەم‌و دیوانەکانم و وێنەکانم ببرێن بۆ شوێن
مەزارەکەم، با کافتریایەک‌ و باخچەیەکی بچکۆلانە لەو شوێنەدا ھەبێت بۆئەوەی
شاعیران‌ و نو‌سەران‌ و کچ ‌و کوڕی دڵدار ببنە میوانم، من ئەمەوێ لە ئێستەوە بەچاوی
خەیاڵ تەماشای ئەو پارکە بکەم‌ و دوای مردنی خۆم ببینم، ئەمەوێ بەدەم چریکەی دیلان
‌و ئەڵڵا وەیسیەکەی مەردان ‌و سرودی (خوایە وەتەن ئاواکەی)ـەوە ئاڵای کوردستانم
تێوە پێچرابێ ‌و بنێژرێم، من ئەمەوێ لە پرسەکەمدا مۆسیقا لێبدرێت، لەناو
مەزارەکەمدا تابلۆی جوانی ھونەرمەندانی شارەکەم ھەڵبواسن، من ئەمەوێ دوای خۆم‌ و
بەناوی (بێکەس)ەوە خەڵاتێکی ساڵانە تەرخان بکرێ ‌و بدرێت بە جوانترین دیوانە شیعری
ھەڵبژێردراوی ئەو ساڵە ‌و خەرجی ئەم خەڵاتەیش لەو میراتە بدرێ کە جێیدەھێڵم.[٢]



https://ckb.wikipedia.org/wiki/%D8%B4%D8%A7%D9%85

شام یان سووریای مێژوویی یان سووریای گەورە ئەو ناوە مێژووییە کە بە ناوچەکانی
ڕۆژھەڵاتی کەنارەکانی دەریای ناوین ئەوترێت.

سنووری ئەم ناوچەیە ئەگۆڕێت بە گۆڕانیسەردەمەکان، بە پێی ناسراوترین تێگەیشتنی خەڵک
بۆ ئەم زاراوەیە لە ئێستادا، شام یان سووریای گەورە ھەر یەک لە سووریا، لوبنان،
ئوردن، فەلەستین و ئەو خاکانەی فەلەستین کە دەوڵەتی ئیسرائیلی لەسەر بنیاتنرا ساڵی
١٩٤٨ لە خۆ ئەگرێت. ھەروەھا ئەسکەندەرۆن، فیلیقیە و باشووری تورکیا ھەتا ئەگاتە
شاخەکانی تۆڕۆس.

ناوی ئاشور بەستراوەبە سوریاوە کە بەشی ڕۆژھەڵاتی سوریا ئەگرێتەوە وناسراوە بە
ئاشور (بە ئینگلیزی: asyria).

لە ماوە حوکمی یۆنان وڕۆمان بە ھەموو وڵاتی شام ووتراوە سوریا, وا دادەنرێت کە ناوی
ئاشور ASSYRIA بووە کە بڵاو بۆتەوەبە ھەموو ناوچەکەدا، کە سوریای ئێستا و ھەموو
ناوچەکانی دەوروبەری لە مێژوودا بە ناوی جیاواز ناسراون وناسراوترینی سوریایە,

مێژوونوسی ئیغریقی (ھێرۆدۆت) لە سەدەی پێنجی پێش زاینیدا ئاماژە بۆ بەشی باشوری
سوریا ئەکات بە (سوریا پەلەستینا), لە سەدەی دووەمی زاینیدا ئیمپراتۆری ڕۆمانی ناوی
(پەلستینیا) ی بەکار ھێنا یۆ ئەو شارەی کە پێشتربە یەھودا ناسرابوو، ئەمەش ڕوویدا
دوای یاخی بوونە شکست خواردووەکەی یەھود لە ئیمپراتۆریەتەکە, ناوەکە بەردەوام بوو
وەک ناوی ھەرێمێکی بیزەنتی ولەڕۆژانی عەرەبدا ناوەکە بووە فەلەستینو دانیشتوانی
ناوچەکە بە فەلەستینیەکان ناسران، ئەمڕۆ نازناوی فەلەستینیەکان بە عەرەبە
دانیشتووەکانی ناوچەکە ئەوترێت.

زەویە پیرۆزەکان زاراوەیەکە بەکارھاتوەە لە ئاینی مەسیحییەت ویەھودیدا بۆ ئاماژە
کردن بۆ شوێنە پیرۆزەکانیشام، بەڵام زیاتر وشەی کەنعان بەکاردێت بۆ ئاماژە کردن بە
ھەموو شام. (ئەم زاراوەیە لە ئیسلامدا تەنھا بە شام ناوترێت بە ڵکو بە ناوچە
عەرەبیەکان ئەوترێت).

وڵاتی شام لە مێژوودایەک یەکەی جوگرافی وسیاسیە، دابەشبوونە سیاسی وئیداریەکان وەک
یەک ناوچەی یەکگرتوو کراوە بەشێوەیەککە لە یەک جیا نەکراونەتەوە، بێجگە لە
ڕێکەوتننامەی سایکس بیکۆ وڵاتی شام (سوریای گەورە) ی دابەش کرد بۆ چەند دەوڵەتێکی
بچوک کە لە ئێستادا (سوریا ولوبنان وئوردن وفەلەستین وئەو خاکانەی ئیسرائیلی
لەسەرە) ئەگرێتەوە, وھەریەک لە سوریا ولوبنان وئوردن وفەلەستین ئەبەسترێن بەیەکەوە
بە یەک نەژاد وئایین وزمان وڕۆشنبیری, لەبەر ئەوە کاتێک دەوڵەتی ئیسرائیل ڕاگەیەنرا
لە ساڵی ١٩٤٨ڕەت کرایەوە وبە داگیر کەر دانرا لەلایەن ھەموو وڵاتە عەرەبیەکان
وزۆرلە وڵاتەکانی جیھان، وزۆر لە سەرچاوەکان ئاماژە بەوە ئەکەن کە ئامانج لە
ئیسرائیل ئەوەیە کە ھەموو شام بگرێت تا ئەگاتە نیل لە میسر لە ڕۆژئاواوە وڕافیدەین
لە عێراق لە ڕۆژھەڵاتەوە, ھەر ئەو سەرچاوانە ئاماژە بەوە ئەکەن کە ئیسرائیل ئەیەوێت
ھەموو وڵاتی شام بگرێتەوە, ولە ساڵی ١٩٦٧زئیسرائیل زفەی غەربی وھەموو قودسی گرت،
لەگەڵ غەزە وبەرزاییەکانی جۆلان, بەڵام کۆمەڵگەی نێودەوڵەتی ئەو ئیشانەی
ئیسرائیلیان ڕەت کردوە وبە داگیرکاریان دانا، وئیسرائیل لە ساڵی ١٩٨٢ تا ٢٠٠٠دەستی
بەسەر باشوری لوبناندا گرت، ھەتا بەرگری ئیسلامی لوبنان ناچاری پاشەکشەیان کرد.



https://ckb.wikipedia.org/wiki/%D8%B4%D8%A7%D8%B1%D9%88%D9%85%DB%95%D9%86%D8%AF%DB%8E%D8%AA%DB%8C

شارومەندێتی (بە ئینگلیزی "citizenship") جۆرێک ئەندامێتی کۆمەڵەیەکی رامیاری
(سییاسی) یە کە مافانی بەشداری رامیاری لە ناوەڕۆکی خۆی دا ھەیھ. کەسێک کە ئەم جۆرە
ئەندامێتییە ببێ، دەبێ بە شارومەند. ئەم ئەندامێتییە،شارومەندێتی، زۆر نزیکی واتەی
نەتەوەییتی یە.

شارومەندێتی وەکوو ھەبوونی مافانی رامیاری یە بۆ یەکێک لە ناو کۆمەڵەیەک دا. ب’ەم
جۆرە ھەر کەس دەتوانێ شارومەندێتی دەواڵێکی (وڵاتێکی) ھەبێ ئوو نەتەوەییتی دەواڵێکی
دیکھ. بۆ نمێنە (نموونە) کوردێک لە ئاڵمانییا دا دەتوانێ شارومەندی ئاڵمانییا بێ
ئوو ھەر وەھا لە نەتەوەی کورد بێ. نەتەوەییتی زۆرتر لە واتەگەل “جێگای بەدی ھاتن”،
“بنەتوخم (سۆلان)”، “رەگەز (نژاد)” ئوو “ایین” دابەشێنرێ بەڵام شارومەندێتی لە
رێژەداریکی زاگۆناڵ (قانونی) لەگەڵ دەواڵێکەوە بە دەست دەھێنرێ.

لە ساڵانی گرتووپەڕ دا ھەندێک رێکخراوانی ناونەتەوەیی رامانبەندی شارومەندێت
سەرنەتەوەیییان گەشە داوە کە ب’ەو واتەیە کە لە کۆمەڵێکی چەندفەروارمەنێتی دا
(وەکوو یەکێتی ئەورۆپا)، شارومەندەکان دەتوانن راسەری شارومەندێتی
فەروارمەنییەکەیان شارومەندێتییەکی سەرنەتەوییشیان ھەبێ (وەکوو شارومەندێتی یەکێتی
ئەورۆپا). ل’ەم رەوش ئوو باتەکە دا شارومەندێتی رامانبەندێکی دووھھمین (بە دوووای
شارومەندێتی فەروارمەنی) ئە.

بە فەرمانی کۆنگرێسی ستانانی یەکگرتوو ئوو دیمەنی ئەرێنی سەرۆککۆمار، شارومەندێتی
شانازییانەی ستانانی یەکگرتوو ھەتا ئێستەکە پێشکەشی ٦ کەس کراوە.

لە درێژەی دیرۆک دا دەواڵەکان بۆ خۆیان چەند جۆر شارومەندێتییان ساز کردوووھ. بۆ
نمێنەیەکی کەونار ئاتێن ئە کە تێدا بەردەکان، ژنەکان، ئوو بییانیکانیان لە مافانی
رامیاری (سییاسی) بێبەش کرابوون.



https://ckb.wikipedia.org/wiki/%D8%B3%DB%95%D9%81%DB%95%D9%88%DB%8C%DB%8C%DB%95%DA%A9%D8%A7%D9%86

سەفەوییەکان (بە فارسی: صفویان) دەوڵەتێکی بەھێزی شیعە بوون کە لە ساڵانی ١٥٠١ ھەتا
١٧٣٦ دەسەڵتیان ھەبووە. دامەزرێنەری حکومەتەکە شا ئیسماعیلی یەکەم بووە کە تەورێزی
لە ئازەربایجان کردووە بە پایتەختی خۆی. سەفەوییەکان مەزھەبی شیعەی دوازدە
ئیمامییان کرد بە ئاییینی سەرەکیی حکوومەتەکایان. سەفەوییەکان لەگەڵ عوسمانی لە
ڕۆژاواوە و لەگەڵ ئوزبەکەکان لە ڕۆژھەڵاتەوە شەڕ و کێشەی زۆریان ھەبووە. ڕەگەزی
خانەدانی سەفەوی بە تەواوی ڕوون نییە بەڵام زمانی فەرمیی حکومەت فارسی بووە. ساڵی
١٥٩٨ شاری ئەسفەھانیان کرد بە پایتەخت.

شێخ سەفی دین ئەردەبیلی ڕێگە سۆفیگەریەکەی خۆی دامەزراند لە ئەردەبیل (ئازەربایجان)
لە ساڵی ١٣٠٠ز دا، بەمەش ئەردەبیل بووە پایتەختە ئایینی و پاشان سیاسیەکەیان بۆ
شوێنەکەوتوانیان کە دواتر گۆڕان بۆ بزوتنەوەیەکی سیاسی، نەوەکانی ئەم ھۆزە لە
ناوەندی سەدەی پانزەوە چوونە سەر مەزھەبی شیعە، و سەفەوییەکان سەرکەوتوو بوون لە
حوکم گرتنە دەستی ھەندێک ناوچەکان لە کاتی سەرکردایەتی کردنیان لەلایەن جونەید
ساڵانی (١٤٤٧-١٤٥٠)ز پاشان لە سەردەمی حەیدەر لە ساڵانی (١٥٦٠-١٤٨٨)زدا، کە
ھەردوکیان توانیان ڕیکخستنێکی سیاسی دابمەزرێنن و یەکە تایبەتەکانی سوپا دروست
بکەن، ھەروەھا سەفەوییەکان بە فزڵباش ناسرابوون (قزڵ باش یان سەرە سورەکان بە ھۆی
ئەو تاج یان سەرپێچەی کە ئەیانبەست بە ڕێگەی سەفەوی، وسەرپێچەکەیان ئەبەست بە ١٢
پێچ وەک ئاماژەدانێک بە ١٢ ئیمامەکەی شیعە).

ئیسماعیل سەفەوی لە ساڵی ١٤٩٤ز وە سەرکردایەتی ڕێکخستنی سەفەوییەکانی گرتە دەست
وھەستا بە بانگەواز بۆ مەزھەبی شیعە، دەستی گرت بەسەر ناوچەکانی گەیلاندا، لە
ساڵانی نێوان ١٤٩٩ تا ١٥٠١ز، بەردەوام بوو لە فراوانکردنی ناوچەکانی ژێر دەسەڵاتیدا
ھەتا مەموو وڵاتی فارس (ئێران)ی گرتەوە, و ھەستا بە دەرکردنی قەراقوینڵۆ (ھۆزێکی
تورکمان بوون) لە ساڵی ١٥٠٧ز و دەستی گرت بەسەر عێراقدا, و مەزھەبی شیعەی دوانزە
ئیمامەکەی کردە ئاینی فەڕمی دەوڵەت، و لە بەرامبەر عوسمانیەکاندا تێک شکا لە شەڕی
چاڵدێراندا لە ساڵی ١٥١٤ز دا، وشەڕ لە نێوانیان و لە نێوان عوسمانیەکان بەردەوام
بوو لەلای ڕۆژئاواوە, و لەلایەکی ترەوە لەگەڵ ئۆزبەگیەکان (شیبانیەکان لە بوخاری)
لە سنورەکانی ڕۆژھەڵاتیانەوە لە ناکۆکیدا بوون.

تەھماسب لە ساڵانی ١٥٢٤ تا ١٥٧٦ز حوکمی گرتە دەست و توانی سیاسەتێکی ھاوسەنگ
وەربگرێت و چارەسەرێکی ناوەندی بۆ کێشە ئاینیەکان دابنێت، ھەروەک لە سەردەمی ئەمدا
ئەدەب و ھونەر گەشەیان سەند، پاشان چەند قۆناغێکی پێکدادانی ھاتن وجارێکی تر
بارودۆخ جێگیر بووەوە لە سەردەمی عەباسی یەکەمدا (١٥٨٧ تا ١٦٢٩)ز، و دەستی گرت
بەسەر ئازەربایجان ساڵی ١٦٠٣ز پاشان شیراز و ئەرمینیا و چەند بەشێکی ئەفغانستان لە
ساڵی ١٦٠٨ز، و لە ساڵانی ١٦٢٤/١٦٢٣ کوردستان و عێراقی خستە پاڵ دەوڵەتەکەی جارێکی
تر، و لە ڕووی ناوخۆییەوە ھەستا بە کۆمەڵێک چاکسازی لە سوپادا، و گەشەی دا بە شاری
ئەسفەھان و کردی بە یەکێک لە گرنگترین شارەکان لەو ماوەیەدا، ھەروەک توانی بازرگانی
ڕیکبخات و ئابوری دەوڵەت ببوژێنێتەوە، بەڵام لە دوای ئەم چەند فەرمانڕەوایەک
دەسەڵاتیان گرتە دەست کە بە گشتی کەسایەتیان لاواز بوو.



https://ckb.wikipedia.org/wiki/%D8%B3%DB%95%D8%B1%DB%86%DA%A9_%D8%AE%DB%8E%D8%B2%D8%A7%D9%86_(%D9%81%DB%8C%D9%84%D9%85)

باوکی ڕۆحی یان سەرۆک خێزان (بە ئینگلیزی The Godfather) فیلمێکی ئەمەریکی
تاوانکاری ساڵی ١٩٧٢ە لەلایەن فڕانسیس فۆرد کۆپۆلاوە دەرهێنراوە ، چیڕۆکەکەشی لە
کتێبی نووسەر ماڕیۆ پوزۆوە وەرگیراوە بەهەمان سەردێر.ئەکتەران مارلۆن بڕاندۆ و ئەل
پاچینۆ ڕۆڵی سەرەکی دەبینن لەم بەشەی فیلمەکە. چیڕۆکی فیلمەکە باسی ساڵانی ١٩٤٥ -
١٩٥٥ دەکات و باس لە گۆڕانی ژیانی مایکڵ کۆرلیۆن دەکات کە چۆن تێکەڵی جیهانی
تاوانکاری خێزانەکەی دەبێت لەژێر فەرمانڕەوایی باوکی ڤیتۆ کۆرلیۆن.

فیلمەکە بەیەکێک و یاخود دەگوترێ باشترین فیلمە لە مێژووی هۆڵیوود و سینەمادا ،
لەساڵی ١٩٧٢ بەتەواوەتی بۆکس ئۆفیس ئەو ساڵەی داگیرکردبوو.فیلمەکە سێ خەڵاتی
ئۆسکاری بردوەوە کە بریتی بوون لە باشترین ئەکتەر (مارلۆن بڕاندۆ) و باشترین چیڕۆک
و باشترین فیلمی ساڵیش.دوای ئەمە ساڵی ١٩٧٤ بەشی دووەمی فیلمەکە دەرچوو ، و بەشی
سێیەمیشی لەساڵی ١٩٩٠ دەرچوو.

دوای سەرکەوتنە مەزنەکەی بەشی یەکەمی فیلمەکە ، نووسەر ماڕیۆ پوزۆ کتێبی دووەمی
بڵاوکردەوە و فڕانسیس فۆرد کۆپۆلا چیڕۆکی فیلمەکەی کردە فیلم بەناوی (The Godfather
Part 2) کە تیایدا بەشی دووەمیشی سەرکەوتنێکی مەزنی بەخۆیەوە بینی و باسی سەردەمی
گەنجیەتی ڤیتۆ کۆرلیۆنی دەکرد و لەم بەشەشیدا ئەکتەر ڕۆبەرت دی نیرۆ ڕۆڵی ڤیتۆی بە
گەنجی دەبینی.دواتریش کۆمپانیای پاراماونت بیری لە بەشی سێیەمی فیلمەکە کردەوە بەشی
سێیەمی فیلمەکە لەساڵی ١٩٩٠ دەرچوو ، و فڕانسیس فۆرد کۆپۆلا و ماریۆ پوزو چیڕۆکی
فیلمەکەیان نووسی ، بەڵام چیڕۆکەکە وەک دوو بەشەکەی تر سەرەتا بە کتێب
بلاونەکرایەوە ، بەڵکو یەکسەر کرا فیلم.

فیلمەکە لە ئاهەنگی زەماوەندی کۆنی دەستپێدەکات کە کچی دۆن ڤیتۆ کۆرلیۆنە و شوو بە
پیاوێک دەکات بەناوی کارلۆ.لەنێوەندی ئاهەنگی کچەکەیدا ، ڤیتۆ کۆرلیۆن گوێ لە
داواکاریەکانی هاوڕێکانی دەگرێ وەک سەرۆکی خێزانی کۆرلیۆن.کوڕە بچووکەکەی مایکڵ ،
کە بە جلێکی سەربازیەوە لە ئاهەنگەکەدا ئامادەیە ، خۆشەویستە تازەکەی کەی ئامادامس
بە خێزانەکەی دەناسێنێت.جۆنی فۆنتەین ، گۆرانیبێژێکی بەناوبانگی خێزانەکەیە ، و
هەوڵدەدات لە فیلمێکی گەورەدا ڕۆلێک وەرگرێت ، بۆ ئەمە مەبەستەش داوا لە ڤیتۆی
سەرۆک خێزان دەکات ، بەمشێوەیە ڤیتۆ ڕاوێژکارەکەی خۆی (تۆم هەیگن) دەنێرێتە لۆس
ئەنجلس تاکو قسە لەگەڵ سەرۆکی ستۆدیۆکان بکات بەناوی جاک وۆڵتز ، بەڵام جاک
بەشێوەیەکی خراپ وەلامی تۆم دەداتەوە ، بۆ ڕۆژی داهاتوو جاک لەجێگاکەی هەڵدەستێتەوە
و سەری ئەو ئەسپەی بە تۆم هەیگنی پیشاندابوو لەسەر جێگاکەی دانراوە و تەواوی لەشیشی
بە خوێن بووە.دوای ئەم ڕووداوە یەکسەر جۆنی فۆنتەین وەک ئەکتەری سەرەکی فیلمەکە
قبوڵ دەکرێت.

فیلمەکە توانیویەتی سێ خەلاتی ئۆسکار بۆ باشترین بباتەوە ، و پێنچ خەڵاتی گۆڵدن
گڵۆبیش کە تاکە فیلمە توانیبێتی پێنچ خەلاتی گۆلدن گڵۆب لەیەک ساڵدا بباتەوە ،
هەروەها وێبسایتی بنکەدراوەی ئینتەرنێتیی فیلمەکان (IMDB) فیلمەکەی بە دووەمی
باشترین فیلمی مێژوو داناوە و ڕەیتینگی ٩.٢ی پێداوە ، وێبسایتی Rotten Tomatoesیش
ڕێژەی %98ی پێداوە.فیلمەکە لەلایەن کۆمپانیای EA ەوە کرایە یاری و دوو بەشیشی
لێدەرچوو و کڕیارێکی زۆری هەبوو.ماڵپەڕی کوردسینەما وەک یەکەمین دەزگای کوردستان
هەڵسا بەژێرنووسیکردنی هەر سێ بەشی فیلمەکە و ئێستا لە وێبسایتەکە بەردەستە.



https://ckb.wikipedia.org/wiki/%D8%B3%DB%8C%D9%88%D8%A7%DA%A9

ڕووەکی سیواک (بە عەرەبی: السواک) لە زۆربە‌ی ووڵاتە گە‌رمە‌کاندا دە‌ڕوێت, وە‌ک:
(سوودان , عەرەبستانی سەعوودی , ھیندستان , ئە‌م ڕووە‌کە لە پۆلی ڕووە‌کە‌کانی جۆری
(Salvadoracea)یە , لە سە‌رچاوە زانستییە‌کاندا لە‌ژێر ناوی لاتینی (Salvadora
persicalinn)دا ئـە‌ناسرێتە‌وە. درێژییە‌کە‌ی نزیکە‌ی (٢) مە‌تر دە‌بێت. سیواک لە
چە‌ند جۆرێک لە ئاوێتە‌ی ئە‌رۆماتی (مرکبات أروماتیة) ی تام خۆش پێک دێت ,
ھە‌روە‌ھا پێک دێت لە بیکاربۆناتی سۆدیۆم کە توانای زاڵ بوون و لە‌ناو بردنی
زیندە‌وە‌رە ووردە‌کانی ھە‌یە , بیکاربۆنات ماددە‌یە‌کی ھە‌رە سە‌رە‌کیسیواکە،
ھە‌روە‌ھا سیواک ناوی (فڵچە‌ی ددانی سروشتی) لێنراوە.

درە‌ختی (ڕووە‌کی) سیواک ناوی (ئاراک) ە. ڕۆڵ و کاریگە‌ری یە‌کی گە‌ورە‌ی ھە‌یە
لە‌سە‌ر تە‌ندروستی دە‌م و ددانە‌کان, و توانای پارێزگاری کردنیانی ھە‌یە لە کلۆر
بوونی ددان , و ھە‌وکردنی پووک و پارێزگاری کردن لە تووش بوون بە شێرپە‌نجە‌ی پووک.
ئە‌وانە‌ی سیواک بە‌کار دێنن کە‌متر تووشی ئەو نە‌خۆشی یانە دە‌بن , تە‌نانە‌ت
ئە‌گە‌رچی ژە‌مە خۆراکی یە‌کانیشیان چە‌ور بێت و برِێکی زۆر لە کاربۆھایدرەیت و
شە‌کرە‌کانی تێدابێت.

یە‌کێک لە توێژە‌کان لە (نێجیریا) دە‌ڵێت: کۆمە‌ڵێک گوندی زۆر لە رۆژئاوای ئە‌فریقا
لق و چڵو پۆپی ڕووە‌کی (ئاراک) بە‌کاردێنن وە‌ک خوویە‌کی کۆمە‌ڵایە‌تی ناسراو لە‌و
شوێنانە‌دا بۆ پاک کردنە‌وە و لابردنی زە‌ردیی ددانە‌کان , سە‌رنجی ئە‌وە‌ی دا کە
زۆربە‌ی ئە‌و ھاووڵاتی یە گوند نشینانە سە‌لامە‌تن و پارێزراون لە کلۆر بوونی
ددانە‌کانیان و ھە‌وکردنی ددانو پووکیان، ئە‌مە وای لە توێژە‌رە‌وە‌کان کرد کە
ھە‌ستن بە لێکۆڵینە‌وە و شیکار کردنی پێکھاتە‌کانی لق و چڵە‌کانی ڕووە‌کی (ئاراک).

لە ئە‌نجامی توێژینە‌وە‌کانە‌وە دە‌رکە‌وت کە داری سیواک چە‌ندین ئاوێتە (مرکبات) ی
سوود بە‌خشی تێدایە، کە خاوە‌نی توانای لە‌ناوبردنی میکرۆب و دژی گە‌شە کردنی
بە‌کتریای کلۆر بوونی ددانە‌کانە‌, ئە‌مە‌ش دوای چاندنی ئە‌م میکرۆبانە لە
ناوە‌ندێکی ژیاریی گونجاودا و پاشان تاقی کردنە‌وە‌ی پێکھاتووە‌کانی داری سیواک
لە‌سە‌ریان.

دوای ئە‌م سە‌رە‌تایە‌ک ئێستا بە گونجاوی دە‌زانم بە کورتی باسی پێکھاتە و
ئاوێتە‌کانی ناو سیواک روون بکە‌ینە‌وە. سیواک ھە‌ردوو ماددە‌ی فلۆراید (Fluoride)
و سیلیکۆن (Silicon)ی تێدایە سە‌رە‌ڕای ئە‌وە‌ی ریشاڵە‌کانی ماددە‌ی بیکاربۆناتی
سۆدیۆمی تێدایە , کە بە ھە‌موویان رۆڵی پارێزە‌ریان بۆ ددانە‌کان سە‌لمێنراوە و
ئێستا لە ھە‌موو شوێنێکی جیھاندا دە‌خرێتە ناو پێکھاتە‌کانی ھە‌ویری (مە‌عجون) ی
پاک کردنە‌وە‌ی ددان. ئە‌مە‌ش بە‌ھۆی توانایان لە پە‌کخستنی گە‌شە و زۆر بوونی
بە‌کتریاکانی کلۆر بوون و لە‌ناوبردنیان. ھە‌روە‌ھا سیواک لە پێکھاتە‌کە‌ی دا
ماددە‌ی نیمچە تفت (Alkaloid)ی خاوە‌ن تام و چێژێکی تاڵ ھە‌یە کە ھە‌مان کاری
فلۆراید و سیلیکۆن دە‌کات, بێجگە لە‌وە‌ی کە‌وا رۆڵێکە گە‌ورە‌شی ھە‌یە بۆ ھێمن
کردنە‌وە‌ی ئازار و ئێشی ددانە‌کان, ھە‌روە‌ھا بوونی زە‌یتی ڕووە‌کی ژێێنە‌ر
(Essential Oils)، کە رۆڵی ھە‌یە لە زیاتر بە‌ھێز کردنی کاریگە‌ریی پاکژ کە‌رە‌وە و
ھێمن کە‌رە‌وە‌یسیواک، ھە‌روە‌ھا بوونی ھە‌ردوو ماددە‌ی رێسین (Resin) و تانیک
ئە‌سید (Tannic Acid) وا لە ددانە‌کان دە‌کات کە زیاتر بە‌رگری یان ھە‌بێت دژی کلۆر
بوون و چاڵ بوونی ددانە‌کان, ئە‌ویش بە‌ھۆی دروست کردنی چینێکی داپۆشە‌ر لە‌سە‌ر و
لە دە‌وروبە‌ری ددانە‌کان.

ھە‌ر لە سیواکدا ماددە‌ی سینیگرین (Sinnigrin) ھە‌یە کە لە زە‌یتی خە‌ردە‌ل پێک
ھاتووە. ئە‌و کە‌سە‌ی کە تازە سیواک بە‌کار دە‌ھێنێت ھە‌ست بە بۆنە تیژە‌کە‌ی و
تامە سووتێنە‌رە‌کە‌ی دە‌کات. ئە‌م ماددەیە دژە بە‌کتریایە و زۆرێک لە جۆرە‌کانی
ناو دە‌م لە‌ناو دە‌بات, ماددە‌یە‌کی گرنگی تری ناو سیواک بریتی یە لە
کریستاڵە‌کانی (سیلیس) کە رێژە‌ی (٤%)ی کێشی چیلکە ووشکە‌کانی داری سیواک پێک
دێنێت, کە وە‌ک ماددە‌یە‌کی ڕاماڵە‌ر وایە و پیسی سە‌ر ددانە‌کان رادە‌ماڵێت و
زە‌ردیی سە‌ر دانە‌کان لادە‌بات و یارمە‌تی سپی کردنە‌وە‌ی دە‌دات.

ھە‌روە‌ھا پێکھاتە‌ی تریشی تێدایە وە‌ک: گۆگرد (کبریت Sulpher) و کلۆر و سۆدیۆم و
کالیسیۆم و ئاسن و ڤیتامین سی (Vit. C), ھە‌روە‌ھا ماددەی تری وە‌ک
(Anthro-Quinouns)، ئە‌م ھە‌موو پێکھاتە بە‌سوودانە‌ی ناو سیواک (کە لە ٢٢ ماددە
زیاترە) , وای کردووە کە سیواک بە‌ھا و نرخی زانستی باشی خۆی ھە‌بێت لە تە‌ندروستی
(ددان و پووک)دا. توانای کە‌متر نە‌بێت لە‌و مە‌عجوونانە‌ی لە‌لایە‌ن کۆمپانیا
جیھانییە‌کانی دروست کردنی ھە‌ویری ددانە‌کانە‌وە بە‌رھە‌م دە‌ھێنرێن. تە‌نانە‌ت
ئێستا پێشبڕکێ ھە‌یە لە نێوانیاندا لە بە‌کارھێنانی سیواک وە‌ک ماددە‌یە‌کی
سە‌رە‌کی لە دروست کردنی ھە‌ندێک مە‌عجوونی پاک کردنە‌وە‌ی ددانە‌کان, لە‌وانە
کۆمپانیای ناسراوی (Sarakan Ltd. Of UK)ی بە‌ریتانی بە بە‌رھە‌می (Chotta-Pila), و
کۆمپانیای (کلکتا) ی ھیندی بە بە‌رھە‌می (Neem Tooth Paste), سوود و کە‌ڵکی ئە‌م
رووە‌کە بە تە‌نھا بۆ ددان و ناودە‌م نی یە‌, بە‌ڵکو گە‌لێک سوودی پزیشکی تریشی
ھە‌یە‌, وە‌ک: بوونی رۆنی (زە‌یتی) بە ھە‌ڵم بوو تێیدا, وە‌ک: (کلۆرۆفۆرم, میپانۆل,
ئیسپرتۆڵ) کە زۆر بە‌سوودن بۆ ھە‌موو لە‌ش بە‌گشتی.

لێرە‌دا دە‌چینە خزمە‌ت فە‌رموودە‌کانی پێغە‌مبە‌ر (د. خ) کە زۆر لە‌م بوارە‌دا
ئامۆژگاری موسڵمانانی کردووە بە بە‌کارھێنانی ئە‌م ڕووە‌کە بە‌سوودە وە‌ک پاک
کە‌رە‌وە‌یە‌ک بۆ ددانە‌کانیان , ئە‌وە‌تا لە فە‌رموودە‌یە‌کدا کە ھاوە‌ڵێکی
پێغە‌مبە‌ر بە ناوی (ئە‌بو ھورە‌یرە) بۆمان دە‌گێڕتە‌وە‌, پێغە‌مبە‌ر (د. خ)
دە‌فە‌رموێت:

واتە: ئە‌گە‌ر بە گرانم نە‌زانی یایە لە‌سە‌ر ئوممە‌تە‌کە‌م ئە‌وا فە‌رمانم
پێدە‌کردن کە لە‌گە‌ڵ ھە‌موو نوێژێکدا سیواک بکە‌ن (واتە واجبم دە‌کرد لە‌سە‌ریان)
ھە‌روە‌ھا لە ڕیوایە‌تێکدا ھاتووە:

ھە‌روە‌ھا پێغە‌مبە‌ر خۆی (علیە الصلاة والسلام) بە‌کار ھێنانی سیواکی کردبووە
خوویە‌کە رۆژانە و لە ھە‌موو کاتێکدا بە‌کاری دە‌ھێنا ئە‌وە‌تا ئیمامی (بوخاری و
موسلیم) لە (حوزە‌یفە‌ی کوڕی یە‌مان) ە‌وە بۆمان دە‌گێڕنە‌وە:

(ما لِی أَراکُم تَدْخُلونَ عَلَیَّ قَلَحاً) لە‌م فە‌رمایشتە‌ی پێغە‌مبە‌رە‌وە
دە‌گە‌ینە ئە‌و راستی یە‌ی کە زۆر سوور بووە لە‌سە‌ر بە‌کارھێنانیسیواک، بۆیە بە
ھاوە‌ڵە‌کانی فە‌رمووە: بۆ ئێوە دێن بۆ لام و سیواک ناکە‌ن و سیواک کردنتان پێوە
دیار نی یە (کە دانە‌کان سپی دە‌کاتە‌وە), بۆیە ئاوا ئە‌و زە‌ردایی یە و زە‌رد
ھە‌ڵگە‌ڕان بە ددانە‌کانتانە‌وە دیارە و بە‌دی دە‌کرێت.

ڕیشکی سیواک بە‌کار دە‌ھێنرێت بۆ چارە‌سە‌ر کردنی ھە‌وکردن و سۆی گە‌دە کە گە‌دە
بە‌ھێز دە‌کات. ئە‌گە‌ر بڕی نیو پە‌رداخ لە‌گە‌ڵ شە‌کردا تێکدرا و دوایی خورایە‌وە
یان لە‌ناو دە‌مدا ڕیشکە‌کە جوان جوورا و دوایی ئاوە‌کە‌ی قووتدرا ئە‌وا بۆ
ھە‌وکردنی گە‌دە زۆر بە کە‌ڵکە.



https://ckb.wikipedia.org/wiki/%D8%B3%DB%8C%D8%A7%D9%86%DB%95%DB%8C%DB%8C_%D9%BE%DB%8C%D8%B1%DB%86%D8%B2

لەباوەڕی مەسیحییەکاندا بۆ سیانەیی پیرۆز (بەئینگلیزی: Trinity)، خودا وەکوو سێ
دانە کەسی پیرۆز پێناسە دەکرێت (بەگریکی: ὑποστάσεις) کە بریتیین لە خودا باوک،
خودای کوڕ (یەسووعی مەسیح) و ڕۆحی پیرۆز. ئەم سیانە لەکەسایەتیدا جیاوازن و بەڵام
پێکەوە یەکن و لەیەکێتیدا پێکەوەن و هەریەکەشیان وەکوو یەک یەکسانن و هاوجەوهەرن
(بەگریکی: ὁμοούσιοι). بەجۆرێکی تر، هەرسێ کەسایەتییەکەی سیانەیی پیرۆز لەیەک شتن.
ئەم باسە یەکێکە لە باسە ئاڵۆزەکانی نێو باوەڕی مەسییحەتدا.[٢]

خودای باوک، خودای کوڕی نارد بۆ جیهان[٣]، کە ئەمەش لەڕێگەی ڕۆحی پیرۆزەوە بوو[٤]،
لەکاتێکدا ڕۆحی پیرۆز بەیەکێکی تر لە سیانەیی پیرۆز دادەنرێت و ناو دەبرێت بە ڕۆحی
باوک [٥] و ڕۆحی یەسووع[٦]، نموونەکان لەسەر یەکێتی لە سیانەیی پیرۆزدا، زۆرن.

بەبڕوای مەسیحییەکان، بەتەنها یەک کەس لەنێو سیانەییەکەدا جێی رەزامەندی نییە بەڵکو
پێویستە هەموویان پێکەوە قبووڵ بکرێن.[٧]

زاراوەی "سیانەیی خودا یان سیانەیی پیرۆز"، بەهیچ جۆرێک لەنێو کتێبی پیرۆزدا
بەکارنەهاتووە، بەڵکو بۆ یەکەم جار ئەم زاراوەیە لە ئەنجوومەنی نیقییەدا بەکارهات،
بەڵام ناوەڕۆکی بابەتەکە لەئینجیلدا بۆ چەند جارێک بەکارهاتووە وەک لە "مەتتا
٤:١٦".



https://ckb.wikipedia.org/wiki/%D8%B3%D9%88%D9%82%D8%B1%D8%A7%D8%AA

سوکرات (بە یۆنانی: Σωκράτης، سۆکراتیس؛ ٤٦٩ی پ.ز - ٣٩٩ پ.ز) فەیلەسوفێکی یۆنانی
کۆن بوو کە بە یەکێک لە دامەزرێنەرانی فەلسەفەی ڕۆژئاوایی دادەنرێت. سوکرات
کەسایەتییەکی لێڵ و ناڕوونی ھەیە لە مێژووی فەلسەفەدا. ئەو ھیچ نوسراوەیەکی لە خۆی
بەجێ نەھێشتووە؛ ئەوەی کە ئەمڕۆکە دەیزانین لەسەری ھەمووی بەھۆی نووسراوەکانی
نووسەرانی پاش خۆیەوەیە، بەتایبەت نووسراوەکانی پلاتۆن و زینۆفۆن کە دوان لە
قوتابییەکانی بوون.[١]

زانیاری چڕ و ورد لەسەر ژیانی سۆکرات تەنھا لە سێ سەرچاوەوە زانراوە، کە ئەوانیش
گفتوگۆ و چەلەحانێکانی پلاتۆ و زەینەفۆن (کە ھەردووکیان لایەنگر و سەرخەری سۆکراتن)
لەگەڵ شانۆگەرییەکانی ئەریستوفانیس. ھەندێک لە خوێندکارەکانی کە لەوانە ئیرێک
ھافلۆک و واڵتر ئۆونج بەوشێوەیە وەسفییان کردووە کە گوایە سەرخەری شێوازەکانی
بەردەوامیی زارەکیی بووە، بەجۆرێک کە وەستاوە لەبەرامبەر درێژدادڕیی و زۆرووتنی
نەویست کە پێی دەوترێت نووسەکی. لە شانۆگەریی ھەورەکان دا، کە ئەریستوفانیس
دایڕشتووە، سۆکراتی بەوە وەسفکردووە کە گاڵتەجارێکە قوتابییەکانی فێرکردووە کە چۆن
لە دەست باج و پیتاک رابکەن. سەرەڕای ئەوەش، زۆرێک لە کارەکانی ئەریستوفانیس
ناسراوە بەوەی کە گاڵتەجارییە بە ئیش و کاری نووسەر و چیرۆکنووسەکانی تر! پاشان،
ئەگەینە ئەو ئەنجامەی کە ئەم باسکردنە نە شتێکی باسەکییە نە راستییە. بەپێی
زانیارییەکانی ئەفڵاتوون باوکی سۆکرات ناوی سوفرۆنیسکۆس بووە و دایکی ناوی فیناریت
بووە کە وەک مامان کاری کردووە، سەرباری ئەوەی کە بەوە باسکراوە کە شێوەی جێی سەرنج
نەبووە و باڵاشی کورت بووە، سۆکرات بووەتە ھاوسەری زانسیبی کە بەتەمەن زۆر لەخۆی
بچووکتر بووە. و سێ منداڵی لێی بووە کە لامبروکلیس، سوفرونیسکوس و مینیکسینوس بوون.
ھاوڕێیەکی بەناوی کریتۆ رەخنەی ئەوەی لێگرتووە کە دەستبەرداری منداڵەکانی بووە پاش
ئەوەی کە داواکەیانی سەبارەت بە راکردنی سۆکرات لە بەنیدخانە پێش جێبەجێکردنی
سزاکەی پەرچکردەوە. ھیچ روو کە چۆن سۆکرات پێویستیی رۆژانەی دابینکردووە. دیارە کە
دەقە کۆنەکان ئاماژە بەوە دەدەن کە سۆکرات کاری نەکردووە. لە پەڕتووکی Symposium ی
زەینەفۆن، دەگێڕێتەوە لەسەر سۆکرات کە خۆی تەواو تەرخانکردبوو بۆ ئەو ھوونەرەی کە
بە گرنگترین ھوونەری دادەنا کە ھوونەری گفتوگۆی فەلسەفیی بوو. لە شانۆگەریی
ھەورەکان دا، ئەریستوفانیس سۆکرات وەھا وێنەکێش دەکات کە بەرامبەر فێرکردنی
قوتابییەکانی و بەڕێوەبردنی قوتابخانەی سۆفیزم پارە و ئابوونەی وەرگرتووە لەگەڵ
کریفۆن، لەکاتێکدا لەھەردوو لێدوانی بەرگری سۆکرات و وێژەدەر ی پلاتۆ و لە باس و
چیرۆکەکانی زەینەفۆن دا، پەرچکردنەوەی سۆکرات دەردەخەن بەرامبەر بەوەی پارە یان
ئابوونە وەربگرێت بەرامبەر بە فێرکردنی خوێندکاران.

. لەنێو قسەکانی بەرگری سۆکرات دا زۆر بەتایبەتیی، سۆکرات بە ھەژاریی ناسێنراو و
دەرکەوتوو بووە، ئەمە وەک بەڵگەیەک لەسەر ئەوەی کە سۆکرات مامۆستا نەبووە. بەپێی
ئەوەی کە تیمۆن فیلۆسی باسی دەکات و بەپێی سەرچاوە نوێیەکانی تر، سۆکرات پیشەی
پەیکەرتاشیی لەسەر بەردی لە باوکییەوە بۆ ماوەتەوە. لەسەدەکانی پێشوو ئەو گریمانەیە
ھەبوو کە سۆکرات پەیکەرەکانی (سێ شۆخە Three Graces) ی درووستکردووە، کە تا سەدەی
دوومی پاش زایینیش مابووەوە لەنزیک پەرستگای ئەکرۆپۆلیس، بەڵام زانستی نوێ ئەم
گریمانەیەی بە درووست نەزانی و باوەڕی پێنەکرد. زۆرێک لە مشتومڕ و گفتوگۆکانی پلاتۆ
ئاماژە بەو خزمەتە سەربازییانە دەدەن کە سۆکرات کردوویەتی، سۆکرات ئەڵێت کە گوایە
خزمەتیکردووە بە سووپای یۆنانیی لە سێ شەڕی بۆتیدیا، ئەممفبۆڵیس و دیلیۆم. و
لەمشتومڕە و گفتوگۆکانی وێژەدەر دا، ئەلکیسیبیادیس باسی لە قارەمانییەتیی و بەھێزیی
سۆکراتی کردووە لە ھەردوو شەڕی بۆتیدیا و دیلیۆم دا، و ھەروەھا باس لەوە دەکات کە
چۆن سۆکرات لەشەڕی بۆتیدیا دا ژیانی رزگارکردووە، لەگەڵ ئاماژەدان بە ئاست بەرزی و
لێھاتوویی سۆکرات لە شەڕی دیلیۆم لەنێو چوارچێوەی مشتومڕ و گفتوگۆی لاکاس (کە
بەواتای ئازایەتیی و قارەمانییەتی دێت لە ئینگلیزیدا) لەلایەن ئەو جێنراڵەی کە
گفتوگۆکەی بەناوی خۆیەوە ناوناوە (١٨١B). لە مشتومڕ و گفتوگۆکانی بەرگری سۆکرات،
سۆکرات جیاوازی دەکات لەنێوان خزمەتە سەربازییەکانیی و ئەو مەینەتیی و ئازارەی کە
لەنێو ھۆڵی دادگادا چێشتی لەکاتی دادگاییکردنیدا، و دەڵێت کە ئەگەر یەکێک لەنێو
دەستەی بڕیاردەراندا پێی وابێت کە پێویستە پاشەکشە بکات و وازبھێنێت لە فەلسەفە،
ئەوا پێویستە بۆ ئەو کەسە بیر لەوە بکاتەوە کە سەربازەکان پێویستە پاشەکشێ بکەن لە
شەڕەکەدا کاتێک پێیان وادەبێت کە دەمرن! لەساڵی ٤٠٦ پ.ز، سۆکرات یەکێک بوو لە
ئەنجوومەنی پیرانی یۆنان و نەتەوەکەشی، نەتەوەی Antiochis بوو، کە دانیشتنی
دادگاییکردنی بەست لەو رۆژەدا کە لەسێدارەدانی جێنەراڵە بەشداربووەکانی شەڕی
ئەرجۆنسی بەخۆوە دیت، بەھۆی ئەوەی کە دەستبەرداری کوژراوان و رزگاربووان لە کەشتییە
نوقووم بووەکان بووبوون بەھۆی دواکەوتنی کەشتی ھەژێنراوی دوژمن. لەو کاتەدا سۆکرات
یەکێک بوو لە ئەندامە سەرەکییەکانی ئەنجوومەنەکە، و داوا نا دەستورییەکەی
کالیکسنیسی پەرچکردەوە کە پێشنیاری کردبوو، کە بەمەبەست لێی دادگاییکردنێکی بەکۆمەڵ
بوو بۆ ئیدانەکردنی ئەو ھـەشت جێنەراڵە. لە کۆتاییدا، سۆکرات ئەم داوایانەی
پەرچکردەوە و بەکۆی دەنگ بڕیاری لەسێدارەدانی جێنەراڵەکان درا. لەساڵی ٤٠٤ دا،
حکومەتی سییە ستەمکار ھەوڵی ئەوەیان دا کە ئەوانەی دڵسۆزیی لەرێگریی خۆیاندا
راگەیاندبوو، زۆربکەن بۆخۆیان، ئەمە بە گەشەپێدانییان و یارمەتیدانیان لەو
کارەنەیاندا کە پێی ھەڵدەستن. لەمەدا داوایان لە سۆکرات و چل کەسی تر کرد کە داوەری
شاری سلامیز بھێنن لە ماڵەکەیەوە بۆ ئەنجامدانی بڕیارێکی سێدارەدانی
نادادپەروەرانە. سۆکرات زۆر بەئارامی پەرچیکردەوە.

سۆکرات لە ماوەی گوازراوەی گەشەسەندنی دەسەڵاتی ئەسینی و شکست لەکاتێکدا ئەسینا
بەزێنرا بەرامبەر شاری سپارتا و ھاوپەیمانەکانی لە شەڕی بۆلۆنیزدا. لەو کاتەدا کە
شاری ئەسینا ھەوڵی سەقامگیریی و وەرگرتنەوەی پلە و پایەکەی دەدا لەپاش ئەو
تێکشکانەی شەڕەکە، تێیدا رەنگە ئەسیناییەکان چێژییان لەو گوومانانە وەرگرتبێت کە
لەدەوروبەری دیموکراتی ھەبوون وەک وێنەیەکی چالاکی دەستەڵات. سۆکرات یەکێک بوو
لەوانەی کە زۆر رەخنەی لە دیموکراتی دەگرت، ھەندێک لە خوێندکارانی پێیان وایە کە
ئەو دادگاییەی کە سۆکرات کرا تەنھا دەربڕینێک بوو لە ناکۆکییەکی سیاسیی ھەڵچوو.
سەرباری دانپێدانانی سۆکرات بەوەی کە زۆر دڵسۆزی شارەکەیەتی تاڕادەی کێبڕکێ کردنی
لەگەڵ مردن، ھەموو ھەوڵەکانی سۆکرات لەپشت ڕەوشتبەرزیی و پابەندبوونی بەھێزی
بەڕاستییەوە ڕێ لێگیرا لەلایەن رێڕەوی ئێستایی (ئەو کاتی) کۆمەڵگای ئەسینایی و
سیاسەتی. زۆر ستایش لەسەر سپارتا لەگەلێک لە گفتوگۆکاندا کراوە، کە شاری کێبڕکێکەری
سەرەکیی ئەسینا بوو، جا بەشێوەیەکی راستەوخۆ بووبێت یان ناڕاستەوخۆ. لەگەڵ ئەوەشدا،
ھەڵوێستی خۆی وەک ڕەخنەگرێکی کۆمەڵگەیی و ئەخلاقیی نواند، زۆر ئەو لایەنانەی کە
راڤەکردنەکان تێیدا کۆبووەوە و ناشایسەتیی مێژوویی تێیدا دەستیپێکرد ئەوە بوو کە
سۆکرات سەبارەت بە شارەکە کردی. لەبری لاینگریی بارودۆخی ئێستاکیی و بە کۆی کارە
شاییەکان ڕازی بێت جگە لە ئەخلاقییەت لە لۆجیکیدا، سۆکرات کاری دەکرد بۆ لاوازکردنی
تێگەیشتنی بەکۆمەڵ کە ئەوانەی تر ڕێرەوییان گرتبوو پێی و لەناو یۆناندا زۆر باو بوو
لەو ماوەیەدا، تەنھا ئەو نەبێ کەدەیگووت "'ھێز، یەکسانیی درووست دەکات'". ئەفلاتوون
ئاماژە بە سۆکرات دەدات کە مێشی ئەسپی شارە (مێش گاز لە ئەسپ دەگرێت کە وای لێدەکات
ھەڵبستێت بەکارێک، بەھەمان نموونە سۆکرات ھانی ئەسینای دەدا کە ھەڵبستن بەکارێک
ئەمەش لەڕێگەی گازەکانییەوە بەشێوەی ڕەخنە)، تا ئەو ڕادەیەی کە دادوەرانی بێ خەو
کردبوو و ھەمیشە ھانی دەدان کە ڕێز لە بەدیھێنانی یەکسانیی و ھەوڵدان بۆ چاکە،
بگرن. کار گەیشتە ئەوەی کە ھەوڵەکانی بۆ گۆڕینی تێگەیشتنی گشتیی لە یەکسانیی کە
ئەسیناییەکان گرتبوویانە بەر، ھۆکار بوو لە پشت بڕیاری لەسێدارەدانی. بەپێی ئەو
دەقەی کە ھاتووە لە گفتوگۆی بەرگریی سۆکراتی ئەفڵاتوون دا، ژیانی سۆکرات
دەستپێدەکات بە وەسفی مێشی ئەسپ لە ئەسینا لەو کاتەوە کە لە کریفۆنی ھاوڕێی خۆی
پرسی - ھاتنەخوارەوەی وەحیی لە شاری دێلفی - ئایا لەنێو خەڵکدا لە سۆکرات ژیرتر و
بە حیکمەتتر ھەیە؟ ھێنەرەخوارەوەی وەحیی وەڵامی دایەوە و وتی نەخێر ھیچ کەسێک نییە
لەو ژیرتر و بەحیکمەتتر. سۆکرات پێی وابوو ئەوەی ھێنەرەخوارەوەی وەحیی وتی ھێندێکی
گەورە لە دوو وتایی یان پەرچدانەوە (جیاوازیی) تیادابوو. چوونکە پێی وابوو کە ڕەھا
ھیچ حیکمەتێکی نییە ئەو. بۆیە بڕیاریدا ئەم گرێ کوێرەیە چار بکات/بکاتەوە بەشێوەیەک
کە خۆی نزیک بکاتەوە لەو کەسانەی کە خەڵکی ئەسینا پێیان وایە کە حەکیمن، وەکو
پیاوانی دەوڵەت، ھۆنراوەنووسان، درووستکەرانی کارامەیی، ئەمەش بۆ ئەوەی ڕای
ھێنەرەخوارەوەی وەحیی ڕەتبکاتەوە.

کاتێ سۆکرات کۆمەڵێ پرسیاری ئاڕاستەکردن، گەیشت بەوەی کە لەکاتێکدا ھەریەکەیان
پێیان وایە کە خاوەنی بەژنێکی حەکیمانەن و زۆر زانان، ئەوا ھەریەکەیان لەڕاستیدا
زۆر کەم ئەزانن و ڕەھاییانە ھیچ حەکیم نین. لەو کاتەدا سۆکرات درکی بەوەکرد کە
ھێنەرەخوارەوەی وەحیی وەڵامەکەی ڕاست بوو، چوونکە زانی کە لەکاتێکدا ئەو پیاوانە
خۆیان زۆر بەزانا و حەکیم دەزانیی و وانەبوون، ئەم بۆی دەرکەوت خۆیشی ڕەھاییانە ھیچ
حەکیم نییە، دواتر، لەم دوو واتاییەوە/جیاوازییەوە، خودی سۆکرات خۆی دەبێتە خاوەن
زۆرترین حیکمەت چوونکە ئەو تەنھا کەس بوو کە ھەست و درکی بەنەزانی خۆی کرد. ئەم
حیکمەتە دوو واتاییەی کە سۆکرات پێی گەیشت، دیارترین ئەو ئەسیناییانەی کە گفتوگۆیان
دەکرد وەک بێ مێشک دەردەخست، تا دواتر بەسەرییا ھەڵیان گێڕایەوە و بە تاوانبار و
گوناھبار تاوانبارییان کرد. سۆکرات بەرگریی لە ڕۆڵی خۆی کرد وەک مێشی ئەسپ کە ھانی
ئەسینای دەدا تا کۆتاییەکانی ژیانی، لەکاتێکدا کە داوای لێکرا کە پێشنیاری ئەو
شێوازە بکات کە سزای پێدەدرێت پێی، پێشنیاری ئەوەی کرد کە ئەو شایەنی سزا نییە،
بەڵکو پێویستە دیاری بکرێت و مافی خۆیەتی بەخشیشێکیش وەبگرێت و تا کۆتایی ژیانی
لەسەر کاسەی دەوڵەت بژی وەک پێناوێک بۆ پێدانی ھەموو ئەو شتانەی کە پێویستییەتی بۆ
بەسەربردنی کات بۆ تێکۆشان لەپشت گوفتاری ئەسیناییەکان. لەگەڵ ئەوەشدا، قەرزار کرا
بە وێرانکردنی مێشکی گەنجان، لەکۆتاییشدا سزای سێدارەی بۆ دەرکرا بەشێوەی شەرابێک
کە دەیخواردەوە، کەشەرابەکە لە ڕووەکی شوکرانی ژەھراویی درووستکرابوو. بەپێی ئەوەی
کە لە بەسەرھاتەکەی زەینەفۆن دا ھاتووە، سۆکرات بەدەستی ئەنقەست بەرگرییەکی زۆر
بوێرانەی لەخۆ کردووە لەبەردەم دەستەی سوێندخۆران، چوونکە پێی وابوو باشتر وایە بۆی
کە بمرێت. زەینەفۆن درێژە بە گفتوگۆ و وتەکانی دەدات تا وەسفی بەرگری سۆکرات بکات،
ھەروەھا وەسفی ڕەقێتی سەردەمی کۆن دەکات و کەچۆن سۆکرات دڵخۆشە کە بە لەسێدارەدانی
ھەڵدێت و ڕزگاری دەبێت لەو ڕەقێتییە. لە باسەکەی زەینەفۆنەوە ئەوەش تێدەگەین کە
سۆکرات ھیوای بە مردنی دەخواست چوونکە پێی وابوو بەکرداریی کاتی ئەوە ھاتبوو کە
بمرێت و ئەو کاتە زۆر گوونجاو بوو بۆ مردنی. ھەردوو ئەفڵاتوون و زەینەفۆن لەسەر
ئەوە کۆکن کە سۆکرات بوارێکی زۆر باشی بۆ ڕەخساوە تا ھەڵبێت لە بەندیخانە و ڕابکات،
بەجۆرێ کە شوێنکەوتووەکان سۆکرات توانای ئەوەیان ھەبوو کە بەرتیل پێشکەش بە
پاسەوانانی بەندیخانەکە بکەن، بەڵام سۆکرات مانەوەی ھەڵبژارد بەھۆی ھەندێک
ھۆکارەوە:

ھۆکار و پاڵنەرەکان لەپشت رەتکردنەوەی ھەڵھاتن لە بەندیخانە باسێکی گرنگی گفتوگۆکەی
کریتۆ ی ئەفڵاتوون بوو، باس لە کۆتایی و مردنی سۆکرات کراوە لە گفتوگۆی فیدۆن ی
ئەفڵاتووندا. تێیدا ئەو رەتکردنەوەیەی سۆکرات ھەیە بۆ پاساوەکەی کە کریتۆ وەک
ھۆکارێک بەکاری ھێنا بۆ ھەوڵدان بۆ ھەڵھاتن. پاش ئەوەی کە سۆکرات ژەھرەکەی
خواردەوە، بڕیاری ئەوەی بۆ دەرچوو کە لەسەر پێی بڕوات تا ھەست دەکات شتێک بەتیژیی
دەچێت بەپێی دا. پاش ئەوەی لەسەر قەرەوێڵەکەی پاڵکەوت، ئەو کەسەی کە ژەھرەکەی دایە،
بەتووندی پەستانی خستە سەر ھەردوو پێی بەشێوەیەک کە ئازاری زۆری ھەبوو، چیتر سۆکرات
ھەستی بە پێیەکانی نەدەکرد، ھەستی بڵاوبوونەوەی لەدەستدانی ئەندامەکانی لەشی بەرە
بەرە دەتنۆکی و دەھات، تاگەیشتە دڵی. پێش ئەوەی بمرێت بەچەند کاتێکی زۆر کەم،
سۆکرات قسەی لەگەڵ کریتۆ کرد و وتی: "من قەرزاری ئەسکلیبۆسم، بەتکا بیرت نەچێت کە
ئەو قەرزاربارییەی بۆ بگێڕیتەوە'"، ئەسکلیبۆس خواوەندی پزیشکییە لەلای گریکەکان، و
رەنگە وتەکانی کۆتایی سۆکرات ئەوەی گەیاندبێ کە مردن شیفا و چارەسەری ڕۆحە و ئازادی
دەکات لە جەستە. سنیکا کە فەیلەسووفێکی ڕۆمانیی بوو ھەوڵیدا کە مردنەکەی سۆکرات
بگێڕێتەووە کاتێک دادوەر نیرۆن ناچاری کرد کە خۆی بکوژێت.

تەنھا ئەوەی بۆمان ماوەتەوە لەنێو سەدە کۆنەکان، گفتوگۆکانی پلاتۆنیە، کە زۆرترین و
بەربڵاوترین دەقەکانە کە باس لە سوکرات و کەسایەتییەکەی ئەکات. بەپێی ناساندنی
کەسایەتی سۆکرات کە لە گفتوگۆ و دەمەتەقێکانی پلاتۆندا ھاتووە، سۆکرات
بەناوبانگبووە لە بەشدارییەکانی لە فەلسەفەیی ئەخلاقیدا. لێشییەوە گاڵتەجاریی
سۆکراتی و شێوازی سۆکراتی (ناسراو بە Elenchus) ھاتەکایەوە. تائێستاش شێواز و
رێچکەی کۆتایی لەزۆر بوارەکاندا بە بەربڵاویی لە گفتوگۆدا کاری پێدەکرێت. لەگەڵ
ئەوەی جۆرێکیشە لە بیداجۆجیا (زانستی پەروەردەکردن)، کە ئەمەش گورزەیەک پرسیار
دەخاتەڕوو کە مەبەست لێیان، دەستکەوتنی وەڵامی تاکڕەو یا تەنھایی «نییە»، بەڵکو
ھۆکارێکە بۆ ھاندانی بیرکردنەوەی بەقووڵی لە بابەتی ئاراستەکراو. ئەو سۆکراتەی کە
پلاتۆن باسی کردووە، زۆرێک لە پێشخستن و پەرەپێدانی لەنێو زانستی زانیاری و لۆژیکدا
ئەنجامداوە، و کاریگەری بیکردنەوەکان و شێوازەکانی زۆر بەھێزبووە بەجۆرێک کە بۆتە
بنەما و بناغەیەک بۆ زۆرێک لەکارە فەلسەفییە رۆژئاواییەکان کە دوای خۆی
ھاتووەتەکایەوە. سۆکرات، بەیەکێک لە فەیلەسووفە کۆنە ھەرە ئاڵۆز و نادیارەکان
دادەنرێت.

پێکھاتنی شێوەی کەسایەتی مێژوویی سۆکرات وەک خۆی و بۆچوون و تێرامانە فەلسەفییەکان
ئەرکێکی کێشەدارە لە باشترین کاتەکاندا. ئەمەش ناسراوە بە کێشەی سۆکراتیی (Socratic
Problem)، سۆکرات ھیچ دەقێکی فەلسەفیی بەجێنەھێشتووە. ناسینی سۆکرات و ئاشنابوون
پێی تەنھا لەڕێگەی دەقی گفتوگۆ و پەخشانەکانی خوێندارەکانییەوەیەتی. پلاتۆ
بەپێشەنگی ئەو خوێندکارانە دادەنرێت، لەگەڵ ئەوەشدا، ھەروەھا کارەکانی ھەریەک
لەمێژوونووسان زەینەفۆن، ئەرستۆ و ئەریستۆفانیس زانیاریی گرنگییان تێدایە دەربارەی
سۆکرات. جێی ئاماژەیپێدانە کە گرانیی لەناسینی کەسایەتی راستیی سۆکرات ھەڵەقوڵێ
لەخودی کار و دەقە فەلسەفیی و دراماتیکییەکانەوە نەک پەڕتووک و دەقی مێژوویی.
بەکرداریی، جگگە لە نووسراوەکان مێژوونووس تۆسیدیدیس (کە ناوی نە سۆکرات نە ھیچ
فەیلەسووفێکی تری نەھێناوە لە نووسراوەکانیدا)، ھیچ نووسراوێکی مێژوویی کۆن و نوێ
نییە لەسەر سۆکرات کە باس لەسەر شوێن و کاتی رووداوەکان بکات. ئەوەی لەمەشەوە دێتە
ئەنجام ئەوەیە کە ئەو سەرچاوانەی باسی سۆکرات دەکەن وەسفی تەواوی مێژوویی بەگرینگ
نازانن، ھەروەھا زۆرینەشییان سەرخەری سۆکراتن (ئەوانەی کە سۆکراتییان دادگاییکردن و
تاوانبارییان کرد، ھیچ بڕوانامەیەکییان بەجێ نەھێشتووە). لەمەشەوە، مێژووناسەکان
گرانییەک دەدۆزنەوە لە رێککەوتنی ئەم دەقە جیاوازانەی کە ئەو پیاوانە نووسیوییانە،
کە دیارە مەبەست لە نووسینییان تۆمارکردنی وەکخۆیی و خۆگربووە لەژیانی سۆکرات و
ژیانی. دەرەنجامی ئەو ھەوڵ و ماندووبوونە ھیچ راستییەکی پێوە دیارنییە، بەڵکو
ئەنجامێکی رێککەوتووە. بەشێوەیەکی گشتی، ئەفڵاتوون سەرچاوەیەکی زۆر باوەڕپێکراوە و
زۆرترین زانیاری تێدایە لەسەر ژیانی سۆکرات و فەلسەفەکەی. لەھەمان کاتدا، ئەفڵاتوون
لە نووسینە وێژەییەکانیدا ھەندێک زیادەڕەویی کردووە سەبارەت بە سۆکرات، بەشێوەیەک
کە ھەندێک شتی باس کردووە کە رەنگە سۆکرات ھەرگیز باسی لێنەکردبێت و پێی
ھەڵنەستابێت، ئەو لێکدانەوەیەی کە پلاتۆ بەکاریبردووە لە قسەکانیدا لەسەر سۆکرات
ئیدی سۆکراتی راستی بێت یان ئەو سۆکراتەی کە پلاتۆ باس و وەسفی کردووە، لەھەر
گفتوگۆ و لێدوان و پەخشانێکدا، بابەتی پڕ باس و فرەقسەیە.

سەرباری ئەوە، لەزۆرێک لەبەڵگە مێژوویی و نووسراوەکانەوە رووندەبێتەوە کە سۆکرات
تەنھا کەسایەتییەکی درووستکراوی خەیاڵی پلاتۆ نەبووە. گەواھیدان و بەڵگەنامەکانی
ھەریەک لە زەینەفۆن و ئەرستۆ، و لەگەڵ یەکێک لە شانۆگەرییەکانی بەناوبانگەکانی
ئەریستۆفانیس بەناوی شانۆگەریی ھەورەکان (The Clouds)، وادەکەن کە وێنەی کەسایەتی
سۆکرات تەواو درووستبێت لەبەرچاو، دوور لە وەسفی پلاتۆ بۆ سۆکرات.

ڕەنگبێ وتەکانی سۆکرات گرنگیی ھزری ڕۆژئاوایی نواندبێت لە مەنھەج/شێواز ـی
مشتومڕکردن و گەیشتنە بەرەنجامدا بەندبوو بە شێوازی گفتوگۆکردنەوە، ئەمەش زۆرتر
ناسراوە بە شێوازی سۆکراتی یان "شێوازی ئیلنخۆس" (کە بەواتای مشتومڕکردن دێت)، و
سۆکرات ھەستا بە جێبەجێکردنی ئەم شێواز و مەنھەجە لە خوێندنی تێشگەیشتنە بناغەییە
ئەخلاقییەکان وەکو چاکە و یەکسانی. ئەفڵاتوون یەکەم کەس بوو کە گوزارشتی شێوازی
سۆکراتیی کرد لەنێو گفتوگۆ سۆکراتییەکاندا، چوونکە بۆ چارەسەرکردنی کێشەیەک، ڕەنگە
شیبکرێتەوە بۆ چەندین پرسیار، وەڵامەکانیشی کاردەکەن بەشێوەیەکی ڕیزبەندییانە بۆ
گەیشتن بە چارەسەرێکی خوازراو. کاریگەریی ئەم شێوازە، ئەمڕۆ ڕەنگ دەداتەوە لە
بەکارھێنانی شێوازی زانستی دا، کە قۆناغی خەمڵاندن یەکەمین قۆناغەکانییەتی.
گەشەپێدان و بەپیشەکردنی ئەم مەنھەجە لە دیارترین ئەو کارانەبوو کە سۆکرات بەردەوام
دەیکرد، ھەروەھا ھەردووکیان وایان کرد کە سۆکرات عەبای دامەزرێنەریی فەلسەفەی سیاسی
و زانستی ئەخلاق یان فەلسەفەی ئەخلاقیی، لەبەربکات. ھەروەھا جیاکردنەوە و بەرز
نرخاندنی وەک دیارترین کەسایەتییەکان لەھەموو بابەت و تەوەرە سەرەکییەکانی
پەیوەندیدار بە فەلسەفەی ڕۆژئاوای. بۆ ڕوونکردنەوە لەسەر چۆنییەتیی بەکاربردنی
شێوازی سۆکراتیی، کۆمەڵێک پرسیار خرانەڕوو بۆ یارمەتییدانی ئەو کەس و گرووپانە تا
گوومان و بۆچوونە بنەڕەتییەکانییان و ڕادەی زانینییان دیارییبکەن. مەنھەجی سۆکراتیی
مەنھەجێکی سلبییە، پشتبەستووە بە لەناوبردنی گریمانەکان، ئەویش بە دەستەکەوتنی
گریمانەی باشتر لەڕێگەی دیاریکردنی گریمانەی خراپ کە بەرەو کەموکوڕیی دەچێت پاش
لەناو دەبرێت. ئەم شێواز/مەنھەج ـە بەشێوەیەک دروستکراوە کە مرۆڤ وا بکات بە
گریمانە و بۆچوونەکانیدا بچێتەوە و لە تەندرووستیی گریمانەکەی دڵنیابکاتەوە.
لەڕاستیدا، سۆکرات جارێک فەرمووی: (دەزانم کە بڕوام پێناکەن، بەڵام دیارترین وێنەی
سەرکەوتنی مرۆڤایەتی بریتییە لە مەسەلەی خۆییەتی و مەسەلەی کەسانی تر.).

گرانە بتوانرێت کە جیاوازی و جیاکاریی بکرێت لەنێوان بۆچوونەکانی سۆکرات و
بۆچوونەکانی پلاتۆ، چوونکە دەرخستنی ماددی ناتوانێت ھەڵگری جیاکارییەکی زۆر گەورە
بێت لەنێوان بۆچوونەکانی ئەم دوو فەیلەسووفە. پلاتۆ دانەری تیۆرە درێژخایەنە
نووسراوەکانی گفتوگۆکانە و ھەندێک لەزانایان پێیان وایە کە پلاتۆ شوێنکەوتووی
شێوازی سۆکراتی بووە بەشێوەیەکی زۆر پێوەلکاو، بەجۆرێک کەوای کردووە جیاکردنەوە
لەنێوان کەسایەتی وێژەیی و فەیلەسووفی خۆی ئەستەم بێت. زۆرێک لەسەر ئەوەی کە پلاتۆ
تیۆر و بۆچوونی تایبەت بە خۆی ھەبووبێت گفتوگۆ کراوە، بەڵام گرنگترین و بڵاوترین
گفتوگۆکان لەسەر ماھییەتی ئەو بۆچوون و تێرامانانەن ئەمەش بەھۆی گرانیی جیاکردنەوەی
بۆچوون و بیروڕاکانی سۆکراتە لە بۆچوون و بیروڕایەکانی پلاتۆ، تەنانەت گرانیی لە
لێکدانەوەی نووسینە دراماییەکانی پەیوەندیدار بە سۆکراتەوە، بۆیە؛ جیاکردنەوەی
بیروڕاکانی سۆکرات لەوانەی کە پلاتۆ و زەینەفۆن بەرھەمییان ھێناوە، ئاسان نییە.
گرینگیشە کە ئاماژە بەوە بدەین کە ئەوانەی سۆکرات خاوەنین و دانەپاڵی ھەندێک لە
بیروڕاکان بۆ سۆکرات، لەنرخی ئەو دوو بیرمەندەی تر کەمدەکاتەوە. ئەوەی باسەکە
ئاڵۆزتر دەکات ئەوەیە کە کەسایەتی سۆکراتی مێژوویی بە سستی[٢] ناوی دەکردووە بەھۆی
زۆر پرسیارکردنەوە بەبێ وەڵامدانەوەی، پاساوی ئەوەی لێ دەگرن کە ھیچ جۆرە دانایییەک
نییە لە قسە و بابەتەکانی کە پرسیارییان دەربارە ئەخاتە روو. بەگشتی، ئەگەر شتێک
ھەبێت لێرەدا دەربارەی بۆچوونە فەلسەفییەکانی سۆکرات شایەنی گووتن بێت، ئەوەیە کە
لەلایەنی بیر و ئەخلاق و سیاسەتەوە جیاواز بوو لە ئەسینیینەکان. لەکاتێکدا کە
دادگایی دەکرا بەتاوانی تێکدانی مێشکی گەنجانی ئەسینا و ھەڵگەڕاندنەوەیان، سۆکرات
مەنھەجەکەی خۆی بەکاربرد کە ناو دەبرێت بە "ئیلینخۆس"، تا بۆ دەستەی دادوەرانی
بسەلمێنێ کە پێواندنەکانییان بۆ ئەخلاق لەسەر بنەمایەکی ھەڵە و بیرێکی چەوتە. ئەو
پێی وتن کە کاتێک پێویست وایە ئەوان گرنگی بدەن بە پاکێتی رۆحیان، ئەوان تەنھا
گرنگییان دەدا بە خێزانەکانیان و کارەکانیان و ئەرکە سیاسییەکانیان. لێرەوە؛
بۆچوونەکەی سۆکرات لەسەر ئەوەی کە ئەسینییەکان لە ئەخلاقییاتیان کەمە و بڕوابوونی
بەوەی کە خواوەند وەک پێغەمبەرێکی ئاسمانی ناردوییەتی، بووە ھۆی وەڕسکردنی
ئەسینییەکان، ئەمە جگە لە گاڵتەجارییەکەی. سۆکرات رەخنەی لە سۆفیستاییەکانیش گرت
لەوە کە ئەکرێت فەزیلەت فێری کەسانی تریش بکرێت. ئەو حەزی دەکرد تێبینی ئەوە بکرێت
کە باوکە سەرکەوتووەکان (وەکو ژێنەراڵی سەربازیی دیار "بریکلیز") منداڵێک ناخەنەوە
کە لەخۆیان بچن لە لێزانیی و باڵاییدا. بۆیە سۆکرات گفتوگۆی ئەوەی کردووە ئەخلاقی
بەرز شتێکی خۆرسکە و پەیوەندیی نییە بەو پەروەردەیەی کە باوان دەیدەنە
منداڵەکانیان. رەنگە ئەم بۆچوونە بەشداربوو بێت لە درووستکردنی ھەستی بێ خەمیی
سۆکرات لە بەرامبەر داھاتووی منداڵەکانی. سۆکرات زۆر جار ئاماژەی بەوە دەدا کە بیر
و بۆچوونەکانی ئەو، درووستکراوی خۆی نییە بەڵکو لە درووستکردنی مامۆستاکەیەتی.
لەمەشدا سۆکرات زۆرێک کەسی ناو ھێناوە کە زۆر کاریان تێکردووە وەک برۆدیکۆس و
ھەروەھا زانا ئەناکسۆگۆراس. ئەوەی کە زۆر جێی تێڕامانە ئەوەیە کە سۆکرات ئاماژەی
بەوە داوە کە زۆر لەژێر کاریگەریی دوو ئافرەتیشدا بووە ئەمە جگە لە دایکی کە زۆر
کاری تێ کردووە، سۆکرات وتویەتی کە دیۆتیما جادووگەریی شاری مانتینی فێری ھەموو
شتێکی کردووە کە زانیوییەتی سەبارەت بە خۆشەویستی (کە بە یۆنانی ناسراوە بە: eros)،
ھەروەک چۆن مامۆستای ژێنەراڵی سەربازی بیرکڵز کە ناوی ئاسبازیا بوو، فێری
رەوانبێژیی کردبوو. جۆن بێرنت گفتوگۆی ئەوەی کردووە کە مامۆستای سەرەکی سۆکرات،
"ئەناکسۆگۆراین ئارشیلۆس بووە، بەڵام ئی دی بیروڕاکانی وەک ئەوە بوو کە باسکراوە.
لەلایەکی ترەوە ئێریک ھافلۆک وا دەبینێت کە پەیوەندی سۆکرات بە "ئەناکسۆگۆراین"ی
مامۆستاوە بەڵگەیە لەسەر جیاوازیی بیر و بۆچوونەکانی ئەفڵاتوون لەوەی کە سۆکرات
بەدوایدا دەڕوات.



https://ckb.wikipedia.org/wiki/%D8%B2%DB%8C%DA%AF%D9%85%DB%86%D9%86%D8%AF_%D9%81%D8%B1%DB%86%DB%8C%D8%AF

سیگمۆند فرۆید (١٨٥٦ - ١٩٣٩) پزیشکێکی دەرونزانی نەمساوییە، دامەزرێنەری پەیڕەوی
دەرونشیکارییە، فرۆید یەکێکەلە گەڕیدە ھەرەمەزنەکان، لە مێژوی مرۆَڤــایەتیدا
چەندان ناوچەی نەزانراوی ئاشکراکردوە، ئەو ناوچانەش پێش ئەو کەس پەی پێ نەبردوون،
بەڵام جیاوازی ئەم لەگەڵ گەڕیدەکانی تردا ئەوەیە، ئەم ئەمریکای خۆی لە ناخی مرۆڤـدا
دۆزیەوە، نەک لە جوگرافیای دەرەکیدا، ئەویش مەبەستمان جیھانی نەستە، کە وەکو
مۆزەخانەیەک بەشی ھەرە زۆری یادەوەری و ھەستە سەرکوتکراو و چەپێنراوەکانی ژیانی
ڕۆژانەمان لەوێدا پاشەکەوت دەکرێت و لەکاتی پێویستدا سەر ھەڵدەدەنەوەو، دێنە
پێشەوە، بەڵام ئەو کاتە پێویستانە چ کاتێکن؟ فرۆید دەڵێ لەکاتی شۆک وڕوداوە
‌ناخۆشەکان و جیھانی خەون و ھەندێ لە نەخۆشیەکاندا دێنەوە پێشەوە. گرنگی
دۆزینەوەکانی فرۆید لەوەدایە کەھەمیشە بەدوای ئەو پرسیارەدا دەگەڕێت: بۆچی خەڵک بەم
شێوەیە ڕەفتار دەکەن کە پێی ڕاھاتون؟



https://ckb.wikipedia.org/wiki/%D8%B2%D9%85%D8%A7%D9%86%DB%8C_%D8%A8%DB%95%D8%B1%D9%86%D8%A7%D9%85%DB%95%D8%B3%D8%A7%D8%B2%DB%8C

زمانی بەرنامەسازی یان زمانی پرۆگرامکردن زمانێکی دەستکردە کە داڕێژراوە بۆ
ڕاگەیاندنی [[کۆمەڵە فەرمان|فەرمانەکان] بە ئامێر، بەتایبەتی بە کۆمپیوتەر.
زمانەکانی بەرنامەسازی بۆ سازکردنی ئەو بەرنامانەی وا ئاکاری ئامێر کۆنترۆڵ دەکەن
بەکار دەبردرێن.

سەرەتاییترین زمانەکانی بەرنامەسازی دەگەڕێنەوە بۆ پێش داھێنانی کۆمپیوتەر و بۆ
کۆنترۆڵی ئاکاری ئامێرگەلێک وەکوو تەونی میکانیکی و پیانۆ بەکار دەھێنران. ھەتا
ئێستا ھەزاران زمانی بەرنامەسازی، زۆرتر لە بواری کۆمپیوتەردا، دروست کراون و ھەموو
ساڵێکیش زۆرتریان لێ دروست دەکرێ. زۆربەی زمانەکانی بەرنامەسازی شێوازێکی
فەرمانییان ھەیە، واتە وەکوو پاشیەکییەک لە فەرمانەکان وان، بەڵام ھەندێ زمانی تر،
وەکوو ئەوانەی وا لە بەرنامەسازیی نەخشەیی یان بەرنامەسازیی لۆژیکی پشتیوانی دەکەن،
شێوازگەلی تر بەکار دێنن.

ھەر زمانێکی بەرنامەسازی دوو پێکھێنەی سەرەکیی ھەیە: سینتاکس (فۆرم، شێوە) و
سیمانتیک (واتا). ھەندێک زمان پێناسەکەیان لە شرۆڤەنامەدا بەڵگە کراوە (بۆ نموونە،
زمانی بەرنامەسازیی C بەھۆی ستانداردێکی ISO-وە دیاری کراوە)، بەڵام ھەندێک زمانی
تر، وەکوو پێرل 5 و پێشتر، پیادەکارییەکی زاڵیان ھەیە کە وەکوو ژێدەرێک بۆیان بەکار
دێ.



https://ckb.wikipedia.org/wiki/%D8%AF%DB%95%D8%B1%DB%95%D8%A8%DB%95%DA%AF%D8%A7%DB%8C%DB%95%D8%AA%DB%8C

دەرەبەگایەتی ھەندێ نەریتی یاسایی و سەربازی بوو لە چاخەکانی ناوەندی ئەوروپا کە
گەشەی سەند لە نێوان سەدەکانی ۹ھەم بۆ ۱٥ھەمی زاینی، کە ئەگەر بە گشتی پێناسە
بکرێت، ئەوا سیستمێکی پێکھێنانی کۆمەڵگایە لەسەر پەیوەندیەکی دامەزرێنراو لەسەر
خاوەندارێتی زەوی بەرامبەر خزمەتکاری یان کرێکاری.

لە ناو ڕۆشنبیرانی کورددا زاراوە لاتینیەکە بەکاردێت کە "فیوداڵیزم"ە، زاراوەی
"فیوداڵیزم" خۆشی لەبنەمادا لە زاراوەی feodum یان feudumەوە ھاتوە[١].

دەرەبەگایەتی لە ناو کورداندا ڕیشەکەی بە بڕوای ئیسماعیل بێشکچیی کۆمەڵناس
ئەگەڕێتەوە بۆ سەردەمی سوڵتان سەلیم و شەڕی چاڵدێران[٢]. لە مێژووی نوێشدا لە
کوردستانی عێراق بەبڕوای ھەندێ مێژووی ئەگەڕێتەوە بۆ دامەزراندنی دەوڵەتی پاشایەتی
لە عێراق و مەلیک فەیسەڵی یەکەم[٣].

شاعیرانی کوردیش بە شیعرەکانیان سەرکۆنەی ئەم سیستمەیان کردووە، بۆ نمونە شاعیری
کورد قانع ئەڵێ:[٤]



https://ckb.wikipedia.org/wiki/%D8%AF%DB%95%D8%B1%DB%8C%D8%A7%DB%8C_%DA%A9%D8%A7%D8%B1%DB%8C%D8%A8%DB%8C

دەریای کاریبی، دەریایەکە لە ناوەندی ناوچەی کاریبی و باشووری ڕۆژھەڵاتی کەنداوی
مێکسیک. ئاوەکەی بەشێکە لە ئوقیانووسی ئاتلانتیک. دەریای کارابی دوورگەی زۆرە و ئەم
دوورگانە لەبەر کەش و ھەوایان لە نێوان گەشتیارانی ئەمریکای باکوور داژداری زۆرە.
ھەروەھا ئەم دەریایە وەک شوێنێک بۆ گەشتیاری لە جیھاندا بەناوبانگە.

ڕووبەری دەریای کاریبی نزیکەی ٢،٧٥٤،٠٠٠ کم٢یە. دەریای کاریبی یەکێک لە قووڵترین
دەریاکانی جیھانە و قووڵترین شوێنی نزیکەی ٧،٥٠٠ میترە.

ناوەکەی ھۆزێکی سوورپێست بە ناوی «کاریب» لەسەریان ناوە کە پێش گەییشتنی خەڵکی
ئورووپا بۆ ئەم ناوچەیە، بەسەر ناوچەکەدا زاڵ بوون.



https://ckb.wikipedia.org/wiki/%D8%AF%DA%B5%DB%95%DA%95%D8%A7%D9%88%DA%A9%DB%8E

دڵەڕاوکێ (بەئینگلیزی: Anxiety) دۆخێکی ناخۆشی پەشێویی ناوەکییە، کە زۆرینەی کات بە
هەڵسوکەوتی پەشۆکاوەوە دەبەسترێتەوە، وەک خێرا جووڵەکردن بۆ پێشەوە و پاشان
گەڕانەوە و بیرکردنەوەی قووڵ. ئەم هەستە، هەستێکی تاکەکەسییە لەهەمبەر ترس لەشتێک
کە ئەگەر ڕوودانی کەمە، بۆ نموونە دڵەڕاوکێ بۆ مردنێک کە لە داهاتوویەکی نزیکدا
ڕوودەدات. دڵەڕاوکێ جیاوازە لە ترس، کە هەستە بەرامبەر شتێکی ڕاستەقینەیی ترسناک
یان مەترسیدار و وەڵامێکی گوونجاوە بۆ مەترسییەکی درکپێکراو. دڵەڕاوکێ هەستکردنە بە
ترس و پەشۆکاویی و بێهێزیی و زۆرینەی کات کاردانەوەیەکی لەڕادەبەدەر و گشتگیرکراوە
بۆ شتێک کە تاکەکەس پێی وایە مەترسیدارە. زۆرینەی جار بەستراوەیە بە نائارامیی،
هیلاکیی و کێشە لەپەیتکردنەوە، و هەروەها کەشەنگیی لەماسوولکەدا. دڵەڕاوکێ بە
کاردانەوەیەکی ئاسایی بۆ سترێسی درکپێکراو لەبەرچاو دەگیرێت، ئەگەرچی کەسانێک جار
جارە ئەم هەستەیان لا درووست دەبێت.



https://ckb.wikipedia.org/wiki/%D8%AC%DB%95%DB%8C%D9%84%D8%A8%D8%B1%DB%95%DB%8C%DA%A9_(%D8%A6%D8%A7%DB%8C_%D8%A6%DB%86_%D8%A6%DB%8E%D8%B3)

جەیلبرەیک ئەو پرۆسەیەیە کە ڕێ بە بەکارهێنەرانی ئایفۆن, ئایپۆد, ئایپاد دەدات ئەو
پرۆگرامانە بەکاربهێنن کە لە لایەن ئەپڵ ڕێگەپێنەدراون، ئەمەش لە ڕێگەی کردنەوە
unlockی سیستەمە کارگێڕییەکەی و ڕێگەدان بە بەکارهێنەر بۆ دەستکاریکردنی ڕووت
فایلەکان. پاش جەیڵبرەیک، دەتوانیت زۆر لە زیادکراوەکان یان ڕووکار دابمەزرێنیت کە
لە App Storeدا نین لە ڕێگەی هەندێ پرۆگرامی تری وەک Cydia, Icy, Rock. پاش
جەیڵبرەیکش هەر دەتوانیت App Store, iTunes بەکاربهێنیت. جەیڵبرەیککردن جیاوازە لە
SIM unlocking کە ڕێگە بە iPhone ەکە دەدات هەموو جۆرە سیم کارتێک بەکاربهێنێت.
جەیڵبرەیک دەبێتە هۆی نەمانی گەرێنتی لەلایان کۆمپانیای ئەپڵەوە. بەپێی وتەی Jay
Freeman داهێنەری پڕۆگرامی Cydia، ڕێژەی زیاتر لە ١٠% ی iPhone ەکانی جیهان
جەیڵبرەیک کراون.



https://ckb.wikipedia.org/wiki/%D8%AC%DB%95%D9%84%D8%A7%D9%84_%D8%AA%D8%A7%DA%B5%DB%95%D8%A8%D8%A7%D9%86%DB%8C

جەلال تاڵەبانی (ئینگلیزی: Jalal Talabani، عەرەبی: جلال طالباني) ناسراو بە مام
جەلال لەدایکبووی ١٢ی تشرینی دووەمی ١٩٣٣ ، سکرتێری گشتی یەکێتیی نیشتمانیی
کوردستان و سەرۆک کۆماری پێشووی عێراقە. تاڵەبانی لە ٦ی نیسان دوای ھەڵبژاردنی
لەلایەن کۆمەڵەی نیشتمانیی عێراقەوە لە ٢٠٠٥ پۆستی سەرۆک کۆماری عێراقی پێدرا و لە
٢٤ی تەممووزی ٢٠١٤ کۆتایی بە پۆستەکەی هات و فوئاد مەعسووم هاتە جێگەی، بەوەش بوو
بە ‌یەکەم سەرۆکی کورد لە مێژووی سیاسی عێراقدا کە پۆستی سەرۆکی وڵات لە ئەستۆ
بگرێت، ھەروەھا یەکەم سەرۆک کۆماری ھەڵبژێردراوە لەلایەن ئەنجومەنی نوێنەرانی عێراق
لە مێژووی دروستبوونی عێراقەوە لە بیستەکانی سەدەی ڕابردووەوە وە یەکەم سەرۆککۆماری
عێراقە لەژێر دەستووری نوێی عێراق هەڵبژێردرابێت.

جەلال تاڵەبانی کوڕی حیسامەددین کوڕی نورەڵڵای تاڵەبانی، ڕێکەوتی ١٢ی تشرینی دووەمی
ساڵی ١٩٣٣[٣] لە گوندی کلکانی بناری چیای کۆسرەت لەدایک بووە. سەرەتای منداڵی ھەر
لەو گوندە دەبێ، پاشان کاتێک باوکی دەبێتە ڕێبەری تەکیەی تاڵەبانی لە کۆیە، بە
ماڵەوە دەچنە ئەوێ و خوێندنی سەرەتایی لەو شارە تەواو دەکا.[٤] وە قۆناغی ئامادەییش
لە کەرکوک و هەولێر تەواو دەکات

جلال تاڵەبانی لە تازە لاوی بە پەیوەست بوون بە پارتی دیموکراتی کوردستان تێکەڵاوی
کاری سیاسی دەبێ. لە مانگی شوباتی ساڵی ١٩٥٣ سەرپەرشتی سازدانی یەکەم کۆنگرەی
یەکێتیی قوتابیانی کوردستان دەکات و ھەر لەم کۆنگرەیەدا بە سکرتێری گشتی ئەو
ڕێکخراوەیە ھەڵدەبژێردرێ و ھەر لە ھەمان ساڵدا دەبێتە یەکێک لە دامەزرێنەرانی
یەکێتیی لاوانی دیموکراتی کوردستان و ساڵانی ١٩٥٣-١٩٥٥ دەبێتە سکرتێری گشتی
لاوان.[٥] ساڵی ١٩٥٩، لە کۆلێژی یاسا لە بەغدا، خوێندنی باڵا تەواو دەکات.[٦]

تاڵەبانی لە گەڵ هێرۆ ئیبراهیم ئەحمەد کچی ئیبراهیم ئەحمەد[٧] ژیانی هاوسەرگیری
پێکهێنا و دوو کوڕیان هەیە بەناوی قوباد و پاڤێڵ کە قوباد کوڕە گەورەکەیانە و لەناو
سیاسەتی هەرێمی کوردستان وەک نوێنەری هەرێم لەئامریکا و ئەنجوومەنی وەزیرانیش و
ئێستاش جێگیری سەرۆک وەزیرانە.

زۆر کات تەندروستی تاڵەبانی جێگیر نەبووە دوایین نەخۆشیشی لە ١٨ی کانوونی یەکەمی
٢٠١٢ بوو کە دووچاری جەڵتەيێكى [٨] بوو وە لە چاودێريى توندا بوو لە بەغدا
سەرئەنجام پاش ڕاپۆرتى جێگيربوونی تەندرووستی ناوبراو گەیەندرایە وڵاتی ئاڵمانیا
[٩] [١٠]بەمەبەستی چارەسەری زۆرتر بەیاوەری دوکتۆر نەجمەدین کەریم[١١] لە ڕۆژی ١٩ی
تەممووزی ٢٠١٤ دوای نزیکەی ١٩ مانگ مانەوە لە نەخۆشخانەکانی ئاڵمانیا جەلال
تاڵەبانی لە ئاڵمانیاوە گەڕایەوە سلێمانی[١٢] و لە ماڵباتەکەی خۆی نیشتەجێبوو و
لەدوای گەڕانەوەشی چەندین کەسایەتی سیاسیی باڵا لە ئاستی هەرێم و عێراق هاتنە
پێشوازیکردنی.



https://ckb.wikipedia.org/wiki/%D8%AA%DB%86%D9%BE%DB%8C_%D8%AF%DB%95%D8%B3%D8%AA

تۆپی دەست یارییەکی بە کۆمەڵە، یەکێکە لە یارییەکانی ئۆڵۆمپیاد، لەم یارییەدا شەش
یاریزان یاری دەکەن کە یەکێکیان گۆڵپارێزە و ئەرکی پاراستنی گۆلی تیپەکەی خۆیە،
سەرجەم یاساکانی ئەم یاریە لە لایەن ڕێکخراوی IHF داڕێژڕاوە.

ھێڵی ناوەڕاست لە ھەردوو خاڵی ناوەڕاستی ھێڵی تەنیشتەکان بە یەک دەگەن --پانایی
ھەموو ھێڵەکانی یاریگا ٥سم جگە لە پانایی ھێڵی گۆڵ کە ٨سم.

یاری تۆپی دەست لە ئۆڵۆمپيادا پێک دێت لە دوو گێم ھەر گێمێکیش لە ٣٠ خولەک پێک دێت
لە نێوان گێمەکاندا ١٠ خولەک کاتی پشوویەک ئەگەر لە یارییەکی خول یا پاڵەوانیەتی
بوو ئەوا یارییەکە بە بەرامبەر بوون کۆتایی ھات ئەو دوو گێم زۆر دەکرێت. کە ھەر
گێمێکیش پێک ھاتووە لە ٥ خولەک و کاتی پشووش پێک دێت لە یەک خولەک گەر ھەر بەرامبەر
بوون ئەوا دوو گێمی تری زۆرکراو زۆر دەکرێت کە ئەوانیش ٥ خولەکن گەر ھەر بەرامبەر
بوون ئینجا پەنا دەبرێتە بەر لێدانی ٧ مەتری.



https://ckb.wikipedia.org/wiki/%D8%AA%DB%86%D9%86%DB%8C_%DA%A9%D8%B1%D9%88%D9%88%D8%B3

تۆنی کرووس لەدایکبووی ٤ی کانوونی دووەمی ١٩٩٠ لە گرایفسوالد لە ئاڵمانیا. کرووس
یاریزانی تۆپی پێی ئاڵمانیاییە و یاری بۆ ھەڵبژاردەی تۆپی پێی ئەڵمانیا و یانەی
ڕیال مەدریدی ئیسپانی دەکات، کرووس ژمارە ٨ دەپۆشێت و لەھێڵی ناوەند یاریدەکات.

لەساڵی ٢٠٠٧ بەشێوەی فەرمی بۆیانەی بایەرن میونخ کرد بەڵام لەبەر ئەوەی لە
سەرەتاکان وەک لاوێک سەرکەوتوو نەبوو یانەی بایەرن میوخ بۆ وەرزی ٢٠٠٩ بۆ ٢٠١٠
بەشێوەی خواستن فرۆشتییە یانەی بایەرن ٠٤ لیڤەرکۆزن کرووس لەو یانە شارەزاییەکی
باشی وەرگرت ئەمەش وایکرد یانەی بایەرن میوخ کرووس وەربگرێتەوە و گەڕاندییەوە بۆ
یانەکەی، کڕووس لەگەڵ بایەرن میونخ لەکۆی ١٣٠ یاریدا ١٣ گۆڵی تۆمارکردووە ھاوکات
چەندەھا نازناوی گرنگی وەدەست خست لەوانە خولی یانە پاڵەوانەکانی ئەورووپای ٢٠١٢–١٣
و جامی سووپەری ئەورووپا بۆ ٢٠١٣، بۆندسلیگا بۆ وەرزەکانی ٢٠٠٧–٠٨, ٢٠١٢–١٣,
٢٠١٣–١٤ و چەندان نازناوی دیکەش.



https://ckb.wikipedia.org/wiki/%D8%AA%DB%86%D9%85%D8%A7%D8%B3_%D8%A6%DB%8E%D8%AF%DB%8C%D8%B3%DB%86%D9%86

تۆماس ئالڤا ئێدیسن (لەدایکبووی ١١ی شوباتی ١٨٤٧ - مردن ١٨ی تشرینی یەکەمی ١٩٣١)
داھێنەر و شارەزا و بازرگانی ئەمریکی بوو کە کۆمەڵێک ئامێری بەسوودی داھێنا کە
کاریگەریی زۆریان ھەبوو لەسەر ژیانی سەرزەوی، وەکوو گرامافۆن، کامێرای وێنەھەڵگرتن
و گڵۆپێک ئەلەکتریکی بە مانەوەی درێژخایەن. لە یەکەمین داھێنەرانێک بوو کەوا شێوی
کۆسازکردن و ھاوکاریکردنی گرووپ بۆ داھێنانی بەکارھێنا.[١]

ئێدیسن وەک داھێنەرێکی پڕکار و بەبەھرە ناسراوە، تەنھا لە وڵاتی ئەمریکا ١،٠٩٣
داھێنانی تۆمارکردووە، ھەروا کۆمەڵێکی تریش لە بەڕیتانیا، فەڕەنسا و ئەڵمانیا.
ھەندێ لە داھێنراوەکانی کاریگەرییەکی زۆریان ھەبوو لەسەر پەیوەندی و دوابەدوای ئەوە
لەسەر پەیوەندی دوورەوە.

تۆماس ئەدیسۆن لە میلان، ئۆھایۆ لەدایکبوو وە ھەروەھا لە پۆرت ھورۆن لە میچیگان
گەورە بوو. حەوتەم و دوایین منداڵی ساموێڵ ئۆدگین ئەدیسۆن ژز. (لەدایکبووی
١٨٠٤-١٨٩٦ مارشاڵ تاون، نۆڤا سکۆتیا، کەنەدا) و نانسی ماتیوز ئێللیۆت (تۆماس ئالڤا
ئێدیسن (لەدایکبووی ١١ی شوباتی ١٨٤٧ - مردن ١٨ی تشرینی یەکەمی ١٩٣١) داھێنەر و
شارەزا و بازرگانی ئەمەریکی بوو کە کۆمەڵێک ئامێری بەسوودی داھێنا کە کاریگەریی
زۆریان ھەبوو لەسەر ژیانی سەرزەوی، وەکوو گرامافۆن، کامێرای وێنەھەڵگرتن و گڵۆپێک
ئەلەکتریکی بە مانەوەی درێژخایەن. لە یەکەمین داھێنەرانێک بوو کەوا شێوی کۆسازکردن
و ھاوکاریکردنی گرووپ بۆ داھێنانی بەکارھێنا.[١] ئێدیسن وەک داھێنەرێکی پڕکار و
بەبەھرە ناسراوە، تەنھا لە وڵاتی ئەمەریکا ١،٠٩٣ داھێنانی تۆمارکردووە، ھەروا
کۆمەڵێکی تۆماس ئالڤا ئێدیسن (لەدایکبووی ١١ی شوباتی ١٨٤٧ - مردن ١٨ی تشرینی یەکەمی
١٩٣١) داھێنەر و شارەزا و بازرگانی ئەمەریکی بوو کە کۆمەڵێک ئامێری بەسوودی داھێنا
کە کاریگەریی زۆریان ھەبوو لەسەر ژیانی سەرزەوی، وەکوو گرامافۆن، کامێرای
وێنەھەڵگرتن و گڵۆپێک ئەلەکتریکی بە مانەوەی درێژخایەن. لە یەکەمین داھێنەرانێک بوو
کەوا شێوی کۆسازکردن و ھاوکاریکردنی گرووپ بۆ داھێنانی بەکارھێنا.[١] ئێدیسن وەک
داھێنەرێکی پڕکار و بەبەھرە ناسراوە، تەنھا لە وڵاتی ئەمەریکا ١،٠٩٣ داھێنانی
تۆمارکردووە، ھەروا کۆمەڵێکی تریش لە بەڕیتانیا، فەڕەنسا و ئەڵمانیا. ھەندێ لە
داھێنراوەکانی کاریگەرییەکی زۆریان ھەبوو لەسەر پەیوەندی و دوابەدوای ئەوە لەسەر
پەیوەندی دوورەوە. [دەستکاری]ژیانی منداڵیتریش تۆماس ئالڤا ئێدیسن (لەدایکبووی ١١ی
شوباتی ١٨٤٧ - مردن ١٨ی تشرینی یەکەمی ١٩٣١) داھێنەر و شارەزا و بازرگانی ئەمەریکی
بوو کە کۆمەڵێک ئامێری بەسوودی داھێنا کە کاریگەریی زۆریان ھەبوو لەسەر ژیانی
سەرزەوی، وەکوو گرامافۆن، کامێرای وێنەھەڵگرتن و گڵۆپێک ئەلەکتریکی بە مانەوەی
درێژخایەن. لە یەکەمین داھێنەرانێک بوو کەوا شێوی کۆسازکردن و ھاوکاریکردنی گرووپ
بۆ داھێنانی بەکارھێنا.[١] ئێدیسن وەک داھێنەرێکی پڕکار و بەبەھرە ناسراوە، تەنھا
لە وڵاتی ئەمەریکا ١،٠٩٣ داھێنانی تۆمارکردووە، ھەروا کۆمەڵێکی تریش لە بەڕیتانیا،
فەڕەنسا و ئەڵمانیا. ھەندێ لە داھێنراوەکانی کاریگەرییەکی زۆریان ھەبوو لەسەر
پەیوەندی و دوابەدوای ئەوە لەسەر پەیوەندی دوورەوە. [دەستکاری]ژیانی منداڵیلە
بەڕتۆتۆماس ئالڤا ئێدیسن (لەدایکبووی ١١ی شوباتی ١٨٤٧ - مردن ١٨ی تشرینی یەکەمی
١٩٣١) داھێنەر و شارەزا و بازرگانی ئەمەریکی بوو کە کۆمەڵێک ئامێری بەسوودی داھێنا
کە کاریگەریی زۆریان ھەبوو لەسەر ژیانی سەرزەوی، وەکوو گرامافۆن، کامێرای
وێنەھەڵگرتن و گڵۆپێک ئەلەکتریکی بە مانەوەی درێژخایەن. لە یەکەمین داھێنەرانێک بوو
کەوا شێوی کۆسازکردن و ھاوکاریکردنی گرووپ بۆ داھێنانی بەکارھێنا.[١] ئێدیسن وەک
داھێنەرێکی پڕکاتۆماس ئالڤا ئێدیسن (لەدایکبووی ١١ی شوباتی ١٨٤٧ - مردن ١٨ی تشرینی
یەکەمی ١٩٣١) داھێنەر و شارەزا و بازرگانی ئەمەریکی بوو کە کۆمەڵێک ئامێری بەسوودی
داھێنا کە کاریگەریی زۆریان ھەبوو لەسەر ژیتۆماس ئالڤا ئێدیسن (لەدایکبووی ١١ی
شوباتی ١٨٤٧ - مردن ١٨ی تشرینی یەکەمی ١٩٣١) داھێنەر و شارەزا و بازرگانی ئەمەریکی
بوو کە کۆمەڵێک ئامێری بەسوودی داھێنا کە کاریگەریی زۆریان ھەبوو لەسەر ژیانی
سەرزەوی، وەکوو گرامافۆن، کامێرای وێنەھەڵگرتن و گڵۆپێک ئەلەکتریکی بە مانەوەی
درێژخایەن. لە یەکەمین داھێنەرانێک بوو کەوا شێوی کۆسازکردن و ھاوکاریکردنی گرووپ
بۆ داھێنانی بەکارھێنا.[١] ئێدیسن وەک داھێنەرێکی پڕکار و بەبەھرە ناسراوە، تەنھا
لە وڵاتی ئەمەریکا ١،٠٩٣ داھێنانی تۆمارکردووە، ھەروا کۆمەڵێکی تریش لە بەڕیتانیا،
فەڕەنسا و ئەڵمانیا. ھەندێ لە داھێنراوەکانی کاریگەرییەکی زۆریان ھەبوو لەسەر
پەیوەندی و دوابەدوای ئەوە لەسەر پەیوەندی دوورەوە. [دەستکاری]ژیانی منداڵیانی
سەرزەوی، وەکوو گرامافۆن، کامێرای وێنەھەڵگرتن و گڵۆپێک ئەلەکتریکی بە مانەوەی
درێژخایەن. لە یەکەمین داھێنەرانێک بوو کەوا شێوی کۆسازکردن و ھاوکاریکردنی گرووپ
بۆ داھێنانی بەکارھێنا.[١] ئێدیسن وەک داھێنەرێکی پڕکار و بەبەھرە ناسراوە، تەنھا
لە وڵاتی ئەمەریکا ١،٠٩٣ داھێنانی تۆمارکردووە، ھەروا کۆمەڵێکی تریش لە بەڕیتانیا،
فەڕەنسا و ئەڵمانیا. ھەندێ لە داھێنراوەکانی کاریگەرییەکی زۆریان ھەبوو لەسەر
پەیوەندی و دوابەدوای ئەوە لەسەر پەیوەندی دوورەوە. [دەستکاری]ژیانی منداڵیر و
بەبەھرە ناسراوە، تەنھا لە وڵاتی ئەمەریکا ١،٠٩٣ داھێنانی تۆمارکردووە، ھەروا
کۆمەڵێکی تریش لە بەڕیتانیا، فەڕەنسا و ئەڵمانیا. ھەندێ لە داھێنراوەکانی
کاریگەرییەکی زۆریان ھەبوو لەسەر پەیوەندی و دوابەدوای ئەوە لەسەر پەیوەندی
دوورەوە. [دەستکاری]ژیانی منداڵیماس ئالڤا ئێدیسن (لەدایکبووی ١١ی شوباتی ١٨٤٧ -
مردن ١٨ی تشرینی یەکەمی ١٩٣١) داھێنەر و شارەزا و بازرگانی ئەمەریکی بوو کە کۆمەڵێک
ئامێری بەسوودی داھێنا کە کاریگەریی زۆریان ھەبوو لەسەر ژیانی سەرزەوی، وەکوو
گرامافۆن، کامێرای وێنەھەڵگرتن و گڵۆپێک ئەلەکتریکی بە مانەوەی درێژخایەن. لە
یەکەمین داھێنەرانێک بوو کەوا شێوی کۆسازکردن و ھاوکاریکردنی گرووپ بۆ داھێنانی
بەکارھێنا.[١] ئێدیسن وەک داھێنەرێکی پڕکار و بەبەھرە ناسراوە، تەنھا لە وڵاتی
ئەمەریکا ١،٠٩٣ داھێنانی تۆمارکردووە، ھەروا کۆمەڵێکی تریش لە بەڕیتانیا، فەڕەنسا و
ئەڵمانیا. ھەندێ لە داھێنراوەکانی کاریگەرییەکی زۆریان ھەبوو لەسەر پەیوەندی و
دوابەدوای ئەوە لەسەر پەیوەندی دوورەوە. [دەستکاری]ژیانی منداڵییتانیا، فەڕەنسا و
ئەڵمانیا. ھەندێ لە داھێنراوەکانی کاریگەرییەکی زۆریان ھەبوو لەسەر پەیوەندی و
دوابەدوای ئەوە لەسەر پەیوەندی دوورەوە. [دەستکاری]ژیانی منداڵیلەدایکبووی
١٨١٠-١٨٧١ ھەرێمی چینانگۆ، نیویۆرک)[٢] باوکی ئەبوایە لە کەنەدا ھەڵبھاتایە لەبەر
ئەوەی کە بەشداری کردبوو لە سەرکێشییەکانی ماکێنزی لە ساڵی ١٨٣٧... تۆماس ئێدیسۆن
کویەکانی لەلایەن بەریوبەری ئیشەکەیەوە بە زلەیەک کەرکرا.

لە تەمەنی ١٢ ساڵیدا دەستی کرد بە ڕێکخستن و ئەنجامدانی ئەو شتانەی خوێندوونی و
خستنە کاریان. دایک و باوکی قایل کرد بەوەی ڕۆژنامە بفرۆشێت بەو ڕێبوارانەی لە هێڵی
شەمەندەفەری گراند ترەنک رەیڵڕۆددا بوون. لە دوای ئەوە تۆماس دەستی کرد بە
بڵاوکردنەوەی ڕۆژنامە بچووکەکەی خۆی بەناوی گراند ترەنک هێراڵد. لە کاتێکدا لە هێڵی
شەمەندەفەر کاری دەکرد، منداڵێکی سێ ساڵانی لەوە ڕزگار کرد کە ببێ بەژێر
شەمەندەفەرەوە، باوکی منداڵەکە سوپاسی کرد و بەوە پاداشتی دایەوە کە فێری تەلەگراف
- برووسکە-ی کرد. لە تەمەنی ١٥ ساڵیدا، بە تەواوی فێری خستنەکاری ئامێری تەلەگراف
بوو. لە ساڵی ١٨٦٦ و لە تەمەنی ١٩ ساڵیدا، ئەدیسۆن ڕۆیشت بۆ شاری لویسڤایڵ و لەوێ
بۆ ئاژانسی ئەسۆشییەیتد پرێس دەستی کرد بە کار. شیفتی شەوانی ڕۆژنامەکە ڕێگەیان
پێدا شەوانە لەوێ بمێنێتەوە، بخوێنێتەوە و ئیشی خۆی بکات. لە ساڵی ١٨٦٨دا گەڕایەوە
ماڵەوە و بینی دایکی تووشی نەخۆشی عەقڵی بووە و باوکیشی بێئیش و بێ کارە. بۆیە
داوای لە هاوڕێیەکی کرد کاری بۆ بدۆزێتەوە و دواتر لە 'وێسترن یونیۆن' دەستی بە کار
کرد لە بواری تۆمارکردنی دەنگدا.



https://ckb.wikipedia.org/wiki/%D8%AA%DB%86%D8%AA%D8%A7%D9%84%DB%8C%D8%AA%D8%A7%D8%B1%DB%8C%D8%B2%D9%85

تۆتالیتاریزم جۆرە کۆمەڵگایەکە کە تەواوی پانتاییەکانی ژیان و گوزەران و کایەو
پێکھاتەکان بە ئیرادەیەکی گشتی و بە خەیاڵێکی سەرتاپاگیر داگیر کردووە. لەم جۆرە
کۆمەڵگایانەدا ھیچ ھێزێک لە ھێزەکان و ھیچ کایەیەک لە کایەکان وھیچ ڕێکخراوێک لە
ڕێکخراوەکان خاوەن شوناسی خویان نین. لەو کۆمەڵگایانەدا تاکە یەک دنیا بینی و تاکە
یەک ڕوانینی گشتی بۆ دنیاو گۆڕانکاری و کلتورو شتەکانی دەورو بەر ھەیە. لەم
کۆمەڵگایانەدا تاکە یەک خەیاڵ تێیدا سەروەرە ئەویش خەیاڵی داخستنی دنیای دەرەوەیە.
کۆمەڵگای داخراو قسە کەرێکە کە بە ناوی کلتورەوە ھەموو جیاوازییەکان دەکوژێت و
جڵەوی بیرکردنەوەو ئارەزوی تاکەکان دەکات. بۆ مانەوەی دۆخی ئێستای داخران
پێویستییەکی زۆری بە ستەکماری و سەرکوتکردنی ئەو دەنگانە ھەیە کە بیرکردنەوەیەکی
جیاوازیان ھەیە بۆ ژیان و داوی گۆڕانکاری و چاکسازی دەکات لە ھەموو بوارەکانی ژیانی
کۆمەڵگاکەی دەکات.

لە چاندی نەوەکانی پێشودا فەلسەفەیەک ھەیە بۆ داخران و پەراوێز کردنی عەقڵ و
بێبایەخکردنی ئازادی بیرکردنەوەو بە لادان زانینی کلتورەکانی دەرەوە. لە کۆمەڵگای
داخراو دا ھەولێکی گەورە لە ئارادایە بۆ خزمەتکردن و پیرۆز کردنی ئەو میراتییە
کلتورییە بەجێماوەی کە شانازی بە سەروەرییەکانی ئاینی و کلتوری و کۆمەڵایەتی و
نەریتی و ئەقڵانییەکانی خۆیەوە دەکات. شانازی بە دژایەتیکردنی ئێستاو ڕازیکردنی
نەوەکانی پێشو دەکات. لە ھەوڵی بەردەوام دایە بۆ ھێشتنەوەی ئێستا وەک خۆی



https://ckb.wikipedia.org/wiki/%D8%AA%D8%A7%D8%A8%D9%84%DB%8E%D8%AA

تاتەبژمێر ئەم زاراوەیە ئاماژەیە بۆ ئەو جۆرە کۆمپیوتەرانەی کە تەنھا لەیەک بەش
پێکھاتوون، تایبەتمەندی جیاکەرەوەیان ئەوەیە کە شاشەیەکی لەمس بەکاردەھێنن وەکو
ئامێری بەناوبەر (input device) بۆ داخڵکردنی زانیارییەکان و ئیشکردن لەسەر
ئامێرەکە. تاتەبژمێرە نوێکان بە پەنجە ‌کاریان لەسەردەکرێت ئەمە لەکاتێکدا تابلێتە
کۆنەکان Stylus بوون و بەھەموو تەنێکی ڕەق کاریان پێدەکرا.

یەکەم تاتەبژمێریش لەلایەن مایکرۆسۆفت لە ساڵی ٢٠٠٠ دەرچوو. ئەو تاتەبژمێرە تازانەش
کە ئێستا لەبازاڕەکان بوونیان ھەیە بریتین لە ئایپاد، ئەوانەی بە ئەندرۆید
چێککراون، بلاکبێری پلەیبووک و ویندۆز.



https://ckb.wikipedia.org/wiki/%D8%A8%DB%8E_%D8%A8%D8%A7%D9%88%DB%95%DA%95%DB%8C

بێ باوەڕیی (بەئینگلیزی: Atheism، بەعەرەبی: الحاد) بریتییە لە وەسفێک بۆ ھەر
گرتەیەکی بیرمەندییانەی ڕەتکەرەوەی باوەڕبوون بەخودا یان خواوەند، بێ باوەڕییش بە
واتەیەکی بەرینتر و فراوانتر بریتییە لە نەبوونی بڕوا بە بوونی خودا. گرتەیەکی
زانراوی ئیپستۆمۆلۆجییە کە بانگھێشتە بۆ نەبوونی خودا یان خواوەند، لەبەرئەوەی
مەرجی زانست (بەپێی بڕوای ئەفڵاتوون) ئەوەیە کە زانراو پێویستە دۆسییەیەکی لۆجیکیی
درووست، سەلمێنراو و بڕوا پێکراو بێت. کاتێ بانگھێشتکردن بۆ بوونی خودا، لەلای بێ
باوەڕ، شتێکی ناسەلمێنراو بێت، کەوا بێ بڕوا بوون بە بوونی خودا زانستیی نییە و
بەڵکو شێوازێکە لە باوەڕی تاکەکەس کە پشتبەستوو نییە بە بەڵگە، و ئەوەش کە بەبێ
بەڵگە دەخرێتە ڕوو، بەبێ بەڵگە ڕەت دەکرێتەوە.دیارترین کەس لەمرۆدا کە زۆرترین
لێکۆڵینەوە و گفتوگۆ لەسەر بابەتی بێ باوەڕی هەیە ڕیچارد دۆکینزە کە بە بنەچە
بەریتانیە، داوکینس پەرەسەندناس و نوسەریشە لە هەمان کاتدا.



https://ckb.wikipedia.org/wiki/%D8%A8%DB%86%DA%A9%D8%A7%D9%86

بۆکان شارێکی بەناوبانگ و گەورەی ڕۆژھەڵاتی کوردستانـە کە لە پارێزگای ئازەربایجانی
ڕۆژئاوای ئێران ھەڵکەوتووە. ئەم شارە لە ١٣ دەقیقە و ٤٦ دەرەجەی درێژایی رۆژھەڵاتی
و ٣٢ دەقیقە و ٣٦ دەرەجەی پانایی باکورییە. بە پێی دوایین دابەشکردنەکانی ئێران
بەرینایی بۆکان ٢٥٤١.٣٠٦ کیلومەتری چوارگۆشەیە و لە باشوری رۆژھەڵاتی پارێزگای
ئازەربایجانی رۆژئاوا ئێران ھەڵکەوتووە. ١٣٤٠ مەتر لە ئاستی دەریا بەرزە. شاری
بۆکان لە باکورەوە لەگەڵ میاندواو ،لە ڕۆژھەڵاتەوە لەگەڵ ساینقەڵا، لە باشوورەوە
لەگەڵ پارێزگای کوردستان و شاری سەقز، لە باشووری ڕۆژئاواوە لەگەڵ سەردەشت و لە
ڕۆژئاواوە لەگەڵ مەھاباد ھاوسنوورە.

لەساڵی ٢٠١٢ لەلایەن دایرەی ئاماری ئێرانەوە بڵاو بۆتەوە رێژەی دانیشتوانی بۆکان
گەیشتۆته ۲۳۰،۰۰۰ کەس و لە نێو شارە کورییەکانی ئێراندا دوای کرماشان، ورمێ و سنە
گەورەترین شاری رۆژھەڵاتی کوردستانە، ئەمەش بە ھۆی ھەڵکەوتنی بۆکان لەسەر شاڕێی
سەرەکی باکوور و باشووری رۆژئاوای ئێران گرینگییەکی ئەوتۆی بەم شارە بەخشیوە و بۆتە
ھۆی کۆچی زۆر لە گوندەکان و شارەکانی دەوروبەرەوە بۆ ئەم شارە.

شاری بۆکان ئیستا له‌گه‌ڵ سنە گه‌وره‌ترین شاری له‌سه‌داسه‌د کورد و سوننه‌ی
رۆژھە‌ڵاتی کوردستانه و سێھەم شاری گەورە و پر حەشیمەی کوردنشینە لە ئیران.
هه‌روه‌ها بۆکان گه‌وره‌ترین شاری ناوچه‌ی موکریانه.

بۆکان گه‌وره‌ترین شاری کۆچەروەرگر لە ئێران، ھەروەھا دوای ورمێ دوھەمین شاری عیلم
و زانستە لە پارێزگای ئازەربایجانی ڕۆژئاوای ئێران.

بۆکان لە ناو کورددا بە شاری زیرەک حەسەن زیرەک، شاری عەزیزخان موکری ، شاری سادق
شەرەفکەندی، مه‌ڵبه‌ندی هونه‌ر و بووکی کوردستان بەناوبانگە.

لە بەردەنووسە ھەخامەنشییەکان و(یەک لەوان، بەردەنووسی بێستون) دا بەگە بە واتای
خوداوەند ھاتوە. ھەر پوورداود لە شوێنێکی تری وەتارەکەیدا دەنووسێ« پێش
پێغەمبەرایەتی زەردەشت، بە خوداوەند دەگوترا بەغ و پاشانیش کە ئەمان تاقەخوا یان
ناونا ئاھورامزدا، وشەی بەغ لە واتای ئەسڵی و پێشووی خۆیدا مایەوە

بۆ سەلماندنی ئەم بۆچوونە، پوورداود بەڵگە دەھێنێتەوە و دەڵێ« داریوش شای ھەخامەنشی
لە بەردەنووسەکەی بێستون (کێوی یەزدانی بەغستان) دا، کاتێ ڕووداوەکانی ساڵانی
چوارەم و پێنجەمی شایەتیی خۆی دەگێڕێتەوە، دەڵێ ئەھورامەزدا و بەغان ی تر لە بەر
ئەوە یارمەتی منیان دا، چونکوو من قین لە دڵ و درۆزن و زاڵم نیم.» مامۆستا
عەلائەددینی سەجادیش لە مێژوەکەی خۆیدا، کاتێ ھاتووتە سەر باسی قەومی کاسی، دەنووسی
“یەکێک لە سۆراخی ھیندوئەوروپایی یەکان بە سەر کاسییەکان، وشەی بوگاش یان بوغاش کە
بە مانای خوایە.” لغت نامەی دھخدا قامووسی گەورەی زمانی فارسی کە وێ دەچێ سەرچاوەی
زانیارییەکانی مامۆستا سەجادیش لەم بابەتەوە بووبێ، دەڵێ,, بھەگە لە سانسکریتدا بە
واتای خودا بوە و لە کتێبی پیرۆزی ڤیدا دا ئەم واتایە چەندپات کراوەتەوە، واتە لە
ناو ھیندوئێرانییەکاندا پێش جیابوونەوەیان لە یەکتر، ئەم شتە باو بوە.

خاتوو ماری بۆیس پسپۆڕی ناوداری مێژووی زەردەشت و ئاوێستا، لە کتێتی مێژووی
زەردەشتایەتی دا چۆتە قووڵایی باسەکەوە و بە دوور و دڕێژی لە واتای وشەی بەغە و
بەگە دواوە و مانای خوداوەند ی بۆ وشەکان پەسەند کردوە. دوکتۆر فەرەھوشی دانەری
قامووسی زمانی پەھلەوی-فارسی، چوار واتای خودا ، سەروەر ، شا و ھێزی خودایی ی بۆ
بەغ لێک داوەتەوە و بەک یشی بە خوداو و سەروەر مانا کردۆتەوە. نووسەری واژەنامە
مینوی خرد دوکتۆر ئەحمەدی تەفەززولی بەغان ی بە خودایان زانیوەو زانای بە ناوبانگی
ئێرانی ملک إلشعرإبھار لە کتێبی سبک شناسی دا گوتویەتی, ئەم وشەی بەغ ە، یەکەم جار
لە نووسراوێکی سارگون ی شای ئاشوردا لە گەڵ پاشگری دات لە شێوەی بەغ دات دا ھاتوە
کە ناوی پیاوێکی ئێرانی بوە.

سەردار عەزیزخان موکری ،سەرداری گشتی سوپای ئیران لەسەردەمی ناسردەدین شای قاجار شش
دانگێ بۆکانی لە ساڵی ١٢٢٨ بە ١٨٥٠ تمەن لە ئیلێ دیبۆکری دە کڕیە ،ئێلی، ئەم
گورانکارییانەی دەسەڵات لەدەڤەرکەدا بوو بە ھۆی کە گوندی ئینگیجە لە ٣ کیۆمەتری
باشووری خۆرھەڵاتی بۆکان وێران بێت و گوندی سەردارئاباد(ھەمان عڵی ئاواێی شاری
بوکان) ئاوەدان بکرێت . ھەروەھا گوندی عەلیاباد کەئێستا یەکێک لەگەڕەکەکانی شاری
بۆکان پێشتر نێوی چاوان بووە

داوی کۆچی دوایی عزیرخانی موکری ،سەیفەدین خان موکری کوڕی عزیزخان بەدەسەڵاتی
ناوچەکە دەگات ، سەیفەدین خان بۆکانی بەخوری بۆکان حەوزُێک دروست دەکا و بە ھۆی
گەورەیی کانییەکە لەو کاتەوە تائێستا ناوی حەوزە گەورەی پێ براوە.

کەش و ھەوای بۆکان سارد و زیاتر کوێستانییە، ھاوینەکانی گەرمە و زستانانەکانی سارد
و بەفری. باشترین کاتی سەفەر بۆ شاری بۆکان مانگی گوڵان ھەتا ڕەزبەرە.

خەڵکی شاری بۆکان له‌سه‌داسه‌د کوردن و بە زمانی کوردی و زاراوه‌ی کوردیی ناوه‌ندی
و بن زاراوەی سۆرانی دەپەیڤن ، بەم بن زاراوە‌یه له موکریاندا ئەدەبیاتێکی فراوان
نووسراوە. هه‌ندێ جار به هه‌ڵه به بن زاراوه‌ی سۆرانیی خه‌ڵکی ناوچه‌ی موکریان
ده‌گوترێ زاراوه‌ی موکریانی که هه‌ڵه‌یه چونکو موکریان(ناوچه‌یێکی گرینگ له
کوردستان) ناوی شوێنه نه ناوی زاراوه.

خه‌ڵکی بۆکان لەسەداسەد کوردن و ئاینی زۆربەیان ئیسلام و ئاینزای سوننەی شافعییە کە
لە باب و باپیریانەوە وەک میرات پێیان گەیشتووە، ھەروەھا ئایینەکانی تر وەک
زەردەشتییەت و یەھوودییەت لەم شارە بوونی ھەیە. شاری بۆکان خاوه‌نی زۆرترین ڕێژه‌ی
تۆمارکراوی جووله‌که و یه‌هوودیه‌کانی ئیسرائیله که ناوی له کتێبی پیرۆزی یه‌هووددا
هاتووه.

لەیەکم سەرژمێریدا کەساڵی ١٢٣٠-١٢٣١ی ھەتاوی ئەنجامدراوە ژمارەی دانیشتوانی شاری
بۆکان ١٠٠ کەس بووە . لە سەردەمی ناسردەدین شای قاجار کاتێ سەردار عەزیزخانی موکری
خاوەنی بۆکان بوو ١٠٠بنەماڵە لە بۆکان نیشتە جێ بوون دوایین سەرژمێرین کەساڵی ٢٠٠٥
لە ڵایەن فەرمانگەی باری شارستانی پارێزگای ئازەربایجانی خۆرائاواوە بڵاوبۆتەوە
دانیشتوانی بۆکان گەیشتۆتە زیاتر لە ٢٣٠.٠٠٠ کەس و لە نێو شارە کوردییەکان دوای
کرماشان و ورمێ ھەر وھا ئیڵام و سنە کە بەھۆی ھەڵکەوتنی بۆکان لەسەر شارێی سەرەکی
باکوورو باشووری خۆرئاوای ئیران بۆتە ھوی کۆچی زۆر لە 'وندەکان و شارەکانی
دەوروبەرەوە بۆ ئەم شارە بە پێی دوایین ئاماری ئیداریی و سیاسی کوماری ئیسلامی
ئیران لە ساڵی ٢٠٠٥ بڵاوبۆتەوە بۆکان لەدوو قەزا پێکەاتووە : قەزای سیمینە
(قەرەموسالیان)کە ١٠٩٣کیلۆمەتری چوارگۆشەیەو لەسێ ناحیەی ئاختاچی خۆرھەڵات و
ئاختاچی باکوور و بێھی دێبوکری پێکھاتووە.



https://ckb.wikipedia.org/wiki/%D8%A8%D9%88%D8%B1%D8%B3%D8%A7

بورسا ناوەندی پارێزگای بورسا و شارێکی گەورەی ھەرێمی دەریای مەڕمەڕەیە لە رۆژاوای
وڵاتی تورکیا و چوارەمین شارە لە ڕووی گەلھەوە کە پێی ئاماری ساڵی ٢٠٠١ ١٧٠٤٤٤١
کەسە [٣][٤] و دانیشتووی گشتی میترۆپۆلیتان دەگاتە دوو میلیۆن کەس.

مێژووی شاری بورسا دەگەڕێتەوە بۆ رۆژگاری بیزەنتیەکانەوە و پێشتر سەر بە شاری کیەس
بووە.‌ ساڵی ٢٠٢ پ. ز. کاتێک شا پروسای یەکەم بوو بە شای مەملەکەتی بیتینیا، بنیاتی
ئەم شارەی داناوە و ناوی لێناوە پرووسا (بە یونانی: Προῦσα (Prusa()و یەکێک لە شارە
بوژاوەکانی رۆژگاری رۆمان و بێزەنتیەکان بووە. کاتێک عوسمانیەکان دەڤەرەکەیان
داگیرکرد، ساڵی ١٣٢٦ کرا بە پێتەختی دەوڵەتی عوسمانی و بە شاری خداوندکار
(Hüdavendigar) یان خوندکار دەناسرا واتە (دیاریی خداوندگار) یاخود شاری سولتان
(خوندکار وشەیەکی فارسیە و ئەوسا ناسناوی سولتانەکانی عوسمانی بوو). ئەم شارە لە
بەر سەوزایی دەوروبەری بە بورسای سەوزیش دەناسرێت کە بە‌ تورکی پێی دەوترێت: یەشیل
بورسا. ساڵی 1478 دانیشتووانی بورسا نزیکەی 45 ھەزار کەس دەبوون. پاش داگیرکردنی
ئەستانبولی پێتەختی بێزەنتەکان‌ لە لایەن سو‌لتان محەممد فاتحەوە سالی 1456ز بورسا
تایبەتمەندی خۆی ھەر ھەبوو لە لایەن بنەماڵەی سوڵتانەکانی عوسمانی. ئێستاش نێژگە
تەرمی چەندین سولتانی گەورەی عوسمانی لە سەر شاخی ئولوداخ ماون‌.

بورسا ئەمڕۆ لە شارە بوژاوەکانی تورکیایە لە ڕووی پیشەسازی و دارایی و گەشتیاریەوە.
شەڕی کورد و حکوومەتی تورکیا زۆر بنەماڵەی کوردی ناچارکردووە بۆ دوور کەوتنەوە لە
شەر پەنا بەرنە بەر نیشتەجێ بوون لە بورسا. پێشتریش بورسا پەناگەی ھەزاران بنەماڵەی
ئەلبان بووە کە لە سەدەی نۆزدەھەمەوە لێ نیشتەجێ بوون موسڵمانەکانی بولگاریاش کە لە
ژێر فشاری دەوڵەتی بولگاریا لە سەردەمی تیۆدۆر جیڤکۆڤ 1940-1990 و شەرەکانی بەلکان
ئاوارەببون ھەر لە بورسا نیشتەجێکران ئەمانە ژمارەیان لە 150 ھەزار کەس زیاتر بوو.
[٥]



https://ckb.wikipedia.org/wiki/%D8%A8%D8%B1%DB%8C%D8%AA%D8%A7%D9%86%DB%8C%D8%A7

شانشینی یەکگرتووی بەریتانیای مەزن و ئایرلەندای باکوور (بە ئینگلیزی: (United
Kingdom of Great Britain and Northern Ireland) ھەوروەھا دەناسرێت بە شانشینی
یەکگرتوو یان بەریتانیا، دەوڵەتێکی باڵادەستە کە دەکەوێتە کەنارەکانی باکووری
ڕۆژاوای ئەوروپا، شانشینی یکگرتوو پێک دێت لە ئەرخەبیل بەریتانیای مەزن و بەشی
باکووری دوورگەی ئیرلەندا و ژمارەیەک دوورگەی بچووک، ئایرلەندای باکوور بە تاکە
بەشی شانشینەکە دادەنرێت کە خاوەنی سنووری وشکانیە و کۆماری ئیرلەندی جیا دەکاتەوە،
بێجگە لەوە شانشینی یەکگرتوو دەورە دراوە بە ئۆقیانووسی ئاتلانتیک و دەریای باکور و
کەناڵی ئینگلیزی و دەریای ئایرلەندی، تونێلی دەریای مانش بەریتانی مەزن دەبەستێتەوە
بە فەرەنساوە.

شانشینی یەکگرتوو دەوڵەتێکی خاوەن ڕژێمی شانشینی دەستورییە، و بە دەوڵەتێکی
یەکگرتوو دادەنرێت بە پێی بڕیاری ساڵی ١٨٠٠ پێک دێت لە چوار ھەرێم ئەوانیش بریتیین
لە: ئینگلتەرا و ئایرلەندا، سکۆتلەندا و وێڵز، بەڕێوە دەبرێت بە سیستمی پەرلەمانی و
ناوەندی حکومەتەکەی دەکەوێتە لەندەنی پایتەختەوە، بەڵام حکومەتی لۆکەڵی ھەیە لە ھەر
یەکێک لە بلفاست وکاردیف وئەدنبرە ئەمانەش پایتەختەکانی ئایرلەندای باکوور و وێڵز
وسکۆتلەندان. ھەریەک لە بیلیفیە جیرزی و دوورگەی جیرنزی دوورگەی مان و چەند دوورگەی
تر بە بەشێک لە شانشینی یەکگرتو دادەنرێن، بەو مانایەی تەنھا لە ڕووی دەستورەوە
پەیوەندن پێوەی بەڵام بەشێک نین لێی، چواردە ھەرێم ملکەچی دەسەڵاتی شانشینی
یەکگرتوون وناودەبڕین بە ھەرێمەکانی ئەودیووی دەریای بەریتانیا کە ئەمانە بەشێکی
دەستوریی نین لە شانشینی یەکگرتوو وخاوەنی خۆبەڕێوەبردنێکی تەواون بەڵام کاروباری
بەرگرییان دەگەڕێتەوە بۆ شانشین. ئەم زەوییانەش لە پاشماوەکانی ئیمپڕاتۆڕیەتی
بەریتانیان کە لە ساڵی ١٩٢٢دا نزیکەی چارەکێکی ڕووبەری وشکانی زەوی دەگرتەوە لە
جیھاندا و گەورەترین ئیمپڕاتۆڕیەتە لە مێژوودا، تا ئێستا تێبینی ھەژموونی بەریتانیا
دەکرێت لە زمان و ڕۆشنبیری و ڕژێمی یاسایی لە زۆرێک لە موستەعمەرە دێرینەکانیدا.

شانشینی یەکگرتوو لە دەوڵەتە پێشکەوتووەکانە، ئابووریەکەی لە ڕیزبەندی شەشەمدایە لە
جیھاندا، ھەروەک ئەوەی لە یەکەمین دەوڵەتەکان بوو کە گۆڕدران بۆ بواری پیشەسازی، و
بە گەورترین زلھێزی مەزن دادەنرا لە جیھاندا لە سەدەی نۆزدە و سەرەتاکانی سەدەی
بیست، بەڵام باجی ئابووری و کۆمەڵایەتی ھەردوو جەنگی جیھانی شانشینییان گەڕاندە
دواوە لە کۆتایی نیوەی یەکەمی سەدەی بیست، ئەمەش بووە ھۆی بەرتەسک بوونەوەی ڕۆڵی
پێشەوایەتی لە کاروبارە جیھانییەکاندا، لەگەڵ ئەمانەشدا تا ئێستا شانشینی یەکگرتوو
ھێزێکی مەزنی خاوەن ھەژموونی ئابووری و ڕۆشنبیری و سەربازی و زانستی و سیاسی
بەھێزە، ھەروەھا لە دەوڵەتە ئەتۆمییەکانە، ئەندامە لە یەکێتی ئەوروپا و ئەندامی
ھەمیشەیی ئەنجومەنی ئاسایشی نێودەوڵەتییە ھەروەھا ئەندامی کۆمۆنوێلت و ئەندامی
کۆمەڵەی ھەشت و کۆمەڵەی بیست و ڕیکخراوی ناتۆ وئەندامی ئەنجومەنی ھاریکاری و
گەشەپێدانی ئابوری و ڕیکخراوی بازرگانی نێودەوڵەتییە.

بەپێی ئامارەکانی ساڵی ٢٠١٤ ژمارەی دانیشتوانی وڵاتی بریتانیا ٦٣,٤٨٩,٢٣٤ کەس بووە
کە دەکاتە ٠.٨٨ لەسەدی ڕێژەی خەڵکی جیھان. تەمەنی مام‌ناوەندی خەڵکی ئەم وڵاتە ٤٠.٤
ساڵە. ھەروەھا ٨٠ لەسەدی دانیشتوانی وڵات لە شارەکان دەژین.[٤]



https://ckb.wikipedia.org/wiki/%D8%A6%DB%95%DA%B5%D9%85%D8%A7%D8%B3

ئەڵماس (بە ئینگلیزی: Diamond) ماددەیەکە پێکھاتەی بلوری ھەیە و زۆر جار شێوەی شەش
پاڵووی ھەیە و ھەندێ جار شێوەی شەش ڕووی ھەیە. ئەڵماس بە ڕێژەیەکی زۆر لە کاربۆن
(ڕەژوو) پێکدێ لە ژێر پەستان و گەرمی زۆر. لێکچوونێکی زۆر ھەیە لە نێوان ئەو
مادەیەی کە گرافیت و ئەڵماس پێکدێنێ کە ئەویش کاربۆنە ، کەچی سیفاتەکانی ھەر یەکیان
زۆر جیاوازە لە ئەوی تر بە ھۆی جیاوازی ھەر یەکیان لە پێکھاتەی گەردیلەیی. ئەو
لێکچوونە زۆرەی کە لە پێکھاتەی کیمیایی ھەیە وای لە زانایان کرد کە تاقیکردنەوە
بکەن لەسەر گۆڕینی گرافیت بۆ ئەڵماس لە ڕێگای ئامێرێکی تایبەت کە بەرگری پلەی گەرمی
بەرز و پەستانی زۆر دەکات بۆ گۆڕینی گرافیت بۆ ئەڵماس کە لە ئەنجامدا ئەڵماسی
پیشەسازی یان (ئەڵماسی دروستکراو) بەرھەم دێ.

تەمەنی نوێترین ئەڵماس نزیکەی یەک ملیار ساڵە ، کە مادەیەکی زۆر ناسراوو بەسوودە لە
نێوان (٣٠٠٠) ماددەی ناسراو کە ھەن تا ئێستا. ئەڵماس لە دێر زەمانەوە ناسراوە وەک
گەوھەرێکی بە نرخ ، لە سەدەی نۆزدەم ئەڵماس زۆر بڵاو بووەوە پاش پێشکەوتنی
تەکنۆلۆژیای بڕین و سافکردنی ئەڵماس ، بەتایبەتی بە ڕێگای (بریلیات) کە لەلایەن
ئەوروپییەکان دۆزرایەوە. ئەڵماس سیفاتی فیزیایی نایابی ھەیە، بەتایبەتی ھێزی ڕەقی
بەرز کە تەنھا ئەڵماس پلەی (١٠/١٠) وەردەگرێ لە پلەی ھێزی ڕەقی بەردەکان ، تەنھا بۆ
زانین جیاوازی لە پلەی ھێزی ڕەقی لەنێوان (٩ پلە) بۆ (یاقوت و زفیر) و (١٠ پلە)
زۆرە و ھەروەھا توانای پەرش و بڵاوبوونەوەی ڕووناکی زۆر بەرزە. لەبەر ئەوە ئەڵماس
ماددەیەکی زۆر بەنرخ و گرنگە لە پیشەسازی دروستکردنی خشڵ، ھەروەھا پیشەسازییەکانی
تر وەک بەکارھێنانی ئەڵماس لە سەری ئەو دڕێلانەی کە بەکاردێن لە لێدانی بیری نەوت.

یۆنانیەکان بە ئەڵماسیان دەگوت ئاژماس (بە یۆنانی αδαμαξ ) کە مانای (ناتوانرێ
بگۆڕدرێ) دەدات چونکە زۆر ڕەقە. ئیبن مەنزور لە (لسان العرب) دەڵێ لە بنچینەدا وشەی
ئەڵماس لە ئاژماسی یۆنانی وەرگیراوە و کراوەتە عەرەبی وە پاشان عەرەبەکان (ژ) یان
گۆریوە بۆ (ل) چونکە زۆر لێک نزیکن لە شێوە و دەرچوونی لە دەم. زۆربەی خەڵک ئەڵماس
لە زارکە گڕکانییەکان دەردەھێنن کە ئاگرە گڕکانییەکان بۆ دەرەوە دەری دەھاوێژن لە
قوڵایی زەوی دەردەچێ کە دەگاتە (١٥٠ کم) لە پلەی گەرمی زۆر بەرزو پەستانی زۆر
ماوەیەکی زۆری دەوێت کە دەگاتە ملیۆنەھا ساڵ تا بارودۆخی گونجاو دروست دەکات بۆ
پێکھاتنی ئەڵماس.

کانگاکانی ئەڵماس بە زۆری دەکەونە ناوەڕاست و باشووری ئەفریقا ، بڕێکی باشیش لە
ئەڵماس لە کەنەدا و ڕووسیا و بەڕازیل و ئوسترالیا دۆزراوەتەوە. ساڵانە نزیکەی (١٣٠
ملیۆن) مسقال یان (٢٦ ھەزار) کیلۆگرام ئەڵماس دەردەھێنرێ کە نرخەکەی دەگاتە (٩
ملیار) دۆلاری ئەمریکی. چوار پێوەر ھەیە بۆ زانینی باشی و نایابی ئەڵماس :
عەیار(قرات) و خاوێنی (ڕوونی) و ڕەنگ و بڕین. بەرامبەر بە ئەڵماسی سروشتی، ئەڵماسی
پیشەسازی (دروستکراو) بەرھەم دەھێنرێ کە بڕەکەی دەگاتە چوار ئەوەندەی ئەڵماسی
سروشتی دەرھێنراو.لەگەڵ ئەوەش زۆربەی ئەڵماسی دروستکراو قەبارەی بچووکە و ناڕێک
دیارە کەدەبێتە ھۆی کەمی نرخ بە بەراوورد کردن لەگەڵ ئەڵماسی سروشتی،وە
بەکارھێنانەکانی تەنھا لە کارە پیشەسازییەکان دەبێت لەبەر ئەوە بڕوانامەی دروست و
بە گرنتی لەگەڵ ئەڵماسی سروشتی دەدرێت بەتایبەتی ئەڵماسی نایاب ئەم بڕوانامانەش
لەلایەن سەنتەر و کۆمپانیاکان دەدرێن کە ژمارەیەک لە خەڵکی زانایان ھەیە لەم بوارە
و ماوەیەکی زۆرە لە بازرگانی ئەڵماس و بەردی نایاب کاردەکەن وەک (GIA )ی ئەمریکی و
(HRG و IGI )ی بەلجیکی کە بچووکترین وردەکاری بەردەکە دەنووسن وەک کێش و عەیار و
جۆری پارچەکە و پلەی خاوێنی (ڕوونی)،و دووریەکانی بەردەکە بڕوانامەکە ژمارەیەکی
زنجیرەیی دەدرێتێ و کۆپییەک لەم بڕوانامەیە لە فایلەکانی کۆمپانیا ھەڵدەگیرێ و ئەم
بڕوانامانە باوەڕ پێکراوانەش ئەڵماسەکە بەنرختر دەکەن.

زۆر کێشە و گیروگرفت و باس ھەیە دەربارەی دەرھێنان و دابەشکردنی ئەڵماس ھەروەک
لەپڕۆسەی فرۆشتنی بەناو (ئەڵماسی خوێناوی) لەلایەن باندی چەکداری ئەفریقایی.
ھەروەھا قسە ھەیە دەربارەی گروپی دی پێرز، کە یەکێکە لە گەورە کۆمپانیاکانی ئەڵماس
لە جیھان و بارەگای ھەیە لە جۆھانز بێرگ و لەندەن کە باڵا دەستی خۆی بە شێوەیەکی
خراپ بەکاردێنێ بۆ کۆنترۆڵکردنی بڕی ئەڵماس لە بازاڕو یاریکردن بە نرخەکان .ئەڵماس
مادەیەکە پێکھاتەی بلوری ھەیە و زۆر جار شێوەی شەش پاڵووی ھەیە و ھەندێ جار شێوەی
شەش ڕووی ھەیە . ئەڵماس بە ڕێژەیەکی زۆر لە کاربۆن ( ڕەژوو) پێکدێ لە ژێر پەستان و
گەرمی زۆر. لێکچوونێکی زۆر ھەیە لە نێوان ئەو مادەیەی کە گرافیت و ئەڵماس پێکدێنێ
کە ئەویش کاربۆنە،کەچی سیفاتەکانی ھەر یەکیان زۆر جیاوازە لە ئەوی تر بە ھۆی
جیاوازی ھەر یەکیان لە پێکھاتەی گەردیلەیی.ئەو لێکچوونە زۆرەی کە لە پێکھاتەی
کیمیاوی ھەیە وای لە زانایان کرد کە تاقیکردنەوە بکەن لەسەر گۆڕینی گرافیت بۆ
ئەڵماس لە ڕێگای ئامێرێکی تایبەت کە بەرگری پلەی گەرمی بەرزو پەستانی زۆر دەکات بۆ
گۆڕینی گرافیت بۆ ئەڵماس کە لە ئەنجامدا ئەڵماسی پیشەسازی یان (ئەڵماسی دروستکراو)
بەرھەم دێ. ته‌مه‌نی نوێترین ئه‌ڵماس نزیكه‌ى یه‌ك ملیار ساڵه‌،كه‌ ماده‌یه‌كی زۆر
ناسراوو به‌سووده‌ له‌نێوان (3000) ماده‌ی ناسراو كه‌ هه‌ن تا ئێستا. ئه‌ڵماس له‌
دێر زه‌مانه‌وه‌ ناسراوه‌ وه‌ك گه‌وهه‌رێكی به‌ نرخ،له‌ سه‌ده‌ی نۆزده‌م ئه‌ڵماس
زۆر بڵاو بووه‌وه‌ پاش پێشكه‌وتنی ته‌كنۆلۆژیای بڕین و سافكردنی ئه‌ڵماس
،به‌تایبه‌تی به‌ ڕێگای (بریلیات) كه‌ له‌لایه‌ن ئه‌وروپییه‌كان دۆزرایه‌وه‌.
ئه‌ڵماس سیفاتی فیزیایی نایابی هه‌یه‌، به‌تایبه‌تی هێزی ڕه‌قی به‌رز كه‌ ته‌نها
ئه‌ڵماس پله‌ی (10/10) وه‌رده‌گرێ له‌ پله‌ى هێزی ڕه‌قی به‌رده‌كان،ته‌نها بۆ زانین
جیاوازی له‌ پله‌ی هێزی ڕه‌قی له‌نێوان (9 پله‌) بۆ (یاقوت و زفیر) و (10 پله‌)
زۆره‌و هه‌روه‌ها تواناى په‌رش وبڵاوبوونه‌وه‌ى ڕووناكی زۆر به‌رزه‌.له‌به‌ر ئه‌وه‌
ئه‌ڵماس ماده‌یه‌كی زۆر به‌نرخ و گرنگه‌ له‌ پیشه‌سازی دروستكردنی خشڵ، هه‌روه‌ها
پیشه‌سازییه‌كانی تر وه‌ك به‌كارهێنانی ئه‌ڵماس له‌ سه‌ری ئه‌و دڕێلانه‌ی كه‌
به‌كاردێن له‌ لێدانی بیری نه‌وت. یۆنانیه‌كان به‌ ئه‌ڵماسیان ده‌گوت ئازماس (به‌
یۆنانی αδαμαξ ) كه‌ مانای (ناتوانرێ بگۆڕدرێ) ده‌دات چونكه‌ زۆر ڕه‌قه‌ . ئیبن
مه‌نزوِر له‌ (لسان العرب) ده‌ڵێ له‌ بنچینه‌دا وشه‌ى ئه‌ڵماس له‌ ئاژماسى یۆنانی
وه‌رگیراوه‌و كراوه‌ته‌عه‌ره‌بى وه‌ پاشان عه‌ره‌به‌كان (ژ) یان گۆریوه‌ بۆ (ل)
چونكه‌ زۆر لیك نزیكن له‌ شێوه‌و ده‌رچوونی له‌ده‌م. زۆربه‌ی خه‌ڵك ئه‌ڵماس له‌
زاركه‌ گڕكانییه‌كان ده‌رده‌هێنن كه‌ ئاگره‌ گڕكانییه‌كان بۆ ده‌ره‌وه‌ ده‌رى
ده‌هاوێژن له‌ قوڵایی زه‌وى ده‌رده‌چێ كه‌ ده‌گاته‌ (150 كم) له‌ پله‌ى گه‌رمی زۆر
به‌رزو په‌ستانی زۆر ماوه‌یه‌كی زۆرى ده‌وێت كه‌ ده‌گاته‌ ملیۆنه‌ها ساڵ تا
بارودۆخی گونجاو دروست ده‌كات بۆ پێكهاتنی ئه‌ڵماس. كانگاكانی ئه‌ڵماس به‌زۆری
ده‌كه‌ونه‌ ناوه‌ڕاست و باشوری ئه‌فریكا ،بڕێكی باشیش له‌ ئه‌ڵماس له‌ كه‌نه‌داو
ڕوسیاو به‌ڕازیل و ئوستڕالیا دۆزراوه‌ته‌وه‌. ساڵانه‌ نزیكه‌ى (130 ملیۆن) مسقال
یان (26 هه‌زار) كیلۆگرام ئه‌ڵماس ده‌رده‌هێنرێ كه‌ نرخه‌كه‌ی ده‌گاته‌ (9 ملیار)
دۆلاری ئه‌مریكی. چوار پێوه‌ر هه‌یه‌ بۆ زانینی باشی و نایابی ئه‌ڵماس :
عه‌یار(قرات)،و خاوێنی (ڕوونی)،و ڕه‌نگ،و بڕین. به‌رامبه‌ر به‌ ئه‌ڵماسى سروشتی،
ئه‌ڵماسى پیشه‌سازی (دروستكراو) به‌رهه‌م ده‌هێنرێ كه‌ بڕه‌كه‌ی ده‌گاته‌ چوار
ئه‌وه‌نده‌ی ئه‌ڵماسى سروشتی ده‌رهێنراو.له‌گه‌ڵ ئه‌وه‌ش زۆربه‌ی ئه‌ڵماسى
دروستكراو قه‌باره‌ی بچووكه‌و ناڕێك دیاره‌ كه‌ده‌بێته‌ هۆی كه‌می نرخ به‌
به‌راوورد كردن له‌گه‌ڵ ئه‌ڵماسى سروشتی،وه‌ به‌كارهێنانه‌كانی ته‌نها له‌ كاره‌
پیشه‌سازییه‌كان ده‌بێت ،له‌به‌ر ئه‌وه‌ بڕوانامه‌ی دروست و به‌ گرنتى له‌گه‌ڵ
ئه‌ڵماسى سروشتی ده‌درێت به‌تایبه‌تی ئه‌ڵماسی نایاب، ئه‌م بڕوانامانه‌ش له‌لایه‌ن
سه‌َنته‌ر و كۆمپانیاكان ده‌درێن كه‌ ژماره‌یه‌ك له‌ خه‌ڵكی زانایان هه‌یه‌ له‌م
بواره‌ و ماوه‌یه‌كی زۆره‌ له‌ بازرگانی ئه‌ڵماس و به‌ردی نایاب كارده‌كه‌ن، وه‌ك
(GIA ) ى ئه‌مریكى و (HRG و IGI ) ى به‌لجیكی كه‌ بچووكترین ورده‌كاری به‌رده‌كه‌
ده‌نووسن وه‌ك كێش وعه‌یارو، جۆری پارچه‌كه‌،و پله‌ی خاوێنی (ڕوونی)،و دووریه‌كانی
به‌رده‌كه‌، بڕوانامه‌كه‌ ژماره‌یه‌كی زنجیره‌یی ده‌درێتێ و كۆپییه‌ك له‌م
بڕوانامه‌یه‌ له‌ فایله‌كانی كۆمپانیا هه‌ڵده‌گیرێ و ئه‌م بڕوانامانه‌ باوه‌ڕ
پێكراوانه‌ش ئه‌ڵماسه‌كه‌ به‌نرختر ده‌كه‌ن. زۆر كێشه‌و گیروگرفت و باس هه‌یه‌
ده‌رباره‌ی ده‌رهێنان و دابه‌شكردنی ئه‌ڵماس،هه‌روه‌ك له‌پڕۆسه‌ى فرۆشتنى به‌ناو
(ئه‌ڵماسى



https://ckb.wikipedia.org/wiki/%D8%A6%DB%95%D9%86%DB%8C%D9%85%DB%95%DB%8C%D8%B4%D9%86

وێنەی جوڵاو یان وێنە جووڵاوەکان (بە ئینگلیزی: Animation بە عەرەبی: الرسوم
المتحرکە) شێوازێکی ھونەرییە ، بۆ بەرھەمھێنانی فیلمی سینەمایی ، کە تیایدا
دەرھێنەری فیلمەکە ، ھەڵدەستێ بە ئامادەکردنی ھەندێک وێنە بۆ جوڵە و بزاوتن ، نەک
تۆمارکردنی بە ئامێری وێنەگرتن ھەروەک لە ڕاستیدا وا دەرئەکەوێ بەرھەمھێنانی
فیلمێکی وێنەی جوڵاو پێویست بەمە ئەکات کە زنجیرەیێک لە وێنە و شتومەکەکان ، یەک لە
دوای یەک وێنەیان بۆ بگرێ بە جۆرێک کە ھەر ئەندازەیێک لە فیلمەکە ، وێنەێک لەم
وێنانە لە خۆی بگرێ ، جا گۆڕانکاریێکی کەم لە شوێنی دیمەنەکە ، یان ئەم شتەی
کەوێنەی بۆ گیراوە ڕوودەدات بازنە بە بازنە، جاکاتێک کە کاسێتە ڤیدیۆییەکە ئەخرێتە
کارەوە ، لەسەر ئامێری پێشکەشکردنی سینەمایی ، شتەکان وا دەرئەکەون ، وەک ئەوەی
کەبجوڵین زۆر ڕوو ئەکرێتە تەکنیکی وێنەی جوڵاو ، لە دەرھێنانی وێنە گاڵتە
ئامێزەکاندا ھونەرمەندانی ڕیکلامی ، بۆ ڕیکلامکردنی لە سەر تەلەفزیۆن بەکاری ئەھێنن
. ھەروەھا بەرھەمھێنەرانی فیلمە فێرکارییەکان پشت ئەبەستن بە جۆرێکی تایبەت لەوێنە
جووڵاوەکان ، بۆ ھاریکاریان بۆ ڕوون کردنەوەی بیرو بۆچوونە سەختەکان یان ئەم
بابەتانەی کە ناتوانرێ ڕوون بکرێنەوە، بەدیمەنی ڕاستەقینە، ھەروەھا ئەتوانرێ وێنە
جووڵاوەکان و، دیمەنە جووڵاوەکان، کە بە شێوەیێکی سینەمایی وێنەیان دەگیرێ یەکبخرێن
.

ئەتوانرێ جۆریک لەجۆرەکانی وێنەی جوڵاو ، بەدەست بھێنرێ و، دروست بکرێ بێ ھیچ
ھۆکارێکی تەکنیکی ، ئەمیش لە ڕێگەی پشت بەستن بە ھۆکارێکی سادە کە ناوئەبرێ بە :
پەڕاوی سەیرکردنی خێرا ، کە کۆمەڵێک وێنەی ھێڵکارییە (الاستکشات)، لە چەند
لاپەڕەیەکی یەک لە دوای یەکدا ، ھەریەک لەدوای ئەویتردا لە شێوەی زنجیرەیێکی ڕووندا
جا لە کاتی ھەڵدانەوەی پەڕاوەکان بەشێوەیێکی خێرا ، وا دەرئەکەوێ کە دەجوڵێ. بەر لە
ئامادەکاری وێنەی جوڵاو ، ئەبێ داڕشتن و، چیڕۆکێک ھەبێ ھونەرمەندێکی دیمەن نووس
دایرشتبێ ، جا ئەم شتە ئامادە ئەکات کەپێی ئەوترێ : تابلۆی زنجیرەی دیمەنەکان، کەلە
شوێن و لەبری سیناریۆی فیلمەکەیە، بەڵام لە کاسێتێکی گەورەی ڤیدیۆیی وێنەی گاڵتە
ئامێز دەچێ ، پێک ھاتووە لە وێنەی ھێلکاری دیمەنە یەک لە دوای یەکەکانی چیڕۆکەکە ،
کە ڕستەی گفتوگۆێ دایەلۆگەکانی تایبەت بە ھەردیمەنێکی ، لەسەر چاپکراوە.

وێنەی جوڵاو کاغەزی سلیلۆز، باوترین جۆرە کە بەھۆیەوە وێنە جووڵاوەکانی پێ دروست
بکرێ ، لەوانەشە بەرھەمھێنانی فیلمێکی ڕێکوپێکی وێنە جووڵاوەکان بەدرێژی ، ھەزارەھا
وێنەی جیاکراوەی بوێ و، سێ ساڵیش بخایەنی ، ھەروەھا پسپۆڕی تایبەتمەندی زۆرێک لە
تاکەکانی بوێ ، بۆیە فیلمی بەفری سپی و حەوت کورتەباڵاکان لە ساڵی ١٩٣٧ز و، فیلمی
پینۆکیۆ لە ساڵی ١٩٤٠ز ، بەم شێوەیە بەرھەم ھێنران ، جگە لەوەش زۆرینەی فیلمە وێنە
جووڵاوەکانی تایبەت بە منداڵان لە سەر تەلەفزیۆن ، بەم جۆرە بەرھەم ھێنراون .
دەرھێنەری فیلمێک پێویستی بە ھونەرمەندێکی بەش بەشکردنی دیمەنەکان دەبێت
بۆجێبەجێکردنی گشتی دیارکردنی جووڵانی کەسایەتییەکان و، ڕووکارە گشتیەکان ، ئەمەجگە
لە بڕینی فیلمەکە بۆ دیمەنی جیاجیا . لەدوای ئەم قۆناغەش ، ھونەرمەندی دابەشکاری
دیمەنەکان، ھەڵئەستێ بە ئامادەکردنی ھێما ڕێنماییەکان ، بۆ دوو کۆمەڵی ھونەرمەندان
، ئەمانیش : وێنەکێشی باکگراوەندەکان، و وێنەکیشی بزاوتەکان.

تیایدا کۆمپیوتەر بەکارئەھێنرێ ، بۆ ڕەنگکردن و، سێبەرکرن ، جوڵاندنی ئەم شێوانەی
کە ھونەرمەندان وێنەیان کێشاوە ، لەسەر تابلۆی پێشاندان ، ئەمیش ھێندێک جار ،
ڕیگایێکی خێراترە لە وێنەکێشانی بەدەست . چونکە کۆمپیوتەر ئەتوانی شێوەو وێنە زۆر
بەوردی و، تەواوکاریەکانەوە بەرھەم بھێنیت، ھەر بۆیەش زۆر بەکار ئەھێنرێ ، لە
جێبەجێکردنی پارچەکانی وێنە جووڵاوەکانی فیلمە فێرکارییەکان . ھەروەھا جوڵاندن بە
کۆمپیوتەر ، بەکارئەھێنرێ بۆڕیکلامەکانی تەلەفزیۆن و، فیلمی ڕۆمانی ، ھەندێک لە
تەکنیککارانی جوڵاندن پشت بە کۆمپیوتەر ئەبەستن بۆ خێراترکردنی ھەندێ قۆناغی
ئامادەکاری ، کە لە شێوەی وێنەکردن بەسەر تابلۆی سلیلۆزی تەنک تەواو ئەبێ.

بوکەڵۆکەی جوڵاندن لەسەرەتادا ، شێوەی یاری جوڵاوەی لەخۆ ئەگرت، پاشان لەسەردەمی
نۆزدەھەمی زاینی پەرەی پێدرا ، لەوانە ، ئەم ئامێرەی کەناوی ئەبرێ بە دیدالیوم ، کە
ولیەم جۆرج ھونەر ، لە ساڵی ١٨٣٤ز دایھێنا. دواتر ئەم دیدالیۆمە ناونرا (زۆترۆب)
یان رەوڕەوەی ژیان. کە پێکھاتەیێکی شێوە قەوانەییە و، ھەموو دیمەنەکان بە کاغەز یەک
لەدوای یەک بەشێوەی زنجیرە ، لەسەری لوول ئەدرێ ، پاشان کە دیمەنەکانی قەوانەکە
ئەسوڕێ و، لە ڕێگە کەلێنەکانی ، کە لە سەرەوەی بۆی دروست کراوە ، ئەبینرێ، شێوە
وێنە کراوەکان وا دیارئەکەون ، وەک ئەوەی کە بجوڵێن ، جا ئەم ئامێرەش یارمەتی زۆری
دا بۆ پێشدەستی داھێنانی وێنەی جوڵاو .

ئارپەرملبۆرن کوبەری بەریتانی یەکێک بوو لەوانەی کە ھەڵسان ، بەداھێنی چەند فیلمێکی
وێنەی جوڵاو . کاتێک کە ملبۆڕن لە ساڵی ١٨٩٩ز ، ھەڵسا بەوێنەگرتنی زنجیرەیێک لە
دەنکە شخارتەی رێکخراو ، بەشێوە و بازنەی جیا لە کاسیێتی فیلمەکە ، بۆ ریکلامکردن
بۆ کەلوپەلێک ، ھەروەھا وێنەکێشی رۆژنامەوانی ئەمریکی جێمس ستیوارت بلاکستن ، یەکەم
کەس بوو کە ھەڵسا بە وێنەگرتن بۆ وێنە دەستکردەکان ، لە ئەندازە و چوارچێوەی فیلمی
بەیەکەوە نووساو . ئەو لەساڵی ١٩٠٦ز ھەڵسا بە ئامادەکردنی کاسێتەکەی بەناوی :
لایەنە گاڵتە ئامێزییەکانی ڕوخسارە پێکەنیناوییەکان ، بەوێنەگرتنی چەند وێنەیەکی
دەستی بە گەچ لەسەر تەختەڕەش ، بەچەند قۆناغی جیاواز ،بەناوبانگترین شارەزایان لەم
بوارەدا (ئێمێل کۆل)ی فەڕەنسییە کە ٢٠٠ فیلمی وێنەی جوڵاوی کورتی تەواوکرد ،
لەنێوان ساڵانی (١٩٠٨ز ، ١٩١٨ز) کەبە فیلمی : فانتازماجوری دەستی پێکرد.

لەم کاتەی کە ھەندێک ھونەرمەندی وێنەی جوڵاوی ئەمریکی ڕوویان لە دیارکردنی
کەسایەتییەکان کردبوو، ھێندێکی تر ڕوویان لە نوێکاری لەلایەنی تەکنیکی و چاککردنی
لە وڵاتانی تر کردبوو. بۆ نموونە ھونەرمەندی ڕووسی لادیسلاس ئەستاریفچ ، ھەڵسا
بەدەست کاریکردنی بوکەڵۆکەی جوڵاو ، لەساڵانی بیستەکانی سەدەی بیستەمی زایینی
ھەروەھا لۆت رینیگری ئەڵمانی ، ھەڵسا بە دەست کاریکردنی شێوە(مەسلەوتە)ی ڕەش ،
بەباکگڕاوندی ڕووناک لە فیلمە کورتەکانی ھەروەھا ھەندێک ھونەرمەندی ئەوڕوپی ،
ھەڵسان بەدەست کاریکردنی شێوەی تەنیا، لە فیلمەکانیان بەمەبەستی تاقی کردنەوە ، وەک
فولترڕۆتمانی ئەڵمانی ، ئۆسکار فیشینگەر، کە دوو وێنەکێش و دەرھێنەری سینەمایی بوون
و، ھەڵسان بە بەرھەمھێنانی فیلمی کورتی وێنەی جوڵاو، بەپشت بەستن بەئەندازەکاری
تەنیا، لەسەرەتای ساڵانی سییەکانی سەدەی بیستەمی زاینی ، ئەلیکسەندەر ئەلیکسێنی
ڕوسی بە بنەچەک و کچە ھونەرمەندی ئەمریکی کلیر پارکەر ، ھەڵسان بە پەرەپێدانی
جوڵاندن بە شێوازی جوڵاندن بەدەرزی لە فەڕەنسا.

کۆمپانیای واڵت دیزنی ، بە یەکێک لە زۆرترین بەرھەم ھێنەرانی فیلمی وێنە جوڵاوە
بەناوبانگەکان ئەژمێردرێت و، ڕاھێنانی زۆربەی کەسایەتییە بەناوبانگەکانی فیلمی
کارتۆنی بۆ ئەو ئەگەڕێتەوە ، وەک کەسایەتی ، میکی ماوس ، دۆنالدک و،گۆفی و، بلۆتۆ
ھەولی زۆریشیدا لە نێوان ساڵانی (١٩٢٨ز و، ١٩٣٨ز). بۆپەرەپێدانی لایەنی کەسایەتی لە
فیلمە جووڵاوەکان ، کەشوێن پێی خۆی جێ ھێڵا لە چیرۆک ھێنانەوە و، ڕێکخستن و،
بۆچوونی تەکنیکی لەھەموو بوارەکانی بەرھەمھێنانی سینەمایی فیلمەکانی وێنە
جووڵاوەکان.

ستیمبون ویلی ساڵی(١٩٢٨ز) یەکەم کاسێتی دەنگدار بوو، لە فیلمەکانی وێنە جووڵاوەکان
، کە لە پاڵەوانیەتی میکی ماوس بوو، دیزی لە نێوان ماوەی ساڵانی (١٩٢٩ز،١٩٣٩ز)
ھەڵسا بەبەرھەمھێنانی زنجیرەیێک لە فیلمی کارتۆنی لە ژێرناوی سەمفۆنیای گێژان.
ھەروەھا دەستی کرد بەبەرھەمھێنانی : بەفریسپی و، حەوت کورتەباڵاکان ، لەساڵی ١٩٢٧ز،
کە یەکەم فیلمی درێژی کارتۆنی بوون و، ئەمانەن : پینۆکیۆ ١٩٤٠ز و، فانتازیا ١٩٤٠ز
و، دەمبو ١٩٤١ز و، بامبی ١٩٤٢ز و، خاتوونەکە و دەرکراوەکە ١٩٥٥ز.

زۆرێک لە کارگەکانی وێنە گرتنی سینەمایی سەرەکی ، جگە لە کۆمپانیای واڵت دیزنی ،
ھەڵسان بە کۆنترۆڵکردن بەسەر بەرھەمی فیلمەکانی وێنە جووڵاوەکانی ساڵانی سییەکان و،
چلەکانی سەدەی بیستەمی زایینی ، ھەریەک لە ولیەم حەننا، جۆزێف باربێرا، لە
کۆمپانیای میتر و جولەن مایەر ، ھەڵسان بە بەرھەمھێنانی زنجیرەیێک لە فیلمی کورتی
وێنەی جوڵاو ، بەپاڵەوانیەتی دوانەی تۆم و جێری کە مشک و پشیلەیێکن و، ۆلتەر لانتز
لە کۆمپانیای یونیڤەرساڵ ، ھێندێک فیلمی کورتی بەرھەم ھێناوە بە پاڵەوانیەتی
کەروێشک ئۆزوۆڵد.

دواتر لانتز ھەڵسا بە پێشکەشکردنی فیلمی وۆدی و ۆدبیکەری باڵندە . ھەروەھا
کۆمپانیای وارنەر برۆس، بە ھەر یەکێک لە تەکس ئیفرێ و، چک جۆنز و، فریتز فریلنجی
سپارد، کە ھەندێک فیلمی وێنەی جوڵاوی کورت دەرھێنن، بە پاڵەوانیەتی : باگزبەنی و،
دەفی داک و، شیلمەر فەد و، بۆرکی بەج. لەم ماوەیەشدا نۆرمان ماکلارین ، ھێندێک
فیلمی وێنەی جوڵاوی بەرھەم ھێنا، کە تا ڕاددەێک بەباشی دانرا ، بۆ دەستەی گەل بۆ
سینەما لە کەنەدا و، ناو بانگی ماکلارین دەنگی دایەوە، بە ھۆی شێوازی ڕەنگکردنی
ڕاستەوخۆی تابلۆکانی وێنە جووڵاوەکان و، کارەکانیش لەم بوارەدا ئەمانە ئەگرێتەوە
فیلمەکانی فیدل دیدی ١٩٤٧ز و، با خەمەکان بڕۆن ١٩٤٩ز و، دراوسێ ١٩٥٢ز کە ئەم
فیلمەیان بە ھۆی جوڵاندنی خاڵی رووناکی ئەلیکترۆنیەوەیە.

لە سەرەتای ساڵانی چلەکانی سەدەی بیستەمی زایینی ، کۆمەڵێک ھونەرمەندی وێنەی جوڵاو،
لە کارگەکانی وێنەگرتنی دیزی جیابوونەوە و، کۆمەڵێکیان دروست کرد بەناوی (یەکێتی
خاوەن بەرھەمانی ئەمریکی )شێوازی واقعی سروشتی واڵت دیزنییان ڕەت ئەکردەوە و،
سەرنجی جێپەنجەی بەھێزو ڕووبەرە ڕەنگیە ئاشکرا باوەکانی لایەنە شێوەکاریە
نوێیەکانیان بە باشتر دەزانی ، ھەروەھا کەمی تێچوونی بەرھەمەکانیان بۆ ڕوونبووەوە
بەم شێوازە ، بە بەراورد لەگەڵ شێوازەکانی دیزنی بۆ بەرھەمھێنان .

لە ناوەڕاستی ساڵانی پەنجاکانی سەدەی بیستەمی زاینیدا ، تاقیکردنەوە دەستی پێکرد بۆ
جێبەجێکردنی وێنەی جوڵاو ، بەسەر کۆمپیوتەری ژمارەیی، لەگەڵ سەرەتای بڵاو بوونەوەی،
لەناوەڕاستی ساڵانی حەفتاکانی سەدەی بیستەمی زاینیدا ، زیاتر پشت بەسترا بە
کۆمپیوتەر ، بۆ جێَبەجێکردنی فیلمەکانی وێنەی جوڵاوی درێژو ڕیکلامی تەلەفزیۆنی.

فیلمە کارتۆنییە گاڵتە ئامێزە جوڵاوە درێژەکان، جارێکی تر شوێنی خۆیان وەرگرتەوە،
لەماوەی نێوان ساڵانی ھەشتاکانی سەدەی بیستەمی زاینی ، ئەمەیش کاتێک کە بەشی وێنەی
جوڵاو، لە کارگەکانی وێنەگرتنی واڵت دیزنی، پلانی خۆی ئاشکرا کرد ، کە ساڵانە
فیلمێکی درێژ بەرھەم ئەھێنێ ، بەڵام توندوتۆڵی لە بەرھەمھێناندا دواکەوت ، بەھۆی
کۆچی دوایکردنی واڵت دیزنی لە ساڵی ١٩٦٦ز.

دەرھێنەری سینەمایی ستیڤن سبیلیرج ھەڵسا بە پێشاندانی فیلمی یەکەمی، لە فیلمی وێنەی
جوڵاو، بەناوی (ئەمرکان تێڵ) ١٩٨٦ز. ھەروەھا سبیلبیرج ھەڵسا بەیارمەتیدانی
ستۆدیۆکانی واڵت دیزنی لەجێبەجێکردنی فیلمی (کێ بوو ئەو کەسەی کە ھەستا بە
تووشکردنی ڕۆجەری کەرۆیشک ١٩٨٨ز) کە فیلمێکە سەرکەوتنی بەدەست ھێناوە ، لە بە
یەکەوە گرێدانی بەسەرھاتی فیلمە درامییەکان و، وێنە جووڵاوەکان. فیلمی وێنە
جووڵاوەکان ئێستا بەرھەمھێنانیان زۆر بووە لە ھەموو جیھان ، چونکە بەھەزاران
ھونەرمەند کار ئەکەن ، لە بنکەکانی بەرھەمھێنانی فیلمەکان لە ھەندێک لە وڵاتان
وەک : کۆریای باشوور و،یابان. ھەروەھا بەناوبانگترین سەرچاوەکانی بەرھەمھێنان لە
ڕۆژھەڵاتی ئەوروپان، کە دەکەوێتە چیکۆسلۆڤاکیای کۆن و، ناوبانگی بە فیلمەکانی جیری
ترینکا دەرکردووە، کە پشتی بەستووە بە بووکەڵۆکەی جوڵاو و داھێنانیکی زۆری ئەم
فیلمانەیشی سەریان ھەڵدا ، لەھەر یەکێک لە یۆگۆسلافیا و، مەجەر.

پشت بەستنیش بەتەکنیکی نوێ، وەک جێبەجێکردنی وێنەکان، بە کۆمپیوتەر لە کۆتاییەکانی
سەدەی بیستەم وایکردووە کە ڕێگر نەمێنێ لە نێوان فیلمی واقیعی و، زیندو و، درامی ،
لەگەڵ وێنەی جوڵاو، ،بێگومان ئەم پێشکەوتنانەش سەرئەکێشێ بۆ داھێنانی تری پەی پێ
نەبراو ، لە بوارەکانی دروستکردنی وێنەدا.



https://ckb.wikipedia.org/wiki/%D8%A6%DB%95%D9%84%D9%81%D9%88%D8%A8%DB%8E%DB%8C_%D8%B9%DB%95%D8%B1%DB%95%D8%A8%DB%8C%DB%8C_%D8%B2%D9%85%D8%A7%D9%86%DB%8C_%DA%A9%D9%88%D8%B1%D8%AF%DB%8C

ئەلفوبێی عەرەبیی زمانی کوردی کە زۆرتر بە ناوی ئەلفوبێی سۆرانی ناسراوە سیستمێکی
نووسینە کە بۆ نووسینی زمانی کوردی کەڵکی لێ‌وەردەگیرێ و لە ئەلفوبێی عەرەبی
کەوتۆتەوە.

ھەر وەکوو ئەلفوبێی عەرەبی ئەم ئەلفۆبێیەش لە ڕاستەوە بۆ چەپ دەنووسری. کێسمی
پیتەکان بەسراوە بە شوێنەکەی لە ناو وشەدا: تەنیا (ئەگەر بە پیتەکانی پێش و پاشی
خۆی نەلکابێ)، سەرەتا (ئەگەر بە پیتی پاش خۆی لکابێ)، ناوین (ئەگەر بە پیتەکانی پێش
و پاشی خۆی لکابێ) و کۆتا (ئەگەر بە پیتی پێش خۆی لکابێ)، ھەندێک پیت ھەن بە وشەی
پاش خۆیان نالکێن بۆیە ناتوانن کێسمی سەرەتا و ناوینیان ھەبێ. بۆ ئەم پیتانە لە
سەرەتادا لە کێسمی تەنیا و لە ناویندا لە کێسمی کۆتا کەڵک وەردەگیرێ. ئەم پیتانە
بریتین لە: ا، د، ر، ڕ، ز، ژ، و، ۆ، وو، ە.

زۆربەی ئەم پیتانە لە کوردیی ناوەندیدا نین (جگە لە پیتی ص) و تایبەت بە
شێوەزارەکانی تری زمانی کوردین. ئەم پیتانە بریتین لە:

لە ئەلفوبێی کوردیدا بە پێچەوانەی ئەلفوبێی عەرەبی کە بزوێنەکان نیشان نادرێن یان
زۆر بە ناتەواوی نیشان دەدرێن، بۆ بزوێنەکانیش پیتی تایبەت دابین کراون و ئەمە
گەورەترین ھەڤیازی ئەلفوبێی کوردییە بەسەر ئەم ئەلفوبێیانەی کە لە ئەلفوبێی عەرەبی
کەوتوونەتەوە.

لە ئەلفوبێی عەرەبیی زمانی کوردیدا بۆ نووسینی ژمارەکان لە ژمارەکانی عەرەبیی
ڕۆژھەڵاتی کەڵک وەردەگیرێ. لە ژێرەوە پێرستی ژمارەکان و ناوەکانیان لە ناو
شێوەزارەکانی زمانی کوردیدا ھاتووە.



https://ckb.wikipedia.org/wiki/%D8%A6%DB%95%D8%B3%DA%A9%DB%8C

ئەسکی یان ASCII (دەخوێندرێتەوە æski/، ASS-keeˈ/) کورتکراوەی American Standard
Code for Information Interchange (کۆدی ستانداردی ئەمریکایی بۆ گۆڕێنەوەی زانیاری)
پلانێکە بۆ بەکۆدکردنی نووسە لەسەر بناغەی ڕیزی ئەلفوبێی ئینگلیزی. کۆدە ئەسکییەکان
لە کۆمپیوتەر، کەرەستەکانی ڕاگەیێنی، و کەرەستەکانی دیکە کە دەق بەکاردەھێنن، بۆ
نیشاندانی دەقەکان کەڵکیان لێ وەردەگیردرێت. زۆرێک لە پلانەکانی مۆدێڕنی بەکۆدکردنی
نووسە کە نووسەی زۆرترێک بەکۆد دەکەن لە سەر بناغەی ئەسکی دروستکراون.

ئەسکی بۆ ١٢٨ نووسە کۆدی ھەیە کە ٩٥یان بۆ چاپکردن دەبن وەکوو پیتەکانی گەورە و
بچووکی ئەلفوبێی ئینگلیزی و نووسەگەلێک وەک ?، & و !. ئەوانەی دەمێننەوە چۆنیەتیی
ڕێکخستنی دەقەکە کۆنتڕۆڵ دەکەن، بۆ نموونە کۆدی ئەسکی بۆ دیاریکردنی کۆتاییی ھێڵ.



https://ckb.wikipedia.org/wiki/%D8%A6%DB%95%D8%AD%D9%85%DB%95%D8%AF_%DA%A9%D8%A7%DB%8C%D8%A7

ئەحمەد کایا گۆرانیبێژ و ئاوازدانەر و مۆسیقاری کوردە کە لە (٢٨ی تشرینی یەکەمی
ساڵی ١٩٥٧)[٢]دا لە شاری مەلەدیی باکووری کوردستان لەدایکبوو. لە (١٦ی تشرینی دوەمی
ساڵی ٢٠٠٠)[٣] دا کۆچی دوایی کردوە. بنەماڵەکەی بە ھیوای ژیانێکی باشتر ڕوو دەکەنە
ئەستەمبوڵ. ئەحمەد لە ئەستەمبوڵ تێکەڵی سیاسەت دەبێ. لەگەڵ سیاسەتیش خۆی فێرە
مۆسیقا دەکا، شێعر دەنووسێ و لە پێناوی بژێوی ژیانیشیدا ھەموو جۆرە کارێک دەکا؛
دەبێتە شۆفێری لۆری و فرۆشیاری گەڕۆک و کرێکار. لە ساڵی ١٩٨٥ بڕیار دەدا یەکەمین
ئەلبومی گۆرانییەکانی بلاوبکاتەوە، بەڵام لەبەرئەوەی شێوازەکەی، شێوازێکی نوێیە
ناوەڕۆکی شیعرەکانی شۆڕشگێڕانەن. ھیچ دەزگایەکی ھونەری ئامادەنابێ ھاوکاری بکات.
ھەڵوێستی دەزگاکان ساردی ناکەنەوە، بەھاوکاریی دۆستەکانی یەکەمین ئەلبوومی خۆی بە
ناوی (مەگری بچکۆل) بلاودەکاتەوەو ڕەواجێکی باشی لە لای خەڵکی دەبێ، بەلام حکوومەت
قەدەغەی دەکات. کە ئەم قدەغە کردنە خۆی دەبێتە تەبلیغێکی باش بۆ ئەلبوم و کایا
ھۆگری زۆر پەیدا دەکات.

ئەحمەد کایا کە بە گۆرانییە کۆمەلایەتییەکانی لایەنگری خەڵکی ھەژار و کوردی تورکیا
دەکات، ئەم شێوازەی گۆرانیوتن و لایەنگری کەمینەکان دەبێتە ھۆی لە بەندیخانە کران و
قەدەغە بوونی گۆرانییەکانی کایا و ھەروەھا رێگای گۆرانی گوتنیشی لێ تەنگ دەکرێتەوە.
لە ئاداری ١٩٩٩، کاتێ خەلاتی باشترین گۆرانی ساڵ لە بەرنامەیەکی تەلەفزیۆنی
وەردەگرێ، رایدەگەیەنێ: (من گۆرانییەکی کوردیم لە ناو ئەلبۆمە تازەکەم داناوە،
چونکە من بە ڕەسەن کوردم! گومانم نییە گەلێ کۆمپانیای مۆسیقا حەز دەکەن ئەلبۆمە
تازەکەم بڵاوبکەنەوە! تورکیا گرفتێکی ھەیە بەناوی کوردستان، لە بەرئەوە من ھەرگیز
لە باسکردنی ئەم گرفتە بۆ ئەوانەی دان بەراستیدا نانێن، ماندوو نابم). دوای تەواو
بوونی ئەم قسانە، چەند ھونەرمەندێکی تورک ھێرشیان کردە سەری و ھاواریان کرد: (خاین!
بڕۆ دەرێ)، بەڵام ئەحمەد سوورتر بوو.

دادگای ئاسایشی نیشتمانی تورکیا لە ٣٠ ی نیسان تۆمەتی خەیانەت بە نیشتمانی، دایە
پاڵی و لە ھەموو لایەکی تورکیاوە تورکە تووندڕەوەکان ھێرشیان کردە سەری و ھەندێ
رۆژنامەو دەزگای ڕاگەیاندن داوای حوکمی ئیعدامیشیان بۆ کرد. لەوانە ڕۆژنامەی
حوڕییەت بوو کە یەکەم بابەتی دوو ڕۆژ دوای پەلامارەکەی کاتی وەرگرتنی خەڵاتەکە
یەکەم بابەتی دژی کایا بڵاوکردوە بە وێنەیەکی دروستکراو گوایە کایا لە بەرلین
کۆنسێرتی کردوە و پارەی بۆ پەکەکە کۆکردۆتەوە کە ھەڵبەستراو بوو[٤][٥]. دواتریش چەن
بابەتی دیکەی بە دواتا ھات[٦]. بەڵام ئەحمەد کایا، لە بەردەم یەکەمین دانیشتنی
دادگا ئامادەبوو، ھەموو ئەو تۆمەتانەی ڕەت کردەوە کە درابوونە پاڵی. لەو ماوەیەدا،
ئەحمەد کایا چووە ئەورووپا. دادگای ئاسایشی نیشتمانی تورکیا لە دوا دانیشتنیدا،
بەبێ ئامادەبوونی کایا، سزای ١٠ دە ساڵ زیندانی بۆ ئەو دا.

لە ١٦ی تشرینی دووەمی ٢٠٠٠، کاتێ بۆ سازکردنی کونسێرت لە پاریس بوو، لەشوێنی
حەوانەوەی خۆی، کۆچی دوایی کردو لە گۆڕستانی ناودارانی پاریس "پیرلاشیز"[٣] بەخاک
سپێردرا.

عەبدوڵا گولی سەرۆکی تورکیا خەڵاتی "گەورە"ی بەخشیە کایا پاش مەرگی لە ڕۆژی لە
دایکبوونیدا کە ٢٨ی تشرینی یەکەمی ٢٠١٣دا.[١] یەکێ لەو ھۆیانەی ئەکرێ ئەم سەرۆکەی
تورکیا ئەو کارەی کردبێ ئەوەیە کە سەرۆک وەزیران ڕەجەب تەیب ئەردۆگان کاتێ دژی
ئەتاتورک ھەڵەبەستێکی خوێندەوە لە ساڵەکانی ١٩٩٠دا و لەسەری زیندانی کرا، ئەوکات
کایا پشتیوانی خۆی بۆ دەربڕیبوو[٦].

زۆرێک لە گۆرانیەکانی کایا ھۆنراوەی شاعیری کورد یوسف خەیاڵۆغڵوو بوون و ئەم
کردوونی بە گۆرانی.



https://ckb.wikipedia.org/wiki/%D8%A6%DB%8E%D8%B3%DA%A9

ئێسک (بە ئینگلیزی Bone) پێکهێنەری ئێسکە پەیکەرە، بەڕێگای جیاواز کاردەکەن. لەگەڵ
زۆری ژمارە و گەورەیی قەبارەیان کەمتر لە ٢٠٪ کێشی لەش پێکدێنن.

ئێسکێکی درێژ لە چەقە کەلێنێکی کوندار پێکهاتووە، بەئەڵقەیەک لەماددەی چڕ دەوری
داوە. ڕووی ئێسک پەردەیەکی بەهێز دایدەپۆشێت کە بەرگەئێسکی پێدەوترێت، ئەم پەردەیە
تۆڕیک موولوولەی خوێنی تێدایە کە خۆراکە ماددەکان بەئێسک دەبەخشن، و دەمارەکانیشی
ئێدایە کە ئازارە ڕاگەیاندنەکان دەنێرن.

بەو ماددە ڕەقەی کە لەژێر بەرگە ئێسکدا هەیە پێی دەڵێن ئێسکی پتەو، چینە
ئەستوورەکەی ئێسکی پتەو کە تەوەرەی درێژە ئێسکە، وا لەئێسک دەکات کە بەرگەی بڕێکی
زۆر لەو ئەرکانە بگرێت کەپێی دەگات لەماوەی هەڵسان بەڕاهێنانە وەرزشییەکان وەکو
بازدان. ئێسکی پتەو لە لوولە پێکدێت، لوولەکانیش لە کریستاڵی خوێ و ڕیشاڵە
پرۆتینەکان پێکدێن کەناودەبرێن بە پەڕەکان. لەناوەڕاستی هەر لوولەیەکدا جۆگەیەکی
تەسک هەیە ناودەبرێت بە جۆگەی هاڤەرس، لوولەکانی خوێن بەناو جۆگە هاڤەرسە
بەیەکداچووەکاندا درێژ دەبنەوە و تۆڕێک دروست دەکەن، و خۆراک دەگوازنەوە بۆ
ئێسکەشانەی زیندوو، لەدەوری هەر جۆگەیەکی هاڤەرس چەند چینێک لە ڕیشاڵی پرۆتینی پێچ
دەخۆن کە کەلێنیان تێدایە و ئێسکەخانەکانی لەناودایە.



https://ckb.wikipedia.org/wiki/%D8%A6%DB%8C%D9%85%D9%BE%D8%B1%D8%A7%D8%AA%DB%86%D8%B1%DB%8C%DB%95%D8%AA%DB%8C%DB%8C_%D8%B3%D8%A7%D8%B3%D8%A7%D9%86%DB%8C

ئیمپراتۆریەتیی ساسانی یان ساسانییەکان (بە زمانی پاڵەوی: ئێرانشەھر) دوایین
ئیمپراتۆریەتیی ئێرانیی پێش ئیسلام بووە. بنەماڵەی ساسانی لە ساڵی ٢٢٤ی زایینی بە
تێکشاندنی ئەشکانییەکان حکوومەتەکەیان پێک ھێنا و ھەتا ساڵی ٦٥١ واتە بۆ ماوەی
زیاتر لە ٤٠٠ ساڵ یەکێک لە زلھێزەکانی سەردەم بوون و بەرامبەرکێێ ئیمپراتۆریەتیی
ڕۆمیان کرددوە.

یەکەم شای ساسانی، ئەردەشیری یەکەم بووە کە لە ناوچە پارس (پارێزگای فارس لە ئێستای
ئێران) شۆڕشی کردووە و ئیمپراتۆریەتییەکەی دامەزراندووە. دوایین شای ساسانی
یەزدگێردی سێیەم بووە کە چەند شەڕی گەورەی لەگەڵ سوپای ئیسلام لە سەردەمی عومەر
کوڕی خەتتابدا کردووە و لە ھەموویاندا دۆڕاوە.

سەردەمی ساسانییەکان وەک سەردەمی زێڕینی چاندی ئێرانیی پێش ئیسلام ناسراوە و
کاریگەریی زۆری ھەبووە لەسەر ئەوەی کە دواتر وەک ھونەر و چاندی ئیسلامی ناسرا.
ئایینی زەردەشتی و زانایانی ئایینی، ڕۆڵی گرنگی و کاریگەریی زۆریان ھەبووە لەسەر
شێوازی حکوومەتدا.



https://ckb.wikipedia.org/wiki/%D8%A6%DB%8C%D9%85%D8%A7%D9%86%D9%88%DB%8E%D9%84_%DA%A9%D8%A7%D9%86%D8%AA

ئیمانوێل کانت (بە ئەڵمانی: Immanuel Kant)، (١٧٢٤ - ١٨٠٤) بەناوبانگترین بیرمەندی
سەردەمی رۆشنگەرییە. ئایدیای بنەڕەتی سەردەمی ڕۆشنگەری، ڕزگارکردنی خودە لە ڕێگای
تێگەیشتنەوە. "ورەی ئەوەت بێت کە دەرکی خۆت بە کار بێنیت "ئەمە پەیامی ئەو
فەیلەسووفەیە کە لەگەڵ ھەژاری و دەستەنگی و لە بارودۆخێکی زۆر دەمارگیری ئایینیدا
گەورە بوو، بەڵام ئەوەندە ئاستی ورەی بردە سەرەوە کە لا لە "کۆیلەتی سەردەمی
لاوێتی" بکاتەوەو ورد بێتەوە لە نەباڵقی خۆی. لێرەوە بوو کە بڕیاری دا ژیانی تەرخان
بدا بە زانستی ڕزگاری مرۆڤ و لە رێگای مەعریفەیەکدا تێبکۆشێ کە بنیادەم لە
پێنەگەیشتوویی رزگار بکا. لە دوای کانتەوە چۆنیەتی ژیانی مرۆڤ ئاڵ و گۆڕێکی بە
سەردا ھات کە تێیدا مرۆڤ تەنیا دیلی ھێزە نامۆ و مێتا فیزیکەکان یا خود جەبری
مێژویی و دیترمینیزم نیە، بەڵکوو لە نالەبارترین دۆخیشدا، دەتوانێ شوێنی گرینگ دانێ
لەسەر شێوازی ژیانیدا. خوێندنەوەیەکی وا لە مرۆڤ و ئیمکانی ھەڵبژاردن و وەرگرتنی
بەرپرسایەتی، تەنانەت لە خراپترین ھەل ومەرجیشدا، جەوھەری بۆچوونی عەقڵانی لە
مرۆڤدا پێک دێنێ. ئەم ھەڵوێستە لە گەڵ بەقوربانی زانینی مرۆڤ بەتەواوەتی ناکۆکە کە
جەوھەری زۆربەی بۆچوونە دیترمینیزمی و توندرەوانەکانە لە مرۆڤ. کانت تێکڕای
بەرھەمەکانی لە ٢٥ ساڵی کۆتایی تەمەنی ھەشتا ساڵەیدا نووسی. گرینگترین بەرھەمی
"ھەڵسەنگاندنی ئاوەزی ڕووت"ە. کانت لە تەمەنی ٦٤ ساڵیدا (١٧٨٨)کتێبی"رەخنەی ئەقڵی
پراکتیکی "و دوو ساڵ دواتر(١٧٩٠)" ڕەخنەی ھێزی داوەری "نووسی. ھەموو کتێبەکانی باس
و سەرنجی بێ ئەندازە زۆری لە سەرانسەری ئەورووپادا ورووژاند. ئەو باس و ھۆگریە کەم
وێنانەی کە بیرەکانی کانت لە نێوان ھاوسەردەمەکانیدا پێکی ھێنا، زۆرکەمتردێتە بەر
چاولە حاند نفووزی فکری بەرچاوی دوای ژیانی لەسەر دنیای ھزر و ڕووناکبیران کە
ئێستاش لە سەرەتای سەدەی بیست ویەکدا درێژەی ھەیە. چونکە کانت شوێنێکی دەورانسازی
لەسەر ڕەوتی بیر و ھزردا داناو نە تەنیا فەلسەفەی سیاسی بەڵکوو زانستی ئەخلاق و
جوانی ناسی وتیۆری زانستی بردە قۆناغێکی نوێوە. بەم پێیە دەکرێ گرنگایەتی کانت لە
سێ بەستێندا کورت بکەینەوە: ئەخلاق و تیۆری زانستی و فەلسەفەی سیاسی. ئەو
فەیلەسووفێکی پلۆرالیزمە کە بۆ زۆرایەتی و جۆراوجۆربوونی ئامانجەکانی مرۆڤایەتی و
بە دوای ئەودا سیستەمێکی کۆمەڵایەتی پلۆراڵ بەم بانگەوازەوە خەباتی دەکرد: "با ورەی
سەربەستیت ببێت ورێز بۆ ئازادی و جۆراوجۆری کەسانی تریش دابنێ. چون پلەوپایەی
مرۆڤایەتی لە ئازادی و خۆئایینی دایە" بە بڕوای کانت مرۆڤ تەنیا لە ڕێگای
مەعریفەوتێگەیشتن و خۆناسینەوە دەتوانێ لە لایەنی ڕۆحیەوە خۆی لە کۆیلەتی ھەڵقوڵاوی
خورافەو پێشداوەری و بتەکان ڕزگار کات و لەسەر پێی خۆی بوەستێ. کانت بە درێژای
تەمەنی لە کونیگزبورگی زێدی دوور نەکەوتەوە. بەم حاڵەیش، تایبەتمەندی گرینگی شێوەی
بیر و بەڵگەھێنانەوەی رووانگەی جیھانگیریە. ئەو خۆی بە شارۆمەندی جیھان دەزانی.
ھزری سیاسی وبەتایبەت ئاشتی ھەمیشەیی یەکەیشی ھەر لەم بیرەوە سەرچاوە دەگرێ. دەکرێ
بە گشتی بڵێین کە کانت چوار پرسیاری سەرەکی دێنێتە گۆڕێ و لە ڕوانگەی خۆیەوە وەڵامی
ھەرکامیان دەداتەوە: ١- مرۆڤ چی دەتوانێ بزانێ؟ ٢- چۆن دەبێ بژین؟ ٣- چ ھیوایەکمان
دەکرێ ببێ؟ ٤- مرۆڤ چیەو چۆن دەبێ بۆ جیھانی "بوون" بڕوانێ؟



https://ckb.wikipedia.org/wiki/%D8%A6%D9%88%D8%B3%D8%AA%D9%88%D9%88%D8%B1%DB%95

ئوستوورە ئەو چیرۆکەیە کە دانەرەکەی یان ڕەگەزەکەی شاراوەیە و ھەوڵ دەدا ڕەوتەکانی
سروشت، بەدیھاتنی جیھان و مرۆڤ، نەریتەکان و ئاھەنگە ئایینییەکان دەرببڕێ. ئوستوورە
لە بنەڕەتدا وەکوو سیستەمێک بۆ ڕاڤەی جیھان یان بەرپەرچدانەوەی مرۆڤی سەرەتایی لە
ھەمبەر ھێزە سروشتییە نەناسراوەکاندا داڕێژراوە. سەرەکیترین کەسایەتییەکانی ناو
ئوستوورەکان خواکان یان پاڵەوانە لەئاسابەدەرەکانن.

زاراوەی ئوستوورە ھەندێ جار لەگەڵ زاراوەی ئەفسانەدا وەک یەک بەکار دەبردرێن، بەڵام
ئەفسانە زۆرتر لەسەر کەسایەتی و ڕاستەقینەگەلی مێژوویی دامەزراوە و وەکوو ئوستوورە
خاوەنی یەکێتیی گەڵاڵە نییە.

ئەمڕۆکە پێناسە و واتای ئوستوورە لەژێر کاریگەریی دوو بیرمەندی ھاوچەرچ، واتە کلۆد
لێڤی-شترۆس و ڕۆلان بارت‌دایە.

لەم ساڵانەی دواییدا دوو چەمکی ئوستوورە و ئایدیۆلۆژیا زۆر پێکەوە گرێدراون. بە
واتایەکی دی ئوستوورەکان دەتوانن کارکردێکی ئایدیۆلۆژیک ئاراستە بکەن، لە کاتێکدا
ئایدیۆلۆژیاکانیش بەھۆی ئوستوورەوە دەکەونە کار.

ئوستوورە وشەیەکی عەرەبییە (الاسطورة) کە بە دوو شێوە ڕیشەدۆزیی بۆ کراوە: یەکێک
ئەوەی کە وشەی اساطير لە وشەی سطر بە مانای نووسین‌ەوە ھاتووە کە کۆی دەبێتە اسطار
یان اسطیر یان اسطور یان اسطورة؛ دووھەم ئەوەی کە اسطورة لە وشەی یۆنانیی
ئیستۆریاوە گیراوە کە لە زمانی ئینگلیزیشدا بووە بە History بە مانای مێژوو و Story
بە مانای چیرۆک و ھەواڵ. کە ئەڵبەت ئەمرۆکە زۆرێک لە زمانناسانی عەرەب بۆچوونی
دووھەمیان بە لاوە پەسەندە[١].



https://ckb.wikipedia.org/wiki/%D8%A6%D8%A7%D8%AF%DB%95%D9%85_%D8%B3%D9%85%DB%8C%D8%AA

ئادەم سمیت (بەئینگلیزی: Adam Smith)(٥ی حوزەیرانی ١٧٢٣ - ١٧ی تەممووزی ١٧٩٠)
فەیلەسووفێکی سکۆتلاندییە و شارەزای لە ئابووری سیاسی هەبوو[١]، زۆرێک لە
بیرۆکەکانی ئادەم هەڵکەوتەی سیستەمی ئابووری نوێن (مۆدێرن)، باسەکانی ئادەم سمیت
ئابووری بازاڕ و بازاڕی ئازادە و بیرۆکەکانی ئادەم پێی دەڵێن "بیردۆزی لیبڕالی" کە
بەشێکە لە "لیبرالیزم"، لەساڵی ١٧٧٦ پەرتووکێکی بڵاوکردەوە بەناوی "دەوڵەمەندی
نەتەوەیی" (The Wealth of Nations) کە باس لە پێشبڕکێ و پێشکەوتنی ئابووری
بەزیرەکانی شیکاری کردووە.[٢] ، لە ٤ی تەمموزی ٢٠٠٨ پەردە لەسەر پەیکەری ئادەم سمیت
لە ئێدینبەرە ی پایتەختی سکۆتلاند وەک ڕێزێک بۆ ئەم کەڵە فەیلەسووفە لابرا [٣]ئادەم
سمیت بە باوکی ئابووری و ئابووریزانانیش دادەنرێت[٤] ئەو ویستی بزانێت بۆچى خەڵك
بيرى كردەوە (یان هەستى كرد) كە هەندێك شت باشن و ئەوانى ديكەى خراپ بۆ ئەمەش
پەرتووکێکی نووسی بەناوى بيردۆزى سۆزى ڕەوشتى ئەو بيرى كردەوە كە هاوسۆزى زۆر
گرنگترە لە رەوشت.



https://ckb.wikipedia.org/wiki/%DB%8C%DB%95%DA%A9%DB%8C%D9%86%DB%95%DA%A9%D8%A7%D9%86%DB%8C_%D9%BE%D8%A7%D8%B1%D8%A7%D8%B3%D8%AA%D9%86%DB%8C_%DA%AF%DB%95%D9%84

یەکینەکانی پاراستنی گەل (بە کورمانجی:Yekîneyên Parastina Gel) ناسراو بە یەپەگە
(YPG) گرووپێکی چەکدار، پێکهاتوو لە لاوانی کوردی ڕۆژاوای کوردستانە ، کە لە پێناوی
ئازاد کردن و پاراستنی ناوچە کوردییەکان خەبات دەکا. ئەم گرووپە لە لایەن پارتی
یەکیەتیی دیموکرات (سووریا) و ئەنجومەنی نیشتمانیی کوردەوە دامەزرا. یەپەگە خۆی بە
هێزێکی چەکداری مەردمی (میلیشیا) دەزانێت.

لە تەمووزی ٢٠١٢دا، هێزەکانی دەوڵەتی لە سەرێ کانی ڕاوەنا و ئاموودا و عەفرینیشی
ئازاد کرد[١]. لە کانوونی یەکەمی2012 ەوە، هێزی یەپەگە ٨ تیپی چەکداری هەیە؛ کە
بڕێکیان لە عەفرین، کۆبانی، سەری کانی و قامیشلۆ چالاکی چەکداری دەکەن.



https://ckb.wikipedia.org/wiki/%DB%8C%D8%A7%D8%B4%D8%A7%D8%B1_%DA%A9%DB%95%D9%85%D8%A7%D9%84

یەشار کەمال(ماوەی ژیانڵ لەدایکبووی ٦ی تشرینی یەکەمی ١٩٢٣ گوندی گۆگچەلی تاکوو ٢٨ی
شووباتی ٢٠١٥) ، نووسەر و ھەیڤەپێنەر و وتارنووس و ڕۆماننووسێکی کوردە و ئەو بە
یەکێ لە پێشەوا و ڕابەرەکانی نووسەرەکانی تورکیا دادەنرێت.[١] , یاشار کەمال
کاندیدکراوە بۆ وەرگرتنی خەڵاتی نۆبێل لە ئەدەب. لەسەرەتای لاوی یاشار کەمال
چالاکوانێکی کۆمۆنیزم بووە. لەساڵی ١٩٩٥ لەلایەن ناسیۆنالیستە تورکەکان تۆمەتباری
دەکەن بە خووداخوازی کورد هەر بەهۆی ئەم بابەتەشەوە دادگایی دەکرێت..یاشار کەمال
لەماوەی ژیانی دووجار هاوسەرگیری کردووە یەکەمیان لەساڵی ١٩٥٢ لەگەڵ سیلدا سێرێرۆ
کە کچی جولەکەیەکی تورکیا بوو وە دووەم هاوسەرگیری لەگەڵ عایشە بابان بوو لەساڵی
٢٠٠٢ کە مامۆستای زانکۆی بیلگییە بوو له ئەستەمبوڵ.



https://ckb.wikipedia.org/wiki/%DA%BE%DB%95%D9%88%D8%A7

ھەوا بریتییە لە گازێکی خاوێن، کە شتە زیندووەکانی لە ناودا دەژیێت و بە ھۆیەوە
ھەناسە دەدەن. ھەوا شێوە و قەبارەیەکی پێناسەنەکراوی ھەیە، ھەروەھا ھیچ ڕەنگ و
بۆنێکی نییە، بەڵام کێش و بارستایی ھەیە. ھەوا بووەتە ھۆی دروستبوونی پەستانی
بەرگەھەوا. ھەوا لە بۆشاییی ئاسماندا بوونی نییە.

ھەوا تێکەڵێکە لە نایترۆجین (٧٨٫٠٣٪) و ئۆکسجین (٢٠٫٩٩٪) و ئارگۆن (٠٫٩٤٪) و
دوانۆکسیدی کاربۆن (٠٫٠٣٪) و ھایدرۆجین (٠٫٠١٪) و نیۆن (٠٫٠٠١٢٣٪) و ھیلیۆم
(٠٫٠٠٠٤٪) و کریپتۆن (٠٫٠٠٠٠٥٪) و زێنۆن (٠٫٠٠٠٠٠٦٪) و لەگەڵ بڕێکی کەمی چەند شتی
تر.

مرۆڤ و گیانلەبەران پێویستییان بە ئۆکسجینە بۆ ژیان کە بەشێکە لە ھەوا، لە نێو لەشی
مرۆڤدا، سییەکان ئۆکسجین بۆ خوێن دەگوازنەوە و دوانۆکسیدی کاربۆنیش دەکەنە ھەوای
دەرەوە، ڕووەکەکان پێویستیان بە دوانۆکسیدی کاربۆنە بۆ ژیان و ئۆکسجینیش دەکەنە
دەرەوە.

با دەتوانێت ھەوا بجوولێنێت. ھەوا دەتوانرێت پیس بکرێت بەھۆی چەند گازێکەوە وەکوو
ئۆزۆن و یەکۆکسیدی کاربۆن و بەھۆی جگەرەکێشان و خۆڵەمێش. ھەندێک باوەڕ پێیان وایە
ئەم پیسبوونە یەکێکە لە ھۆکارەکانی دیاردەی گەرمبوونی جیھانی.



https://ckb.wikipedia.org/wiki/%DA%BE%DB%8E%D9%86%D8%B1%DB%8C_%D9%81%DB%86%D8%B1%D8%AF

ھێنری فۆرد (ئینگلیزی: Henry Ford) (٣٠ی تەمموزی ١٨٦٣ – ٧ی نیسانی ١٩٤٧)
سەرمایەدارێکی ئەمریکی بوو، خاوەنی کۆمپانیای فۆردی تایبەت بە ئۆتۆمۆبیل بوو. بەھۆی
ئەم کۆمپانیایە بووە یەکێک لە ناسراوترین و دەوڵەمترین کەسەکانی ئەمریکا.

هەرچەندە فۆڕد ئۆتۆمبیلی دانەهێنا، بەڵام یەکەم ئۆتۆمبیلی درووستکرد کە چینی ناوەند
دەیانتوانی بیکڕن. بەمەش، ئۆتۆمبێلی کردە ئامرازێکی پێویستی ژیانی ڕۆژانە و
کاریگەری تەواوی کردە سەر سیمای سەدەی بیستەم. بە پەردەهەڵدانەوە لەسەر ئۆتۆمبیلی
مۆدێل تی، شۆڕشێکی بەرپاکرد لە بواری گواستنەوە و پیشەسازی ئەمریکی. وەک خاوەنی
کۆمپانیای فۆڕد مۆتۆڕ، بووە یەکێک لە دەوڵەمەندترین و ناودارترین کەسەکانی جیهان.
فۆڕد بەشێوەیەکی سیستماتیکی نرخەکانی دادەبەزاند، کە بووە هۆی نوێگەری گەورە. فۆڕد
زۆربەی سامانەکەی بۆ دامەزراوەی فۆڕد بەجێهێشت و کۆمپانیاکەی دایەدەست خێزانەکەی بۆ
ئەوەی بەڕێوەیببەن.

فۆڕد لە ٣٠ی تەمموزی ١٨٦٣، لە کێگڵگەیەک لە ویلایەتی میشیگانی ویلایەتە
یەکگرتووەکانی ئەمریکا لەدایک بووە.[١] باوکی لە ئێرلەندا لەدایکبووە و بەڕەسەن
ئینگەلتراییە،[٢] دایکی بەڕەسەن بەلجیکییە و لە ویلایەتی میشیگان لەدایکبووە.
مارگەرێت فۆڕد (١٨٦٧-١٩٣٨)، جەین فۆڕد (١٨٦٨-١٩٤٥)، ویلیەم فۆڕد (١٨٧١-١٩١٧) و
ڕۆبێرت فۆڕد (١٨٧٣-١٩٣٤) خوشک و برایەکانی هێنری فۆڕد بوون.

کاتێک منداڵبوو، باوکی کاتژمێرێکی گیرفانی پێشکەشکرد و لە تەمەنی ١٥ ساڵی
کاتژمێرەکانی هاوڕێ و درواسێیەکانی چاک دەکردەوە و ناوبانگی لە چاکردنەوەی
کاتژمێردا پەیدا کرد.[٣]

کاتێک لە ١٨٧٦ دایکی کۆچی دوایی کرد، فۆڕد زۆرخەفەت باربوو. باوکی چاوەڕوانی ئەوەی
لێدەکرد کە دوای ئەو کێڵگەکە بەڕێوەببات، بەڵام فۆڕد ڕقی لە کاری گێڵگە دەبوەوە.
لەیەکێک لە نووسینەکانی دەڵێت: "هیچ خۆشەویستییەکی وام بۆ کێڵگەکە نەبوو — ئەوەی من
خۆشم دەویست دایکی ناو گێڵگەکە بوو".[٤]

دواتر چووە شاری دیترۆیت لە ویلایەتە یەکگرتووەکانی ئەمریکا لەوێ وەک شاگرد لە
بواری میکانیک کاریکرد، و دواتریش چووە زانکۆ.[٥]

فۆڕد کلارا جەین براینت (١٨٦٦-١٩٥٠)ی مارەکرد لە ١١ی نیسانی ١٨٨٨ و یەک منداڵیان
هەبوو بەناوی ئێدسڵ فۆڕد (١٨٩٣-١٩٤٣).[٦][٧]

لە ١٨٩١ فۆڕد بووە ئەندازیار لە کۆمپانیای ئێدیسۆن ئیڵومینەیتینگ. پاش ئەوەی پلەی
بەرزکراوە بۆ ئەندازیاری سەرەکی لە ١٨٩٣، بە پێی پێویست کات و پارەی هەبوو بۆ ئەوەی
سەرنجی بخاتە سەر تاقیکردنەوەکانی لەسەر بزوێنەری بەنزین. تاقیکردنەوەکانی گەیشتە
لوتکە دوای تەواوبوونی ئۆتۆمبێلێک خۆپاڵنەر، کە ناوی لێنا فۆڕد کوادریسایکڵ. لە ٤ی
حوزەیرانی هەمان ساڵ فۆڕد ئۆتۆمبێلەکەی تاقیکردەوە و دوای چەندین تاقیکردنەوە، بیری
لەوە کردەوە چۆند ئۆتۆمبێلەکەی پەرەپێبدات.[٨]

وە لە ١٨٩٨، فۆڕد ئامادەی کۆبوونەوەیەکی بەڕێوبەرانی کۆمپانیای ئێدیسۆن بوو، لەوێدا
بە تۆماس ئێدیسۆن ناسێندرا. ئێدیسۆن تاقیکردنەوەکانی فۆڕدی بەلاوە پەسەند بوو. دوای
هاندانی لەلایەن ئێدیسۆن، فۆڕد دووەم ئۆتۆمبێلی دیزاینکرد و درووست کرد، کە لە ١٨٩٨
تەواوی کرد.[٩] بە هاوکاری ویلیەم ‌هـ. مێرفی، فۆڕد دەستی لەکارکێشایەوە لە
کۆمپانیای ئێدسۆن و کۆمپانیای ئۆتۆمۆبیلی دیترۆیت ی دامەزراند لە ٥ی ئاب ی ١٨٩٩.[٩]
بەڵام ئۆتۆمبێلەکان جۆرایەتییان نزمتر و نرخیان بەرزتربوو لەوەی فۆڕد دەیەویست. لە
کۆتاییدا کۆمپانیاکە شکستی هێنا و لە کانونی دووەمی ١٩٠١ توێندرایەوە.[٩]

بەیارمەتی س. هاڕۆڵد ویڵز، فۆڕد لە تشرینی یەکەمی ١٩٠١ ئۆتۆمبێلێکی درووست کرد کە
هێزی ٢٦ ئەسپی هەبوو. بەهۆی ئەو سەرکەتنەش، مێرفی و خاوەنپەشکەکانی دیکەی کۆمپانیای
ئۆتۆمبێلی دیترۆیت کۆمپانیای هێنری فۆڕد یان درووستکرد لە تشرینی دووەمی ١٩٠١ و
فۆڕد تێیدا ئەندازیاری سەرەکی بوو.[٩] لە ١٩٠٢، بەهۆی ناکۆکی لەگەڵ ویلەیم مێرفی،
فۆڕد کۆمپانیاکەی بەجێهێشت. دوای ڕۆیشتنی فۆڕد، مێرفی ناوی کۆمانیاکەی کردە
کۆمپانیای ئۆتۆمبێلی کادیلاک.[٩]

فۆڕد ئۆتۆمبێلی "٩٩٩"ی پێشبڕکێی بە یارمەتی یاریزانی پێشبڕکێی پایسکلسواری تۆم
کووپەر درووستکرد. ئۆتۆمبێلەکە توانای زۆرتر لە ٨٠ ئەسپی هەبوو. کە باڕنی ئۆڵدفیڵد
لە پێشبڕکێیەک لە تشرینی یەکەمی ١٩٠٢ بەکاریهێنا و پێشبڕکێیەکەی پێ بردەوە. فۆڕد
پاڵپشتی ناسیاوێکی کۆنی بەدەستهێنا بەناوی ئەلیکساندەر ماڵکۆمسن، کە بازرگانێکی
بواری خەڵووز بوو لە دیترۆیت.[٩] بەیەکەوە دەستیان بە درووستکردنی ئۆتۆمبێل کرد لە
ژێر ناوی "فۆڕد & ماڵکۆمسن، سنوردار"، بەڵام بەهۆی لاوازی فرۆشەوە، تووشی قەیران
بوون.

لە وەڵامدا ماڵکۆمسن گروپێکی دیکەی سەرمایەداری هێنایە ناو کۆمپانیاکە و "فۆڕد &
ماڵکۆمسن، سنوردار" گۆڕدرا بۆ کۆمپانیای فۆڕد مۆتۆڕ لە ١٦ی حوزەیرانی ١٩٠٣،[٩] بە
دەسمایەی ٢٨٠٠٠$ دۆلاری ئەمریکی. دواتر فۆڕد جۆرە ئۆتۆمبێلێکی نوێی نمایش کرد لەسەر
سەهۆڵی دەریاچەی سەینت کلێر، کە توانی ١.٦کم لە ٣٩.٤ چرکە ببڕێت و ڕیکۆردی جیهانی
بشکێنێت بۆ خێرایی وشکانی بە ١٤٦.٩ کیلۆمەتر لە یەک کاتژمێردا. ئەمەش وای کرد کە
کۆمانیاکە لەسەرانسەری ئەمریکا بناسرێت.

مۆدێل تی لە ١ی تشرینی یەکەمی ١٩٠٨ نمایش کرا، سوکانی ئەم ئۆتۆمبێلە لەلای چەپ بوو،
کە دوای ماوەیەکی کەم هەموو کۆمپانیاکانی دیکە لاساییان کردەوە. ئۆتۆمبێلەکە زۆر
ئاسان بوو بۆ لێخوڕین و چاککردنەوە. وە هەروەها هەرزانیش بوو. نرخەکەی لەوکاتەدا
٨٢٥$ (٢١,٧٣٠$ی ئێستا) بوو و هەموو ساڵێکیش نرخەکەی دادەبەزی. بەهۆی نرخە
هەرزانەکەی، تاساڵی ١٩٢٠، زۆربەی شۆفێرانی ئەمریکا فێری لێخوڕینی مۆدێل تی
ببوون.[١٠]

وەکیلە ناوخۆییەکانی فۆڕد وایان کرد کە ئۆتۆمبێلەکە لە نزیکەی هەموو شارەکانی
کیشوەری ئەمریکای باکوور بڵاوببێتەوە. فۆڕد هەمیشە پەرۆش بوو کە بە جوتیارانی
بفرۆشێت. فرۆش زۆر بەرزبووەوە، لە هەندێک ساڵدا قازانج بەڕێژەی ١٠٠٪ زیادی کردبوو
لەچاو ساڵی پێشتر. بەهۆی بەکارهێنانی ڕێگای نوێ لە بەستنی ئۆتۆمبێلەکان،
بەرهەمهێنان زۆر زیادی کرد.[١١]

لە ١٩١٤ فرۆشی ئۆتۆمبێلەکە ٢٥٠,٠٠٠ ی تێپەڕدا، تا ١٩١٦، نرخەکەی دابەزی بۆ ٣٦٠$، کە
دەکاتە ٧,٨٢٨.٠٨$ دۆلاری ئەمریکی لە ٢٠١٥دا، بەمەش فرۆشی ئەو جۆرە ئۆتۆمبێلە گەیشتە
٤٧٢,٠٠٠ دانە.[١٢] لە ١٩١٨دا، نیوە ئۆتۆمبێلەکانی ئەمریکا لە جۆری مۆدێل تی بوون.
بەرهەمهێنانی ئەو جۆرە ئۆتۆمبێلە تاوەکو ١٩٢٧ بەردەوام بوو؛ وە کۆی گشتی ژمارەی
ئۆتۆمبێلە بەرهەمهێنراوەکان ١٥,٠٠٧,٠٣٤ دانە بوو. بەمەش ڕیکۆردی پڕفرۆشترین
ئۆتۆمبێلی بۆ ماوەی ٤٥ ساڵ هەڵگرت.

لە ١٩١٨ سەرۆکی ئەوکاتەی ئەمریکا، وودڕۆ ویڵسن، داوای لە فۆڕد کرد کە لەسەر لیستی
دیموکراتەکان خۆی بۆ سەرۆکایەتی ئەمریکا هەڵبژێرێت. هەرچەندە لەوکاتەدا وڵاتەکە لە
جەنگ دابوو، فۆڕد وەک کاندیدی ئاشتی خۆی پاڵێورا. وە پاڵپشتی زۆریش بۆ کۆمەڵەی
نەتەوەکان دەربڕی.[١٣] کاندیدی کۆمارییەکان، ترومان نیوبێری، بە جیاوازییەکی کەم لە
دەنگەکاندا شکستی بە فۆڕد هێنا.

لە کانونی یەکەمی ١٩١٨، فۆڕد سەرۆکایەتی کۆمانیاکەی دایە دەست ئیدسڵ فۆڕدی کوڕی.
هەرچەندە دواین بڕیار هەر لای خۆی بوو و هەندێک جاریش بە بڕیارەکانی کوڕەکەیدا
دەچووەوە. فۆڕد کۆمپانیایەکی دیکەی دامەزراند، بەناوی "هێنری فۆڕد و کوڕەکەی".
دواتر خۆی و باشترین ئەندازیارەکانی چوونە ئەو کۆمپانیایە. ئامانجی فۆڕد ئەوەبوو کە
خاوەن پشکەکان بترسێنێت و وایان لێبکات کە پشکەکانیان بەو بفرۆشن. ئەوەش لەبەر
ئەوەی ئەو سوور بوو لەسەر ئەوەی کە کۆنتڕۆڵی تەواوی بەسەر بڕیارە ستراتیژیەکاندا
هەبێت. پلانەکەی سەریگرت، وە هێنری و ئدسڵ هەموو پشکەکانیان کڕییەوە، بەمەش
خێزانەکە تەواوی کۆمپاناکەیان کەوتەدەست.[١٤]

لە ناوەڕاستی ١٩٢٠ەکان، فرۆشی مۆدێل تی دەستی بە دابەزین کرد بەهۆی زۆربوونی
ڕکاربەریی. بەرهەمێنەرانی دیکەی ئۆتۆمبێل چەند ئۆفەرێکییان بۆ کڕیارەکانیان خستەڕوو
کە بەهۆیەوە دەیانتوانی ئۆتۆمبێلەکان بکڕن. وە ئۆتۆمبێلەکان چەند تایبەتمەندییەکی
میکانیکی نوێیان تێدابوو کە لە مۆدێل تی دا نەبوو. هەرچەندە ئیدسڵ زۆر داوای
لێدەکرد، هێنری ڕەتی دەکردەوە کە تایبەتمەندی نوێ بۆ مۆدێل تی زیادبکات.[١٥]

لە ١٩٢٦ فرۆشە لاوازەکانی مۆدێل تی لە کۆتاییدا هێنریان ڕازی کرد کەوا جۆرێکی نوێی
ئۆتۆمبێل درووست بکات. ئەو خۆی دیزاینی مەکینە، پەیکەری ئۆتۆمبێلەکە، و پارچە
میکانیکیەکانی دیکەی بە شارەزاییەکی تایبەت تەواوکرد، وە دیزاینی لاشەی
ئۆتۆمبێلەکەشی بۆ ئیدسڵ جێهێڵا. ئەنجامەکەی "مۆدێل ئەی" بوو کە سەرکەوتنی بەرچاوی
بەدەستهێنا.[١٦] مۆدێلە ئەی لە کانونی یەکەمی ١٩٢٧ نمایش کرا و تا ١٩٣١
بەهەمدەهێنرا. کە نزیکەی ٤ ملیۆن دانەی لێ درووستکرا. وە کۆمپانیای فۆڕدیش دەستی بە
پەیڕەوی سیستەمێکی گۆڕانکاری ساڵانە کرد هەروەک ڕکابەرەکی، جێنڕال مۆتۆڕز، کە تا
ئێستاش پەیڕەوی لێدەکات.

جیاواز لە بەرهەمهێنەراکانی تری ئۆتۆمبێل، فۆڕد چووە ناو پیشەسازی فڕۆکەوە لە کاتی
جەنگی جیهانی یەکەم. کە مەکینەی لیبێرتی درووستدەکرد. دوای جەنگەکە فۆڕد گەڕایەوە
سەر درووستکردنی ئۆتۆمبێل تا ساڵی ١٩٢٥، کاتێک فۆڕد کۆمپانیای فڕۆکەی ستاوت مێتاڵ.

سەرکەوتووترین فڕۆکەی فۆڕد، فڕۆکەی جۆری Ford 4AT Trimotor بوو، کە زۆرجار پێی
دەگوترا "قازی تەنەکە". بۆ ئەو فڕۆکەیە فۆڕد داڕشتەیەکی کانزایی نوێ بەکارهێنا
بەناوی ئەڵکاڵد کە سیفەتی بەرگریی دژی داخورانی ئەلەمینۆم و بەهێزیی دوڕاڵیمینی
هەیە. تڕایمۆتۆر بۆ یەکەمجار لە ١١ی حوزەیرانی ١٩٢٦ فڕی و یەکەم فڕۆکەی نەفەر
هەڵگری ئەمریکی بوو. کە ١٢ سەرنشینی هەڵدەگرت بە شێوەیەکی نائاسوودە. چەند جۆرێکی
فڕۆکەکەش لەلایەن سوپای ویلایەتە یەکگرتووەکانەوە بەکارهێندرا.

هێنری دژی جەنگ بوو، وە خەسارەتمەندییەکی گەورەی دەزانی.[١٧][١٨] زۆر ڕەخنەی
لەوکەسانە دەگرت کە پێی وابوو پاڵپشتی دارایی درووستبوونی جەنگ دەکەن و هەوڵیدەدا
بیانوەستێنێت. وە سووربوو لەسەر ئەوەی "جەنگ بەرهەمی ئەو سەمایەگوزارە چاوچنۆکانەیە
کە سوود لە لەناوچوونی مرۆڤایەتی دەبینن".[١٩][٢٠] مەبەستی فۆڕد لە
"سەرمایەگوزار"ەکان جووەکان بوون، فۆڕد ئەوانی بە هەڵگیرسێنەری هەردوو جەنگی جیهانی
لەقەڵەمدەدا.[١٩]

لەگەڵ ئەمەشدا، کۆمپانیای فۆڕد فڕۆکە و کەلوپەلی دیکەی سەربازی دیکەی درووست دەکرد
لە کاتی جەنگی جیهانی دووەم. بۆ نموونە فۆڕد ٩,٠٠ فڕۆکەی جۆری B-24 ی درووستکرد لە
کاتی جەنگی جیهانی دووەم، کە دەکاتی نیوەی ئەو ١٨,٠٠٠ فڕۆکەیەی کە لە کاتی
جەنگەکەدا درووستکران.[٢١]

وە فۆڕد بە دژایەتی جووەکان تۆمەتبار دەکرێت. یەکێکیش لەو هۆکارانە یەکێک لە
کتێباکانییەتی بە ناونیشانی "جوولەکە نێودەوڵەتییەکە، لەپێشینەترین کێشەی جیهان".
کە کۆکراوەی چوار ژمارەی ڕۆژنامەیەک بوو بەناوی "زە دێربۆڕن ئیندیپێندێنت" کە فۆڕد
پاڵپشتی دارایی دەکرد. هەرچەندە وتارەکانی فۆڕد دژی توندوتیژی دژی جولەکەکان بوون،
بەڵام جولەکەکانی بە هەڵگیرسێنەری شەڕ و ئاژاوە تۆمەتبارد دەکرد.[٢٢]



