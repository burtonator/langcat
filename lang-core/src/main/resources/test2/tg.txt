https://tg.wikipedia.org/wiki/%D2%B6%D0%B8%D0%BD%D0%BE%D1%8F%D1%82

Ҷиноят - амали (ҳаракат ё беҳаракатии) гунаҳкорона содиршудаи барои ҷамъият
хавфноке, ки Кодекси ҷиноятии ҶТ бо таҳдиди татбиқи ҷазо манъ кардааст, ки яке
аз намудҳои Ҳуқуқвайронкунӣ мебошад.

Ҳуқуқвайронкунӣ аз нигоҳи сатҳи хавфнокии ҷамъиятӣ ва зарари иҷтимоӣ ба ду намуд
ҷудо мешавад:

Аломатҳои ҷиноят мазмуни онро тавсиф дода имконият медиҳанд, ки ҷиноят аз дигар
ҳуқуқвайронкуниҳо фарқ карда шавад. Ҷиноят, пеш аз ҳама, кирдор буда, дар шакли
ҳаракат ё беҳаракатй ифода меёбад. Шахс бояд имконияти дарк намудани мазмун ва
аҳамияти кирдори худро дошта бошад. Кирдори шахс бояд бошуурона, иродавй,
ихтиёрй ва мақсаднок содир шавад. Танҳо кирдоре ҷиноят эътироф мешавад, ки барои
ҷамъият хавфнок бошад. Ба ҷамъият хавфнок будан яке аз хусусиятҳои асосии
иҷтимоии (моддии) ҷиноят ба ҳисоб меравад.



https://tg.wikipedia.org/wiki/%D2%B2%D1%83%D2%9B%D1%83%D2%9B%D0%B8_%D0%B8%D0%BD%D1%81%D0%BE%D0%BD

Ҳуқуқи инсон - маҷмӯи ҳуқуқ ва ӯҳдадориҳои инсон мебошад, ки вазъи ҳуқуқии
инсонро нисбат ба давлат, имконият ва талаботҳояшро дар соҳаҳои иқтисодй,
иҷтимоӣ, сиёсй, маданӣ муайян мекунад. Мафҳуми ҳуқуқи инсон дар давраи
инқилобҳои буржуазӣ пайдо гардида, хусусияти табиӣ ва дахлнопазир дорад. Ҳоло
ҳуқуқҳои инсон ба хуқуқҳои шаҳрвандй, сиёсӣ, иҷтимоӣ, иқтисодӣ ва маданӣ, тақсим
мешавад. Ҳуқуқи инсон дар санадҳои зерини байналмилалӣ баён гардидааст: (русӣ:
[Декларация прав человека и гражданина], Эъломияи ҳуқуқи башар (с. 1948);
Паймони байналмилалй оид ба ҳуқуқҳои гражданӣ ва сиёсӣ, с. 1966; Паймони
байналмилалӣ оид ба ҳуқуқҳои иқтисоди, иҷтимоӣ ва маданӣ, с. 1966; Конститутсияи
ҶТ ва дигар санадҳои ҳуқуқӣ.



https://tg.wikipedia.org/wiki/%D2%9A%D0%BE%D0%B1%D1%83%D1%81%D0%BD%D0%BE%D0%BC%D0%B0

Қобуснома - Пандномаи Унсурмаолии Кайковус асари ахлоқиву тарбиявӣ буда, дар
таърихи адабиёти халқҳои тоҷику форс ҷовидонӣ сабт шудааст.

Бо хуруфи имрӯзаи точики мунтахаби "Кобуснома" бори аввал соли 1968 аз тарафи
адабиетшинос Девонакулов дар шакли китобчаи алоҳида тахти унвони “Насиҳатнома”
нашр гардид. Нихоят бояд гуфт, ки ин асар бо номҳои гуногун аз кабили
"Насиҳатнома", "Панднома", "Андарзнома" ёд мешавад.

Насри гузаштаи точику форс хам ба мисли назми оламшумули он таърихи анъанаҳои
шоистаеро дорост. Кобуснома-и Унсурмаолии Кайковус дар силки он дурдонахоест, ки
зиеда аз 900 сол пеш аз ин эҷод шуда, то имрӯз арзиши худро аз даст надодааст ва
чилову дурахши пешинаашро гум накардааст. Аз ин китоб, ки пур аз панду андарзҳои
хакимонаву хикояту саргузаштҳои ибратбахш иборат аст, чандин насл сабаки зиндаги
омухта, дарси ахлоку одоби хамида гирифтаанд ва ба тарзи рӯзгордории гузаштагон
шиносои пайдо карда, анъанаҳои неки онро давом додаанд.

Кобуснома аз 44 боб иборат буда, хар боби он ба яке аз масъалаҳои гуногуни
ахлоку одоб, расму оин, маишату рӯзгордори, оилаву хонадори тахсилу таълим,
омузиши касбу хунар, санъату варзиш, сиёсату идораи мамлакат ва дигар пахлуҳои
зиндагии инсон бахшида шудааст. Унсурмаолии Кайковус пас аз бобҳои анъанави, ки
бо такозои мафкураи хукмрони замони у чанбаи дини доранд, аз боби панчум сар
карда, таваччухи хонандаро ба шинохтани хакки падару модар чалб менамояд, аз
фазилатҳои асосии инсон – нутки саханвари ва некиву накукори мулохизахо баён
мекунад. Кайковус баёнро аз моҳияти инсон шуруъ намуда, дар бобҳои гуногун дар
бораи ташаккули фарзанд аз кудакиву чавони то пири ва аз омузиши илму пешаҳои
гуногун, тадричан то ба дарачаи хукмрони мамлакат расидани у сухан меронад. Дар
Кобуснома Кайковус пеш аз хама ба некиву накукори диккат медихад ва инро аз
фазилатҳои асосии инсон дониста, дар хар маврид талкин мекунад: «Аммо неки аз
сазовори неки дарег мадор ва некиомуз бош… Ва бар неки кардан пушаймон мабош…»
Дар бобҳои гуногуни "Кобуснома" муаллиф чохили, фиреб, худписанди, бадгуи,
кинаву бахилӣ, риёю ситам барин хислатҳои зиштро махкам намуда, дустию некукори,
ростиву чавонмарди, саховатманди, фурутани, беозори ва дигар фазилатҳои хамидаи
инсониро ситоиш ва талкин мекунад.

Вакте раиси Бухоро касди хач кард. Ва у марде сахт мунъим буд ва дар он кофила
касе аз у мунъимтар набуд ва афзун аз сад шутур бори у мекашиданд. Ва у дар
амори нишаста буд ва хиромону нозон хамешуд дар бодия бо созу олати тамом. Ва
кавме аз дарвешу тавонгар бо вай ҳамроҳ буданд. Чун наздикии Арафот бирасиданд,
дарвеше хамеомад побарахна ва ташнаву гурусна ва пойхо обила карда. Раиси
Бухороро дид бад- он сон созу таносои. Руй ба вай карду гуфт: -Вакти мукофот
чазои ману ту-хар ду яке хоҳад буд. Ту дар он нозу неъмат хамеравиву ман дар ин
шиддат. Раиси Бухоро гуфт: -Хошо, ки чазои ману ту харду яке бошад.ва агар манн
бидонистаме, ки турову маро як пойгах хоҳад будан, харгиз дар бодия наёмадаме.
Дарвеш гуфт: -Чаро? Гуфт: -Ман ба фармони Худо омадам ва ту ба хилофи фармон
омади. Маро хондаанд, ман мехмонам ва ту туфайлии. Хашмати туфайли чун хашмати
мехмон кай бошад. Худои таъоло хач тавонгаронро фармуд… ва ту бефармон… ба
бечорагиву гуруснаги дар бодия омадаи ва Худоро дар тахлука андохти, бо
фармонбардорон чун баробари куни?...

Кайковус. Қобуснома . – Душанбе: Адиб, 1990 бо чунин ном, бори нахуст ба забони
тоҷикӣ (кирилӣ) нашр шудааст. “Қобуснома” ба якчанд забонҳои хориҷӣ, аз ҷумла
туркӣ, олмонӣ, англисӣ, русӣ ва арабӣ тарҷума шудааст. “Қобуснома” бо забони
русӣ низ қобили дастрасӣ аст.



https://tg.wikipedia.org/wiki/%D0%A8%D0%BE%D2%B3%D0%B8%D0%B3%D0%B0%D1%80%D0%B8%D0%B8_%D0%91%D1%83%D1%82%D0%B0%D0%BD

Бутан (дзонг-кэ འབྲུག་ཡུལ་, вайли ʼbrug-yul) расман Шоҳигарии Бутан — кишвари
кӯҳсорест дар Осиёи Ҷанубӣ дар Ҳимолой, миёни Ҳиндустон ва Чин ҷойгир аст.
Пойтахташ - шаҳри Тҳимфу. Номи ин кишварро шаҳрвандони ин кишвар Друк Юл ва ё
Друк Тсенден — яъне кишвари «Аждаҳои Барқафкан» меноманд. Бутан ҳамчунин номи
таърихии қаламрави ҳамсоя дар Ҳиндустон дар штати Бенгалияи Ғарбӣ бо маркази
Калимпанг машҳур аст. Ин қаламрав ҳангоми муноқишаҳо дар асри XIX аз тарафи
англисҳо пора карда шуд. Бино ба яке аз маълумотҳо Бутан аз калимаи Бҳу-Уттан ки
дар тарҷума аз санскритӣ маънояш баландкӯҳ ва ё кишвари куҳансор аст. Аз дигар
тараф бошад, яъне аз Бҳотс-Ант ки маънояш канори Тибет ва ё Ҷануби Тибет аст.

Шоҳигарии Бутан аз шимол бо Чин, аз ғарб – бо штати Ҳинд Сикким (то соли 1975
собиқ шоҳигарии мустақил), аз шарқ – бо штати Аруначал-Прадеш, аз ҷануб – бо
штати Ассам (дар ҳамоне, ки ҷанги шаҳрвандии дарозмуддат гузашта буд) ва аз
ҷанубу-ғарбӣ бошад – бо Бенгалияи Ғарбӣ ҳамсарҳад мебошад.

Агарчӣ бо маълумотҳои археологон аҳолии Бутан дар ҳазораи II п.а.м дар инҷо
мазкун шуда буданд, далелҳои хаттӣ аз замонҳои қадим қариб ки нест. Таърихи ин
кишвар бо саҳнаҳояш бартарӣ дорад, бо сабаби оне, ки соли 1827 китобхонаи
бузургро дар пойтахти пешин Пунакха сузонданд, рӯйдодҳои таърихӣ акнун аз
достонҳои ногусастанӣ доранд. Эҳтимол, буддизм дар Бутан ҳанӯз дар асри II пайдо
шуд. Инчунин, Подшоҳи Сонгсен Гампо аз Тибет (627-649) аз рӯи қиссаҳои сохта дар
ҳудуди ду дафъ дар Бутан (Кйичу Лакханг дар Паро ва Ҷамбей Лакханг дар Бумтанг),
ки то ҳол вуҷуд доранд ва ҷои муҳимест барои зиёрати меҳмонон. Вақоеънома ба
таври муфассал якчанд сафарҳои достонӣ будоиёни Йоги Падмасамбҳава дар асри VIII
дар Бутан тасвир ёфта буданд. 8 августи соли 1949 рӯзи истиқлолияти Бутан аз
Британияи Кабир ва Ҳиндустон ба ҳисоб меравад.



https://tg.wikipedia.org/wiki/%D0%A8%D0%B0%D0%BC%D1%81%D0%B8%D0%B4%D0%B4%D0%B8%D0%BD%D0%B8_%D0%A8%D0%BE%D2%B3%D0%B8%D0%BD

Шамсиддин Муҳаммад Шоҳин тахминан соли 1865-1866 дар Бухоро ба дунё омадааст ва
дар ҳамон ҷо тамоми умри худро гузаронидааст. Шамсиддин Шоҳин дар Бухоро дар
оилаи муллои камбағал таваллуд шудааст. Падари ӯ Муллоамон аслан аз Хатлонзамин
(Кӯлоби ҳозира) будааст ва дар вақти ҷавонӣ барои таҳсили илм тарки ватан
намуда, дар Самарқанд машғули илмомузӣ гашта, баъд ба Бухоро рафта, дар ҳамонҷо
мадрасаро тамом кардааст. Баъд аз хатми мадраса аз Бухоро хонадор шуд ва чанд
вақт дар яке аз мадрасаҳои Бухоро дарс ҳам гуфтааст. Шамсиддини Шоҳин ҳануз аз
бачагӣ дар хондану навиштан қобилияти фавқулодда дошт. Чунон ки худаш дертар
ҳикоят мекунад, дар ҳамин мактаб, тахминан дар ҳашт – нуҳсолагиаш ба шеър гуфтан
шурӯъ намудааст. Шамсиддин Маҳдуми Шоҳин дар ҳафтсолагӣ девони Ҳофизро азёд
медонист. Баъд аз хатми мактаб падари Шамсиддини Шоҳин хати хонову зебои
писарашро дида, ӯро ба хизмати мирзоӣ шогирд мемонад ва Шоҳин дар ду-се сол
тарзи хатнависӣ ва иншоро хуб ёд мегирад.

Тахминан дар чордаҳ-понздаҳсолагӣ Шамсиддини Шоҳин барои таҳсили илм ба мадраса
дохил мешавад. Дар мадраса дар пеши устодон ва ҳамсабақонашон истеъдод ва
қобилияти баланде зоҳир мекунад. Аммо аз ҷиҳати моддӣ дар ин солҳо зиндагии у
хеле сахт буд. Падараш пир шуда, дар таъмини оила ва хонондани писараш хеле
мушкилиҳо мекашид. Аммо баъзе олимон ва соҳибмансабони ин замон истеъдоди
фавқулоддаи шоир ва қобилияти илмомузии ӯро дида, ба ӯ баъзан ёрии моддӣ
мерасониданд. Худи Шамсиддини Шоҳин бошад, нусхаҳои кутуби нодир ва баёзҳоро
нусхабардорӣ карда, ба баҳои он як навъ рӯз мегузаронид ва ба оилаи қашшоқаш низ
ёрмандӣ мекард. Баъд аз хатми мадраса Шоҳин кори ба худ муносибро ёфта
натавониста, чанд вақт дар масҷидҳо имоматӣ мекард. Аммо ин касб, ки мисли гадо
дар тую тамошо гаштан буд, ба таъби Шамсиддини Шоҳин мувофиқ наомад. Шамсиддини
Шоҳин дар мактабу мадарасаҳои Бухоро таҳсил намуда пас аз хатми мадраса, чанде
дар яке аз маҳаллаҳои Бухоро имом таъин мешавад. Шоир аз солҳои 1885 сар карда
чанд вақт ба назди парвоначии амир Абдулаҳад Адулқодири Парвоначӣ ба хизмати
мирзоӣ даромадааст. Парвоначӣ истеъдод ва илму фазли Шамсиддини Шоҳинро дида,
ӯро хеле эҳтиром кард ва дар иваз ӯро аз ҷиҳати моддӣ таъмин намуд. Дар ин солҳо
Шоҳин оилаи худро, ки бепарастор монда буд, низ нигоҳубин мекард

Шоҳин соли 1887 ба духтари Абдулқодири Парвоначӣ, ки он вақт волии Шеробод буд,
хонадор мешавад. Вале ҳаёти хушбахтонаи шоир дер давом накарда, пас аз 10 моҳи
тӯй занаш вафот мекунад. Шоир маснавии "Лайли ва Маҷнун"-ро ҳамчун хотира ба ёди
завҷааш ба назм даровардааст.

Дар солҳои охири зиндагӣ саломатии Шохин хеле бад шуда буд. Дар вай осори
касалии сил намудор шуд. Аммо амир ӯро аз рикобаш дур намекард ва дар сафарҳо
ҳамроҳ гирифта мегашт. Вакте ки дар сафари Қарши Шоҳин касали барҷомонда шуд,
амир ӯро қасдан ба Бухоро нафиристод. Ниҳоят, бемори шоирро аз по баровард ва ӯ
дар ҳамин шаҳр вафот кард. Ӯро дар қабристони ҳамин шаҳр гурониданд. Шоҳин
солҳои охири умри худ дар рикоби амир бошад ҳам рӯҳан хеле азоб мекашид. Ӯ ба
касалии сил гирифтор мешавад ва соли 1895-1896 дар Қаршӣ вафот мекунад.

3.Шинохтани тинати амирон ва амалдорони давлати амирӣ, аз ёрии онҳо ноумед
шудан, шиносои бо асарҳо ва афкори танқиди ва маорифпарварии Аҳмади Дониш, ба
таври қатъӣ ба мавқеи танқиди аморат гузаштан. Осори барҷастаи ин давра
Бадоеъ-ус-саноеъ аст.

Ӯ ҳарчанд умри кӯтоҳ дида бошад ҳам, мероси хеле бой ва гаронбаҳое аз худ боқӣ
гузошт. Мероси ӯ аз девони ғазалиёт, маснавии "Лайлӣ ва Маҷнун", маснавии
нотамоми "Тӯҳфаи дӯстон", рисолаи "Бадоеъ-ус-саноеъ" иборат аст. Хидмати Шоҳин
ҳамчун ифодакунандаи ғояву афкори пешқадам дар назми нимаи дуюми асри XIX-и
тоҷик бағоят калон аст. Ӯ замон ва аҳли он, нуқсонҳои ҷиддии ҷамъият, ҷаҳолат ва
бенизомии умури мамлакатро танқид кардааст.



https://tg.wikipedia.org/wiki/%D0%A5%D1%83%D1%84%D0%B0%D0%BA

Деҳаи Хуфак (порсӣ: خوفک англисӣ: Khufak) - деҳаест дар Ҷамоати Қалъанак-и
ноҳияи Рашт ва дар байни деҳаҳои Мулло Барот ва деҳаи Қалъанак ҷойгир буда бо
аҳолии 1111 нафар. Ҳамаи мардуми ин деҳа тоҷикон ҳастанду Порсигӯ, пайрави дини
ислом ва мазҳаби ҳанафӣ. 2 масҷид ва 2 фурӯшгоҳ дорад ва инчунин мактаби миёнаи
8 сола. Деҳаи Хуфак зери қуллаи баландтарини қаторкӯҳи Рашт қуллаи Хуфак воқеъ
гардида аст. Инчунин дар болои деҳа дараи Хуфак, зери қуллаи Хуфак доман паҳн
кардааст ва дорои ҳайвонот: аз қабили ғизол, рӯбоҳ, гург, шағол ва ҳатто хирс
аст. Дарёи пуртуғёни Сурхоб дар поёни деҳа ҷорист. Дашти Қалъанак аз поёни деҳа
оғоз гардида як қисмати ин дашт ба деҳаи Хуфак тааллуқ дорад. Як чашма дорад ва
он чашма ба номи Чашмаи Хуфак дар тамоми ноҳияи Рашт ҳамчун чашмаи оби мусаффо
ва шифобахш маъруф гашта. Тамоми заминҳои деҳа аз ин чашма обёрӣ мешаванд. Дар
болои деҳа мазоре ҳаст, ки таърихи 5 000 сола дорад ва бо номи Мазори Хуфак
машҳур аст. Дар поёни деҳа дар шоҳроҳи Рашт боз мазоре ҳаст ба номи Мазори 33
нафараи Хуфак ва дар ин мазор шаҳидон дар даври Ҷанги шаҳрвандии Тоҷикистон
қурбон гаштаанд ва 27 нафари қурбоншудагонро сокинони деҳаи Бедак ташкил
медиҳанд, ки 20 нафари онро танҳо аз як хонавода ба номи Ачаи Анор (ачаи Анори
Ёқуби бедакӣ онвақт 97 сола буд) ташкил медиҳад. Аз ҷумлаи ин 33 тан 23 тан аз
онҳо кӯдакон буданд. Падари Раиси Ҳизби Ваҳдати Тоҷикистон - Саидиён Ҳикматуллоҳ
Қуввати Саидраҳмон ва Домулло Абдулманнони Хуфакӣ дар ин деҳаи хушманзара
таваллуд шудаанд.



https://tg.wikipedia.org/wiki/%D0%A5%D1%83%D1%80%D0%BC%D0%BE_%D0%A8%D0%B8%D1%80%D0%B8%D0%BD%D0%BE%D0%B2%D0%B0

Хурмо Ширинова (17 декабри 1957, Хоруғ, ВМКБ, Тоҷикистон — 1998, Хуҷанд) —
Ҳунарпешаи шоистаи Тоҷикистон, яке аз номдортарин овозхонон ва оҳангсозони тоҷик
аст.

Хурмо Ширинова 17 декабри соли 1957 дар шаҳри Хоруғ таваллуд шудааст. Пас аз
хатми мактаби миёна ба собиқ Донишкадаи давлатии санъати Тоҷикистон ба номи М.
Турсунзода дохил шуда онро соли 1978 бо муваффақият ба итмом расонда, худи ҳамон
сол фаъолияти кории худро дар ансамбли эстрадии «Гулшан» оғоз кардааст.

Аз суруду тарона ва шеърҳое ки Хурмо оҳанг бастааст, бармеояд ки ӯ маъниву
мазмуни онҳоро хеле хуб дарк мекарду ба умқи онҳо назар меафканад. Заҳмату талош
ва ҳунари нотакрори Хурмо Шириноваро ба назар гирифта соли 1987 ӯро бо унвони
Ҳунарпешаи шоистаи Тоҷикистон сарфароз карда буданд.

Мутассифона соли 1998 сарояндаи хушсадо Хурмо Ширинова дар айёми гулшукуфти
ҳунар, дар айёме, ки ҳанӯз орзуи тавлиди сурудҳои нав ба нав зиёд буданду
пораоҳангҳои нотамом дар интизори такмил шудан, аз беморрии саратон ин дунёро
падруд гуфт. Вале садои ӯ, навои ӯ, ҳунари нотакрори ӯ ҳамеша дар ёду хотираи
муштоқони ҳунараш ҷовидон мемонад. Мисли ин оби дарё, ки замоне Хурмо ҳамсадояш
буду бо сад розу ниёз васфашро мекард.



https://tg.wikipedia.org/wiki/%D0%A5%D0%BE%D1%80%D1%83%D2%93

Хоруғ — шаҳрест дар ҷанубу ғарбии Помир, маркази маъмурии Вилояти Мухтори
Кӯҳистони Бадахшон, дар ду соҳили рӯди Ғунд ва резишгоҳи он дар рӯди Панҷ дар
баландии 2200 метр аз сатҳи дарё воқеъ гаштааст. Хоруғ ба воситаи роҳи калони
автомобилгард бо ш. Душанбе ба воситаи ағбаи Сағирдашт, (527 км), ба воситаи
шоҳроҳи Кулоб 417 км ва Уш (740 км) бо Ҷумҳурии Қирғизистон ва бо роҳи ш. Хоруғ
- Мурғоб- Кулма бо Ҷумҳурии халқии Хитой алоқаманд аст.

Хоруғ то пирӯзи инқилоби Октябр (1917) деҳае буд, ки дар он 10-12 хонавода
зиндагонӣ доштанд ва шуғли асосии онҳо кишоварзӣ, боғдорӣ ва чорводорӣ буд. Соли
1897 қароргоҳи посгоҳи марзбонии Русия Помир аз Шоҷон (Мурғоб) ба Помири Ғарбӣ
(Хоруғ) кӯчонида мешавад ва аз ҳамин замон ин деҳа маркази маъмурӣ мегардад. Бо
таъсис додани гурӯҳи марзбонони Помир дар Хоруғ, симои он низ оҳиста – оҳиста
ободу зебо мегардад. Cохтмони биноҳои аврупоӣ, ошхона, ҳаммом, хонаҳои маскунӣ
барои афсарон ва ғайра симои деҳаро дигаргун карданд. Бо дастгирӣ ва ёрии
сардорони гурӯҳи марзбонон дар оғози асри ХХ дар деҳаи Хоруғ, ҷӯи обёрӣ (1905)
сохта шуд ва заминҳои нав барои кишти зироатҳои ғалладона ва полезӣ ва
ниҳолшинонӣ кошта шуданд. Талаботи ҳарбӣ ва иқтисодӣ ҳукумати подшоҳиро маҷбур
сохт, ки ба сохтмони роҳҳо ба ин кишвар аҳамият диҳанд. Солҳои 1910-1911
сохтмони роҳи аробагард то Хоруғ анҷом дода шуд.

Соли 1909 аввалин пул аз болои рӯди Ғунд сохта шуд, ки ду тарафи Хоруғро бо
ҳамдигар пайваст намуд. Бо сарварии сардори отряди Помир Г. А. Шпилко соли 1914
неругоҳи хурди барқӣ ва осиёб сохта шудаанд, ки аҳолии маҳаллӣ низ аз онҳо
истифода мебурданд. Бо супориши марзбонон соли 1916 дар Хоруғ корхонаи хурди
ҳунармандӣ ба монанди коркарди пӯст, оҳангарӣ, чӯбтарошӣ ва пойафзолдӯзӣ ба
истифода дода шуданд, ки дар он коргарони бумӣ кор мекарданд. То ибтидои асри ХХ
дар Помир мактаб ва бемористон набуд. Танҳо соли 1909 дар назди посгоҳи Хоруғ
нахустин мактаби русӣ-маҳаллӣ барои фарзандони мардуми бумӣ сохта шуд, ки он то
соли 1917 фаъолият дошт. Танҳо дар соли таҳсилии 1916-1917 шумораи хонандагони
он ба 40 нафар расид. Соли 1900 дар назди посгоҳҳои марзбонии Ишкошим, Мурғоб ва
Хоруғ аввалин бунгоҳи тиббӣ таъсис дода шуданд.

Густаришу ободонии ҳамаҷонибаи шаҳри Хоруғ ҳамчун маркази вилоят аз охири солҳои
сиюми асри ХХ сар шуд. Бо қарори Кумитаи Иҷроияи Иттиҳоди Шӯравӣ (ВСИК) аз 2-уми
январи соли 1925 вилояти маъмурии Помир ҳамчун вилояти Автономии Бадахшони Кӯҳӣ
дар таркиби Тоҷикистон таъсис ёфт ва маркази онро ш. Хоруғ эълон намуданд. Аз
ҳамин сол тараққиёти маъмурӣ, иҷтимоӣ, иқтисодӣ, сиёсӣ ва мадании Хоруғ ҳамчун
маркази ВАБК сар мешавад. Хоруғ ҳамчун шаҳр аз 27 октябри с. 1932 ба ҳукми қонун
даромадааст. Аз с.1922 то ҳоло ба ҳайси раиси ҷомеа ва ш. Хоруғ 26 нафар
фаъолият доштанд.

Нахустин раиси он (ҷамоа) Бодӣ Абдулхайров (1922-1925) зодаи деҳаи Ғорҷвини н.
Шуғнон буд. Моҳи янв. с. 1940 Иҷлосияи якуми Совети депутатҳои меҳнаткашони шаҳр
баргузор гардид ва раиси Комиҷроияи шаҳр Умнов Николай Никалоевич интихоб шуд.
Сарварии ш. Хоруғро дар солҳои гуногун шахсони зерин ба ӯҳда доштанд: Боди
Абдулхайров (1922-1925), Имомназар Мирзоҳаётов (1925-1926), Ҳоҷатбегим
Саъдуллобекова (1927-1930), Мулкамон Назармамадов (1931-1932), Лутфали
Шукуруллобеков (1932-1933), Зайдулло Абдуллоев (1933-1936), Ниёз Мародов
(1936-1938), Шариф Раҳматов (1938-1940), Николай Умнов (1940-1941), Ҷумъа
Алифбеков (1941-1946), Ҳайдарбек Қишқоров (1946-1950), Пайшанбе Писареҷов
(1953-1955), Ҷифон Мулкамонов (1955-1957), Симик Абдулкаримов (1957-1959),
Қурбоншо Гадоалиев (1959-1961), Шодихон Ёрмаҳмадов (1959-1961), Гулғунча
Қадамшоева (1961-1969), Ойбегим Алидустова (1969-1975), Гулбибӣ Мулкамонова
(1975-1984), Анҷирбегим Мақбулшоева (1985-1989), Ҷавҳари Нуралиев (1990-1992),
Иброҳимбек Ғозибеков (1992-1994), Сотволҷон Имомназаров (1995-2000), Давлатёр
Бекназарович (2001-2003), Улфатшо Абдолбеков (2003-2006), Н. Муборакшоева
(2006).

Баъди пош хурдани Итиҳоди Шуравӣ қисмати зиёди инфраструктураи шаҳр вайрон
гардид. Корхонаҳои калонтарини истеҳсолии боқимонда оҳиста оҳиста аз кор боз
монданд, ки ин ба иқтисодиети шаҳр таъсири ниҳоят калон расонд. Истеҳсоли қариб
ҳамаи намудҳои маҳсулоти дар солҳои пеш истеҳсолшуда ба пурраги қать гардид.
Сабаби асосӣ вайроншавии структураи истеҳсолии шаҳр аз кор боз мондани хамаи
протсесҳои исеҳсолӣ ба ҳисоб мерафт. Беқурбшавии пул ва дигар сабабхо кормандони
ҳамаи марказҳои истеҳсолиро маҷбур сохтанд ки аз кор хориҷ шаванд. Дар мудати 8
сол корҳонаҳои истеҳсолӣ бекор хобида буданд. Сол аз сол оромӣ шароити ба кор
даровардани ҳамаи корхонаҳои пешинаро фароҳам овард. Ҳоло бошад корхонаҳои
давраҳои шуравӣ аз техникаи нисбатан нави ҳозиразамон таъмин гардидаанд ва кори
худро давом дода истодаанд. Ҳамаи корхонаҳои шаҳри Хоруғ дар асоси энергияи
электрикии арзони истеҳсолшуда кор мекунанд. (НОБ «ПОМИР-1», ки 75% қувваи барқи
Вилоятро таъмин месозад) ҳамчунин НОБ-и Хоруғ қувваи барқ истеҳсол карда
истодааст.

Аҳамияти махсусро дар инкишофи саноати маҳаллӣ сохтмони Нерӯгоҳи барқи обии
«Хоруғ» (январи 1941) иқтидори он 100 квт/соат бозид. Аввали соли 70-ум бунёди
неругоҳи барқии 2-юм оғоз ёфт ва 22 декабри с.1970 кор сомон ёфт, ки иқтидори он
10000 квт/соатро ташкил дод. Охири с.-ҳои 60-ум ва ибтидои с.-ҳои 70-ум дар
ҳудуди ш. Хоруғ ва фабрикаи дӯзандагии заводҳои нону оҳану бетон, комбинатҳои
гӯшт, хизмати маишӣ, матбаа ва дигар корхонаҳои саноатӣ сохта ба истифода дод
шуданд, ки дар онҳо мутахассисони маҳаллӣ кор ва фаъолият намуданд. Аз байн
рафтани Иттиҳоди Шӯравӣ сар задани ҷанги шаҳрванди дар Тоҷикистон (1992),
касодии иқтисодӣ ба фаъолияти ин корхонаҳо таъсири манфӣ расонид ва қисме аз
онҳо аз фаъолият боз монданд ё бо иқтидори нопурра кор мекунанд.

Бо соҳибистиқлол гардидани Ҷумҳурии Тоҷикистон рушди иқтисодӣ-иҷтимоии Хоруғ
давом ёфт. Сохтмони навбати аввали НБО «Хоруғ» – ду агрегат ҳар кадоме бо
иқтидори 7 МВт дар соли 1994 ба охир расид. Пурра ба истифода супоридани
нерӯгоҳҳои барқии обӣ соли 2005 рӯй дод. Хароҷоти умумии сохтмон – $40 млн.
(кӯмаки инвеститсионии Хазинаи рушди Оғохони IV). Имрўз НБО «Хоруғ» дорои 4
агрегат бо иқтидори умумии 28 МВт мебошад.Бунёди як қатор биноҳои 3-4 ошёнаи
истиқомати, маъмурӣ, маданию маишӣ, маориф, Институти биологии Помир, Универмаги
«Боми ҷаҳон» иморати мактабҳои рақамҳои 2, 7, 9 биноҳои идораи алоқа, суди
вилоятӣ, ПМК-148 ва ғ. ба шаҳр ҳусн зам кард. Бо ёрии ташкилотҳои байналхалқӣ аз
он ҷумла бо ёрии МСДСП-и хазинаи Оғохон ва бо кӯмаки маркази дастгирии ҷомеаи
шаҳрвандии «Қалам» сохтмони хати обгузар, азнавсозӣ таъмири ҳавзаҳои ташнаоб,
таъмири обанбори Сиёб ба анҷом расонида шуданд. Бо мақсади беҳтар намудани вазъи
иқтисодии аҳолӣ дар нимсолаи аввали с. 2006 ба соҳибкорон ва шаҳрвандони ш.
Хоруғ ба воситаи филиалҳои бонкҳои дар шаҳр буда 1 043262 ҳазор сомони қарзҳои
кӯтоҳмуддат дода шуданд. Азнавсозии бозори шаҳр ва сохтмони бозори нав ба итмом
расид.

Соли 1934 алоқачиён хатти телеграфаи Душанбе - Хоруғро пурра ба истифода дода,
бо ҳамин Бадахшонро аз тариқи хатти телеграфӣ бо маркази Тоҷикистон пайваст
намуданд. Нахустин хатти телефон-телеграфаи дохили вилоятӣ байни Хоруғ- Рӯшон
(1940) сохта шуд. Соли 1983 алоқа байни ш. Хоруғ ва ҷумҳуриҳои собиқ СССР аз
тариқи кайҳон сурат гирифт. Соли 2005 ширкати 3 ТЕ-и Чин стансияи ҳозиразамони
дорои 6000 нуқтаи телефонӣ ба истифода дода шуд. Ҳоло ин соҳа равнақу ривоҷ ёфта
истодааст ва дар ш. Хоруғ марказҳои гуфтугӯи телефони мобилии «Индиго»,
«ВАВilON-М», МlT, «Интерком» фаъолият доранд ва маркази вилоят бо шабакаи
умумиҷаҳонии интернет пайваст гардид. Аз с. 1977 аҳолии шаҳр ба воситаи стансияи
алоқаи кайҳонӣ «Орбита» барномаи телевизионии Москваро тамошо карда истодаанд.
31 декабри с.1936 бо ташаббуси Президенти Ҷумҳурии Тоҷикистон Э. Раҳмон аҳолии
он имконият пайдо кард, ки барномаи телевизиони Тоҷикистонро (с. 2005) тариқи
телевизиони «Сафина» тамошо кунанд.

С.1936 театри мусиқии драмавӣ кушода шуда, болаёқаттарин артистон, созандагон ва
навозандагон дар он муттаҳид шуданд. С. 1925 китобхонаи ба н. В.И. Ленин бунёд
ёфт ва с.1935 ба он мақоми китобхонаи шаҳриро доданд. Ба истиқболи 15 солгарди
таъсиси Ҷумҳурии Шӯравии Тоҷикистон дар ш.Хоруғ осорхонаи давлатии кишваршиносӣ
ташкил шуд. С.1934 аввалин кинотеатр сохта шуд. С.1939 сохтмони боғи маданият ва
истироҳатии ш.Хоруғ ба охир расид. Моҳи сентябри с.1931 аввалин рӯзнома
«Бадахшони Сурх» ба забони тоҷикӣ ва русӣ аз чоп баромад. Имрӯз дар шаҳр 5 хонаи
фарҳангӣ, 4 китобхона, 1 мактаби мусиқӣ фаъолият доранд.



https://tg.wikipedia.org/wiki/%D0%A5%D0%B5%D0%BE%D0%BF%D1%81

Хуфу, Хеопс (юн. Χέωψ, Cheops) — дувумини фиръавн аз дӯдмони чаҳорум фиръавнҳои
Мисри бостон ба шумор меравад ва даврони фармонравоияш (2589—2566 пеш аз милод)
баровард шудааст . Хуфу ҳарами бузурги Ҷиза аст.

Аҳроми Хеопс ба қатори мӯъҷизаҳои олам ворид шудааст. Ии аҳромро 2800 - 2250 сол
пеш то солшумории мо дар Мисри қадим бино кардаанд.

Сохтори аҳромро лоиҳакашони мисрӣ барои роҳ наёфтани ѓоратгарон ба дахмаи
фиръавн хеле мураккаб тарҳрезї намудаанд. Солиёни дароз дуздон ба дахмаи фиръавн
роҳ меҷустанд. Онҳо андеша доштанд, ки дар дахма дар қатори дигар ашёҳои зарурии
рӯзгор зарру тилло низ фаровон аст. Вале дарёфти даромадгоҳи дахма ба онҳо
муяссар намегашт. Соли 820 халифаи араб Абдулло Ал-Манул азми бозёфти ин
ганҷинаро кард. Ӯ ба коргаронаш супориш дод, ки ковишро аз зери бинои аҳром оғоз
намоянд. Баъд аз ковиши чанд даҳметра садои баланди бархӯрди чизе дар дохили
аҳром онҳоро аз кор боздошт. Онҳо акнун ковишро ба сӯи садо идома доданд ва
оқибат ба дохили аҳром роҳ ёфтанд. Дар фарш сангтахтаи калонро диданд, ки аз
шифт афтодааст. Дар аввали роҳрав, ки онҳо воқеъ буданд, дари махсусро мушоҳида
намуданд. Аз ҳамон ҷое, ки тахтасанг афтода буд, сӯрохие мавҷуд буд. Ин роҳ
онҳоро ба маркази аҳром мебурд. Дар чанд ҷой роҳро бо сангҳои калон баста
буданд. Коргарон бо машаққати зиёд ба ҳуҷраи шоҳ роҳ ёфтанд. Баъдан онҳо дар
пайвандии ду роҳрав боз сӯрохиеро диданд, ки ин роҳ ба сӯи хонаи шоҳ буд. Он ҷой
тобути сангини бесарпӯш гузошта шуда буд. Ин хона холї буд. Ҳамаи умеди арабҳо
барбод рафт. Онҳо ба хотири дарёфти тилло ва ҷавоҳирот заҳмат кашида буданд.
Баъди ноумедӣ онҳо хостанд, ки аҳромро аз байн баранд ва ба ин баҳона масолеҳи
онро ба Қоҳира кашонанд. Ин кор ѓайриимкон буд. Онҳо аз болои аҳром то 10 м
сангпораро гирифтанду халос. Саволе пайдо мешавад, ки дороии шоҳ Хуфа куҷост?
Гурӯҳе андеша доранд, ки пеш аз арабҳо ѓоратгарон ба он роҳ ёфтаанд. Вале
коргарони Абдулло Ал-Манул далолат медиҳанд, ки ҳамаи даромадгоҳҳо маҳкам пӯшида
буданд. Соли 1838 математики англис Ҷон Грейвс аз ин аҳром дидан кард ва роҳи
тангеро аз боло ба он кашф намуд. Ин роҳро наздикони фиръавн барои баромадан аз
дахма сохта буданд. Шояд дуздон аз ин роҳ истифода бурда бошанд. Олимон шубҳа
доранд, ки ба ин роҳи танги ноаён ва пур аз харсангпораҳо ганҷинаи зиёдеро,
махсусан сарпӯши тобутро чӣ гуна метавон баровард. Гурӯҳе бар он ақидаанд, ки
аҳром на ба сифати дахмаи фиръавн, балки ҳамчун расадхонаи астрономӣ хизмат
мекард. Вақте ки аҳром 2000 сол дошт, ин андешаи ҷолибро Проклӣ расман баён
карда буд. Астроном Рнчард Грикор роҳрави ба поёнро барои мушоҳидаи ҳаракати
ситораҳо муносиб меҳисобид. Аксари бостоншиносон ин андешаро рад менамоянд ва
сохти аҳромро барои нигоҳдошти ҷисми фиръавн меҳисобанд. Ин муаммо то ҳол барои
инсоният нокушода мемонад. Шояд замоне ояндагон аз ин сир огоҳӣ ёбанд.



https://tg.wikipedia.org/wiki/%D0%A4%D0%B8%D1%80%D0%B4%D0%B0%D0%B2%D1%81%D3%A3

Фирдавсӣ номи пурра Ҳаким Абулқосим Мансур Ҳасан Фирдавсӣ Тӯсӣ (порсӣ: حکیم
ابوالقاسم منصور حسن فردوسی توسی; зодаи 935 — даргузашта 1020 ё 1026 дар Тус,
Хуросон, Эрон) – сухансарои номии Эронзамин ва сарояндаи «Шоҳнома» – ҳамосаи
миллии мардуми эронитабор ва яке аз бузургтарин шоъирони порсигӯй аст.

Барои падари Абулқосим Фирдавсӣ дар бунмояҳои камарзиштар номҳои дигаре низ
овардаанд, монанд: «Мавлоно Аҳмад ибни мавлоно Фаррух» («муқаддимаи
Бойсунқурӣ»), «Фахриддин Аҳмад» («Ҳафт иқлим»), «Фахриддин Аҳмад ибни ҳаким
Мавлоно» («Маҷолис улмуъминин» ва «Маҷмаъ алфусаҳо») ва «Ҳасан Исҳоқ Шарафшоҳ»
(«Тазкират ушшуароъ»). Теодор Нёлдеке дар китоби «Ҳамосаи миллии Эрон» дар бораи
нодурустии номи «Фахриддин» навишта аст ки додани лақабҳо бо поёнаи «ад-дин»
ҳамзамон бо навҷавонии Абулқосим Фирдавсӣ корбурд пайдо карда ва вижаи «амирони
муқтадир» будааст. Аз ин рӯ падари Абулқосим Фирдавсӣ наметавониста чунин лақабе
дошта бошад‏.

Бинобар гуфтаи Низомии Арӯзӣ дар «Чаҳор мақола», пас аз даргузашташ яке аз
муллоҳо ки душманаш буд, аз рӯи кинатузӣ нагузошт пайкарашро дар гӯристони
зодгоҳаш ба хок биспоранд, аз ин рӯ дар боғи худаш ё духтараш дар Тӯс ба хок
супурда шуд. Шайх Аттори Нишопурӣ ин достонро дар «Асрорнома» ингуна овардааст
ки «Шайх Акобир Абулқосим» бар ҷанозаи Фирдавсӣ намоз нахонда аст ва Ҳамдуллоҳ
Муставфӣ дар пешгуфтори «Зафарнома» ӯро Шайх Абулқосим Курраконӣ дониста аст ки
пайравони бисёре дошта аст. Бархе нависандагони дигар номи ӯро «Абулқосими
Гургонӣ» ё «Ҷурҷонӣ» низ овардаанд ки гумон меравад арабишудаи номи Гургонӣ
бошад. Риёҳӣ пайванд додани онро бо Курраконии суфӣ нораво дониста аст аз онҷо
ки ӯ дар ҳангоми даргузашти Фирдавсӣ камобеш 30-сола будааст.

Абулқосим Фирдавсӣ' яке аз номдортарин шоирони порсӣ ба шумор меравад. Аз
маъруфтарин осори Вай "Шоҳнома" аст ки дар муддати 35 сол навишта шудааст.
Абулқосим Фирдавсӣ гуфтааст:



https://tg.wikipedia.org/wiki/%D0%A4%D0%B8%D0%BB%D0%BE%D0%BB%D0%BE%D0%B3%D0%B8%D1%8F

Филология (аз юн.-қад. φιλολογία, «меҳр ба сухан») — номгӯи маҷмӯи фанҳоест
(забоншиносӣ, адабиётшиносӣ, матншиносӣ ва диг.), ки маданиятро тавассути матн
азхуд менамоянд. Забоншиносӣ на ҳама вақт ба филология дохил карда мешавад,
зеро, ки: он доимо матнҳоро ташхис наменамояд ва доимо бо қисми маданиятии онро
дарбар намегирад. Ба забоншиносӣ ба илмҳои дақиқ наздиктар будан хоса аст, назар
ба дигар фанҳое, ки ба гурӯҳи фанҳои филология дохиланд. Дар Тоҷикистон ва дигар
давлатҳои Иттифоқи Шӯравӣ забоншиносӣ дар бахшҳои филологӣ азхуд карда мешаванд;
дар Амрико ва дигар давлатҳои Аврупо ҳамчун филология тадқиқот ва ташхиси
матнҳои қадим ва асрҳои миёнаро дар назар доранд, омӯхтани забонҳо ва назарияҳои
онҳоро ҳамчун илми мустақил мешиносанд.

Дар луғати Дал «филология» — (юн. меҳри сухан) илм ва ё омӯзиши забонҳои қадим
ва мурда; омӯзиши забонҳои зинда - забоншиносӣ.



https://tg.wikipedia.org/wiki/%D0%A2%D0%BE%D2%B7%D0%B8%D0%BA

Тоҷикон — миллат, аҳолии асосии Афғонистон - зиёда аз 11 млн., Тоҷикистон -7.5
млн., Ӯзбакистон - 1,7 млн., тақрибан 20 млн. нафар.

Аз рӯи нуқтаи назари олимони Ғарб, мардуми тоҷик, ягона миллатест, ки насли
аслии халқҳои бостонии эрониёни шарқӣ буда, суғдиён, хоразмиён, бохтариён ва
дигар қабилаҳои шарқии эронӣ (туронӣ), ки вуҷуди худро аз ҳазораи якуми пеш аз
милод дар таърихи Осиёи Миёна пай намудаанд, дарбар мегиранд.

Забони бостонии тоҷикон, якчанд шева дошт ва шеваҳои асосиаш суғдӣ, хоразмӣ ва
бохтарӣ буд ва ба ҳамдигар хеши дошт, ки ба гурӯҳи забонҳои эронии шарқӣ дохил
мешуд. Дар вақти пойдор гардидани дини ислом ва паҳн шудани забони форсӣ, ки бо
муҷоҳидони форс омада буд, ин шеваҳо аз байн мераванд ва забони тоҷикии ҳозира
ба мисли забони мардуми форс ба гурӯҳи забонҳои ғарбии эронӣ дохил мешавад.

То ҳол, забони яғнобӣ (йағнобӣ зивок) вуҷуд дорад, ки яке аз шеваҳои суғдӣ ба
шумор меравад ва бисёр калимаҳои суғдӣ дар водии Зарафшон вақти суханронӣ
истифода бурда мешаванд. Инчунин, забонҳои бостонии сакоиҳо дар мардуми Бадахшон
эҳтиёт шудааст, ки забонҳои шуғнонӣ, рушонӣ, ишкошимиро дарбар мегирад.

Авалин бор номи тоҷик ҳамчун "тожик", олим Маҳмуди Қошғарӣ ки ҳамасри Ибни Сино
буд, дар китоби худ сабт кардааст ва маънои онро ҳамчун форсзабонон маънодод
кард. Дар ашъори шоирони порсигуй ҳам, калимаи тоҷик бисёр вомухурад. Бузургвор
Саъди Шерозӣ дар яке аз шеърҳояш чунин мегуяд:

Дигар бузургвор Абдураҳмони Ҷомӣ, дар бораи дӯстии худ бо шоир Алишер Навоӣ
чунин навистааст:

Лафзи тоҷик ё "тоҷак" ё "тожик" лафзест қадимӣ, ки ба мардуми ориёӣ ё Эрони
кӯҳан ва ё Хуросони бузург таалуқ дорад. Нависандаи дигар гӯяд: Тоҷик шакли
миёнаи калимаи ориёии тоифае аст. Н. Ханков мегӯяд, ки ин ном аз тариқи тоҷикӣ —
дарӣ гирифта шудааст ва изофа мекунад, ки Зардушт тоҷро монанди салиби муслимин
ҳамчун аломат истифода мекард ва лафзи тоҷик аз калимаи "тоҷ", ки зиннати сар
аст, гирифта шудааст. Хенри Фейлд баҳси тоҷик ( "тожик", "тоҷи", "тоҷик")-ро
чунин фушурда месозад:

Садриддин Айнӣ маънои калимаи «тоҷик»-ро хеле муфассал ва аз ҷиҳати таърихӣ ва
забоншиносӣ – этимологӣ таҳлил мекунад ва исбот менамояд, ки калимаи «тоҷик» аз
«тоҷ» бармеояд.

Халқи тоҷик дар давоми таърихи чандинҳазорсолаи худ басо фарозу фуруди рузгорро
дидааст. Тоҷикон аз асрҳои миёна инҷониб дар зери ҳокимияти сулолаҳои сершумори
турку муғулнажод зиндагӣ кардаанд, вале забони тоҷикиро гум накардаанд.
Хушбахтона халқи баору номуси тоҷик ба оламиён тоҷики тоҷдор будани худро ба
фарҳангу маданияти худ исбот кардааст.

Аксарияти тоҷикон дар Осиёи Миёна зиндагӣ мекунанд. Мавқеъи асосии ҷои зист аз
шарқ ва шарқу-шимолии давлати ҳозираи Эрон, дар шимоли давлати Афғонистон,
Тоҷикистон, Узбакистон, Қирғизистон ва Покистон ҷойгиранд. Заминҳои расмии
мардуми тоҷик, водии Фарғона, Чач (Тошканд), водии Зарафшон (аз Мастчоҳ сар
карда то Самарқанду Бухоро), заминҳои хати резишгоҳи болооби Амударё (дарёи
Панҷ), Мурғоб ва Кобул, ва гирду атрофи ҳавзаҳои дарёҳои Ҳилмонду Арғандоб,
(Афғонистон) аст.

Дар тамоми қаламрави Тоҷикистон тоҷикон сукунат доранд. Дар минтақаҳои Зарафшон
ва Рашт омехташавӣ бо дигар миллатҳо кам дида мешавад. Дар минтақаи кӯҳии Кӯлоб
ҳам омехташави тоҷикон ноаён аст.[Ниёзманди манбаъ]

Ҳамаи форсизабонони Афғонистон ба лафзи тоҷикӣ ҳарф мезананд. Вилояти Ҳирот дар
тасарруфи тоҷикони ориёӣ аст.

Дар Эрон ду гурӯҳи бузургнажоде вуҷуд дорад, яке тоҷикони навъи қадим, ки соли
640 ба Ҳиндустон рафтанд ва дигаре эрониёнанд. Тоҷикони даштӣ моҳрутар ва
сафедтар аз тоҷикони куҳистонӣ ҳастанд. Тоҷиконе, ки дар марзи Шарқии Эрон,
Хуросон ва Форс зиндагӣ доранд, ба лафзу симои тоҷикон дохиланд.

Тоҷикон дар Русия зиёда аз 350000 нафарро (баҳои 2012) ташкил мекунанд, ки
шаҳрванди ду давлат ба ҳисоб мераванд (Русия ва Тоҷикистон). Аксарияти онҳо бо
сохтумон ва тиҷорат машғул ҳастанд (ба ғайр аз мардикорон).

Олимони ҷаҳон, шакли инкишофёбии биологии мардуми тоҷикро ба гурӯҳҳои
Помиру-Фарғонагӣ ва Баҳри Миёназамин, ки дар дохили нажоди Аврупоӣ дохил
мешаванд, ҷой кардаанд.

Дар донишномаи Брокгауз ва Эфрон, ки дар асри XIX ба нашр омадааст, дар бораи
шакли зоҳирии тоҷикони кӯҳистон, чунин нависта шудааст:



https://tg.wikipedia.org/wiki/%D0%A2%D0%B8%D0%BC%D0%B8_%D0%BC%D0%B8%D0%BB%D0%BB%D0%B8%D0%B8_%D1%84%D1%83%D1%82%D0%B1%D0%BE%D0%BB%D0%B8_%D0%9E%D0%BB%D0%BC%D0%BE%D0%BD

"Ситораҳо" Беҳтарин бозингари ин тим(чемпионати ҷаҳон оид ба футбол соли 2006),
албатта, Михаэл Баллак мебошад. Ин футболбози моҳири "Бавария", на танҳо дар
дастааш беҳтарин аст, балки дар ҷаҳон низ яке аз хавфноктарин нимҳимоягарон ба
шумор меравад. Дар 62 бозияш дар ҳайати тими миллии Олмон, Баллак 29 голро ба
нишон задааст. Сармураббии содиқи ин даста Йоахим Лёв ӯро ҳамчун муҳимтарин
футболбози Олмон ном бурдааст.

Сармураббӣ Юрген Клинсман роҳбарии дастаро баъд аз ба нокомӣ дучор шудани Олмон
дар чемпионати Аврупо соли 2004 қабул кард. Усулҳои нави мураббӣ на ба ҳама
маъқул омаданд, вале дар давоми як муддати кӯтоҳ ӯ як дастаи пуқувватеро ташкил
кард ва дар амал собит намуд, ки тими миллии Олмон чӣ гуна моҳирона бозӣ карда
метавонад.

Дарвозабонҳо: Леманн ("Арсенал"), Кан ("Бавария"), Ҳилдебранд ("Штутгарт (дастаи
футбол)"). Ҳимоягарон: Фридрих ("Герта"), Ҳут ("Челсӣ"), Янсен ("Боруссия М" ),
Лам ("Бавария"), Мертезакер ("Ганновер"), Метселдер ("Боруссия"), Новотни
("Байер"). Нимҳимоягарон: Баллак ("Челсӣ"), Боровски ("Вердер"), Фрингс
("Вердер"), Кел ("Боруссия Дортмунд" ), Шнайдер ("Байер (дастаи футбол)|Байер"),
Швайнштайгер ("Бавария"), Ҳитслшпергер ("Штутгарт"). Ҳуҷумкунандагон: Асамоа
("Шалке"), Клозе ("Вердер"), Нойвилл ("Боруссия М" ), Подолски ("Кёлн"), Ханке
("Вердер"), Одонкор ("Боруссия Д").



https://tg.wikipedia.org/wiki/%D0%A2%D0%B0%D1%88%D1%85%D0%B8%D1%81

Ташхис (Diagnosis), дардшиносӣ, диагноз, хулосаи мухтасари тиббӣ оид ба табиат
(асл)-и беморӣ ва аҳволи бемор. Бо ёрии усулҳое, ки соҳаи махсуси тиб пешниҳод
кардааст ва дар асоси баёноти бемор (ниг. Анамнез), нишонаҳои дард, натиҷаҳои
муоина, муқоисаи маълумоти бадастомада бо аломатҳои шабеҳи бемориҳои дигар
духтур беморро Ташхис мекунад. Ташхиси аниқ нафақат барои интихоби усули муолиҷа
ва муайян кардани дараҷаи коршоямӣ, балки барои пешгирии беморӣ низ зарур аст.

Ташхиси патологоанатомӣ ба натиҷаҳои таҳқиқи морфологӣ баъди фавт ва бо
маълумоти клиникӣ муқоиса кардани он асос ёфтааст. Ташхиси патологоанатомӣ бисёр
вақт Ташхис-и клиникиро пурра ё тасдиқ мекунад, баъзан ба он мувофиқ намеояд.



https://tg.wikipedia.org/wiki/%D0%A2%D0%B0%D0%BE%D0%BC%D2%B3%D0%BE%D0%B8_%D0%BC%D0%B8%D0%BB%D0%BB%D0%B8%D0%B8_%D1%82%D0%BE%D2%B7%D0%B8%D0%BA

Палов, шӯрбо, шавла, ширбиринҷ, лӯбишӯрбо, дӯлмашӯрбо, баракшӯрбо, моҳишӯрбо,
мастоба, мастобаи қиммадор, угро, манту, тушбера, қурутоб, суманак, самбӯса,
гӯштбирён, кабоб, мурғбирён, тухмбирён ва бисёр дигар номгӯи таомҳои миллии
тоҷиконро метавон номбар намуд, ки пухтупази онҳо ҳамчун ҳунарҳои суннатии
аҷдодӣ то ба имрӯз мерос мондаанд. Албатта, теъдоди зиёди таомҳои милии тоҷикон
бо мурури замон аз ёди наслҳо рафтаанд ва имрӯз мавриди пухтупаз қарор
намегиранд. Вале вобаста ба талаботи иқтисоди бозорӣ ва рушди тиҷорату савдо
метавон гуфт, ки онҳо мутассил дар ошхонаҳо пайдо хоҳанд шуд. Таърих гувоҳ аст,
ки тоҷикон хоҳ дар зодгоҳи хеш, хоҳ дар берун аз Ватани аслӣ, дар ҳар ҷое, ки
бошанд, бештар иқлими гарму мӯътадилро барои зисти муқимӣ ё доимии худ ихтиёр
намудаанд. Чунин интихоб, бешак, ба дастархони онҳо бетаъсир намондааст. Ҳамин
аст, ки мардуми тоҷик авлодан дастархони худро бе чойу нон, ҳамчунин сабзавоти
тару тоза, мевагиҳо тасаввур карда наметавонанд.

Таомҳое, ки тоҷикон ва бештар мардуми Осиёи Марказӣ истеъмол менамоянд, аз
маснуоти гандумӣ тайёр карда мешаванд. Маснуоти аз ҳама бештар маъмули аз орд
пухташуда нонҳои ҳархела, кулча, ҳалво, чак-чак (шираворӣ), манту, самбӯса,
лағмон, атола, шакароб ва ғайра ба шумор мераванд, ки онҳоро одатан барои оро
додани хони наврӯзӣ мепазанд.

Таомҳои миллии тоҷикон чун дар тамоми ҷаҳон, аслан дар ду намуд: таоми аввал -
шӯрбоҳои гуногун мастоба, ширбиринҷ, мошкичирӣ ва ғ. ва таоми дуюм ҳам барои
аҳли хонавода ва ҳам барои меҳмонон пешкаш карда мешаванд. Пухтани шӯрбо дар ду
намуд маъмул аст: тавассути бирён кардани маҳсулот ва дар об ҷӯшонидани онҳо -
хомшӯрбо, ки бевосита бидуни бирён кардан, обҷӯши гӯшт ва дигар маҳсулот тайёр
карда мешавад. Сабзавотро бошад, ба хомшӯрбо дар шакли бутун меандозанд.

Кабоб навъи маъмули хӯроки миллии тоҷикон буда, ҳамчун таоми дуюм серғизо
истеъмол карда мешавад. Кабоб таомест, ки аз гӯшт, ҷигар, гурда, думба, чарбу ва
дигар масолеҳ дар танӯр, дег ва кӯра пазанд. Вобаста ба масолеҳ ва тарзи тайёр
кардан кабоб чанд хел мешаванд: сихкабоб (шашлик), кабоби дегӣ, кабоби танӯрӣ,
гурдакабоб, ҷигаркабоб, помидоркабоб, барракабоб ва ғайра.

Палов (ош)-ро аксари мардуми тоҷик дар баробари мардуми Осиёи Марказӣ, таоми
асосӣ - шоҳи таомҳо арзёбӣ мекунанд. Беҳтарин паловро таббохони ҳунарманд дар
ошхонаҳо ва дар хонаводаҳо кадбонуҳо барои меҳмонони арҷманд тайёр мекунанд.
Бештари хонаводаҳо бошанд, дастархони худро бе палов тасаввур карда
наметавонанд. Аз ин рӯ, онҳо қариб ҳамарӯза ош мепазанд ва аксаран бо гӯшту
чарбуи гӯсфанд.

28 ноябр - 2 декабри соли 2016 дар пойтахти Эфиопия - шаҳри Аддис-Абеба ҷаласаи
11-уми байнидавлатии ЮНЕСКО оид ба ҳифзи мероси фарҳанги ғайримоддӣ баргузор
шуд. Аз ҷониби Ҷумҳурии Тоҷикистон соли 2015 бахшҳои «Оши палав ҳамчун хӯроки
анъанавӣ ва фазои иҷтимоию фарҳангии он дар Тоҷикистон» ва «Наврӯз» барои сабт
гардидан ба Феҳристи шаклии ЮНЕСКО оид ба фарҳанги ғайримоддӣ пешниҳод гашта
буд. 28 ноябр - 2 декабри соли 2016 дар пойтахти Эфиопия - шаҳри Аддис-Абеба
ҷаласаи 11-уми байнидавлатии ЮНЕСКО оид ба ҳифзи мероси фарҳанги ғайримоддӣ
баргузор шуд. Аз ҷониби Ҷумҳурии Тоҷикистон соли 2015 бахшҳои «Оши палав ҳамчун
хӯроки анъанавӣ ва фазои иҷтимоию фарҳангии он дар Тоҷикистон» ва «Наврӯз» барои
сабт гардидан ба Феҳристи шаклии ЮНЕСКО оид ба фарҳанги ғайримоддӣ пешниҳод
гашта буд. Ин бахшҳо аз санҷишу омӯзиши комиссияи мутахассисони ЮНЕСКО гузашта,
30 ноябри соли 2016 дар ин ҷаласаи бонуфуз мавриди баррасӣ қарор гирифтанд ва бо
гирифтани аксари овозҳо расман ба Феҳристи репрезентативии ЮНЕСКО оид ба мероси
фарҳанги ғайримоддӣ ворид карда шуданд.

Дар сари миз дар рӯйи дастархон омода намудани чойи кабудро низ фаромӯш
намекунанд. Зеро чойи кабуд, мегӯянд, ҳар гуна таомро ба зудӣ ҳазм мекунонад.



https://tg.wikipedia.org/wiki/%D0%A1%D0%B0%D0%BD_%D0%94%D0%B8%D0%B5%D0%B3%D0%BE

|- | colspan="2" align="center" style="font-size: 85%; line-height:140%;
border-top: solid 1px #ccd2d9;" | Nickname: "America's Finest City" |-

! colspan="2" style="background-color: #e0e0e0; text-align: center;" | Location
|- | colspan="2" style="text-align: center; padding-top: 0.7em; padding-bottom:
0.7em;" |

! colspan="2" style="text-align: center; font-size: smaller; padding-bottom:
0.7em;" | Coordinates: 32°42′54″N, 117°09′45″W |- ! colspan="2"
style="background-color: #e0e0e0; text-align: center;" | Government |-
class="mergedtoprow" ! style="background: #EDEDED;"| County | San Diego |-
class="mergedrow"

! style="background: #EDEDED;"|Mayor City Attorney         City Council District
One District Two District Three District Four District Five District Six
District Seven District Eight | Jerry Sanders Michael Aguirre          Scott
Peters Kevin Faulconer Toni Atkins Tony Young Brian Maienschein Donna Frye Jim
Madaffer Ben Hueso |- ! colspan="2" style="background-color: #e0e0e0;
text-align: center;" | Geographical characteristics |- class="mergedtoprow" !
style="background: #EDEDED;"|Area | 963.6 km²  (372.0 sq mi) |-
class="mergedrow" ! style="background: #EDEDED;" |     Land |   840.0 km²
 (324.3 sq mi) |- class="mergedrow" ! style="background: #EDEDED;" |     Water |
  123.5 km² (47.7 sq mi) |- class="mergedrow"

|- ! style="background: #EDEDED;"|Elevation | 22 m  (72 ft) |- ! colspan="2"
style="background-color: #e0e0e0; text-align: center;" | Demographics |-
style="border-top: solid 1px #ccd2d9;" ! style="background: #EDEDED; "
|Population (2005) |1,305,736 |- class="mergedrow" ! style="background: #EDEDED;
white-space: nowrap;" |     Density |   1,456.4/km² (3,772.07/sq mi) |-
class="mergedrow"

|- class="mergedrow" ! style="background: #EDEDED; white-space: nowrap;" |
  Metro | 3,051,280 |- class="mergedrow"

|- ! style="background: #EDEDED; white-space: nowrap;"|Time zone   Summer (DST)
| PST (UTC-8) PDT (UTC-7) |-

|- |- | colspan="2" align="center" style="border-top: solid 1px #ccd2d9;" |
Website: http://www.sandiego.gov/ |- |}

San Diego has fifteen sister cities, as designated by Sister Cities
International, Inc. (SCI):



https://tg.wikipedia.org/wiki/%D0%A1%D0%B0%D0%B4%D0%B0%D1%84%D0%B0%D0%BA

Садафак ё Псориаз - беморие пӯстӣ музмин худайминӣ аст. Ин беморӣ ҳангоме рух
медиҳад ки системи аймнии бадан сигналҳои иштибоҳӣ мефиристад. Ин сигналҳо боиси
афзоиши суръати чарха рушд сулулҳои пуст мешаванд: яъне афзоиши пеш аз ҳад
сулулҳои пустӣ аз мизони рехтани онҳо дар кулли панҷ навъи псориаз вуҷуд дорад.
Шаъйтарини он псориази палак монанд аст, ки бо таҳияҳои қармизи ранг бо пӯшиши
нуқраи ай ва сафед аз сулулҳои мурдаи пӯст мушахас мешавад. Псориаз дар ҳар
нуқтаи аз бадан монанди зону, оринҷ ё пӯст метавонад мушоҳида шавад ва бо сайри
шароити ҷисмии ҷудо монанди диабет, бемориҳои қалбӣ ва афсурдагӣ дар иртибот
аст.



https://tg.wikipedia.org/wiki/%D0%A0%D3%AF%D0%B7%D0%B8_%D0%B1%D0%B0%D0%B9%D0%BD%D0%B0%D0%BB%D1%85%D0%B0%D0%BB%D2%9B%D0%B8%D0%B8_%D0%B7%D0%B0%D0%BD%D0%BE%D0%BD

Рӯзи байналхалқии занон — идест бахшида ба занон, ки дар баъзе кишварҳо рӯзи 8
март ҷашн гирифта мешавад.

8-уми марти соли 1857 дар Ню-Йорк коргарзанони фабрикаҳои пойафзол ва дӯзандагӣ
гирдиҳамоӣ карданд. Онҳо даъвои кӯтоҳ кардани рӯзи корӣ, беҳтар кардани шароити
меҳнат ва маоши ба мардон баробарро талаб карданд. Он вақтҳо занон то 16 соат
дар як шабонарӯз меҳнат мекарданд, вале барои корҳояшон музди ночизе
мегирифтанд. Мардон баъди намоишҳои эътирозии рӯзи кории худро то 10 соат кам
карда буданд. Дар бисёр корхонаҳои ИМА иттифоқҳои касаба пайдо шуданд. Пас аз
8-уми марти соли 1857 як иттифоқи касабаи нав созмон дода шуд, ки бори аввал дар
таърих занон аъзои он гардиданд. Дар ин рӯз дар аксари кӯчаҳои Ню-Йорк садҳо
занон ба намоишҳои эътирозӣ баромаданд ва даъвои соҳибшавӣ ба ҳуқуқи овоз
доданро карданд.

Таърихи ҷашнгирии Иди занон бо номи Клара Сеткин алоқаманд аст, ки гурӯҳи
инқилобии худро, ки аз занон иборат буд, барои мубориза бар зидди истисморгарон
ташкил додааст. Ҳарчанд ки барои ин кор на як рӯз сарф шуда буд, вале аъзои
гурӯҳ ба қароре омаданд, ки рӯзеро чун Зодрӯзи "пролетариати занон" ҷашн гиранд.
Соли 1910 дар шаҳри Копенгагени Дания дар конфуронси дуввуми занони сотсиалист
бо пешниҳоди Клара Сеткин қарори ҷашнгирии рӯзи "муборизаи занон барои
ҳуқуқҳояшон" қабул карда шуд. Дар он гуфта мешуд, ки ҳар сол бояд рӯзи занон
ҷашн гирифта шавад, ки он бояд "пеш аз ҳама барои ташвиқи ба занон додани ҳуқуқи
овоздиҳӣ" хизмат кунад. Ҷашнгирии Иди Бонувон чун даъвате ба муборизаи занон
барои баробарҳуқуқӣ, қашшоқӣ, эҳтироми занон ва ҳуқуқ ба меҳнат буд. Санаи
ҷашнгирии рӯзи Байналхалқии занон мувофиқи пешниҳоди узви Кумитаи Марказии ҳизби
сотсиал-демократӣ Елена Гринберг 19 март таъин шуд. Ва бори аввал рӯзи
Байналхалқии занон соли 1911 дар Олмон, Австрия, Дания ва Швейсария маҳз 19-уми
март ҷашн гирифта шуд. Соли 1912 он дар ҳамон кишварҳо, вале 12 май баргузор
гардид. Соли 1913 аз мушкилоти ташкилотӣ ихтилофот ба вуҷуд омад: дар Олмон онро
12 март, дар Австрия, Чехия, Венгрия, Швейсария, Ҳоланд - 9 март, дар Фаронса ва
Русия - 2 март ҷашн гирифта буданд. Танҳо соли 1914 дар тамоми ҷаҳон рӯзи
Байналхалқии занонро дар ҳама ҷой 8-уми март ҷашн гирифтанд, чунки рӯзи
ғайрикорӣ-якшанбе буд. Ва баъд аз ин дар ҳамин рӯз қарор гирифт.

Дар Русия рӯзи Байналхалқии занон маротибаи аввал соли 1913 дар Петербург ҷашн
гирифта шуд. Аз солҳои аввали ҳокимияти Шӯравӣ, 8-уми март иди давлатӣ гардид.
Дар моҳи марти соли 1917 занон ҳуқуқи овоздиҳӣ пайдо карданд ва дар Сарқонуни
соли 1918 сиёсати баробарҳуқуқии занон акс ёфт ва дар ҳаёт татбиқ шуд. Оҳиста -
оҳиста рӯзи Байналхалқии занон аҳамияти сиёсии худро гум кард. Аз соли 1965 бо
қарори Президиуми Шӯрои Олии ИҶШС он рӯзи ғайрикорӣ гардид. Дар айни замон
маросими ҷашнӣ-расмии дар ин рӯз мавҷуд буд: дар ин рӯз дар чорабиниҳои
пурдабдаба давлат оиди сиёсаташ нисбати занон ҳисобот медод.

Бо ташаббуси созмонҳои феминистӣ аз солҳои 1960-ум Рӯзи байналхалқии занон дар
кишварҳои Ғарб ҳам ҷашн гирифта мешавад. Дар ин рӯз занҳои Ғарб дастовардҳои
худро дар соҳаи мубориза барои ҳуқуқҳояшон ҷашн мегиранд.н

Аз соли 1975 СММ, аз сабаби Соли байналхалқии Занон буданаш, 8 мартро чун рӯзи
байналхалқии Занон эълон дошт.

Баъд аз бархам хурдани Иттиҳоди Шӯравӣ 8 март чун иди Бонувон дар Тоҷикистон
боқӣ монд. Он дар дигар мамолики муштаракулманофеъ, аз қабили Русия, Озарбойҷон,
Гурҷистон, Қазоқистон, Молдова, Туркманистон ва Украина чун рӯзи байналхалқии
Занон ; дар Ҷумҳурии Беларус ва Ӯзбакистон чун рӯзи Модар; дар Арманистон 7
апрел чун рӯзи Модар ва Зебоӣ ҷашн гирифта мешавад.

Дар Тоҷикистон ва дигар мамлакатҳои собиқ ИҶШС анъана шудааст, ки дар ин рӯз
занон аз мардон таваҷҷӯҳ, гул ва тӯҳфаҳо интизоранд. Дар гушаву канори мамлакат
ба муносибати ид, аз ҳукуматҳо сар карда то идораву корхонаҳои хурд чорабиниҳои
гуногуни фарҳангӣ ва маҷлисҳо ороста мешаванд. Дар оилаҳои шаҳрвандон ба
модарону занон тӯхфаҳо супорида мешаванд.



https://tg.wikipedia.org/wiki/%D0%9F%D1%80%D0%BE%D0%BB%D0%BE%D0%B3_(%D0%B7%D0%B0%D0%B1%D0%BE%D0%BD%D0%B8_%D0%B1%D0%B0%D1%80%D0%BD%D0%BE%D0%BC%D0%B0%D0%BD%D0%B0%D0%B2%D0%B8%D1%81%D3%A3)

Пролог (Prolog) — язык логического программирования, основанный на логике
дизъюнктов Хорна, представляющей собой подмножество логики предикатов первого
порядка.

Начало истории языка относится к 70-м годам XX века. Будучи декларативным языком
программирования, Пролог воспринимает в качестве программы некоторое описание
задачи, и сам производит поиск решения, пользуясь механизмом бэктрекинга и
унификацией.

Интерес к Прологу поднимался и затихал несколько раз, энтузиазм сменялся жёстким
неприятием. Наиболее высоко был поднят интерес к языку Пролог как к языку
будущего во время разработок японской национальной программы компьютеры пятого
поколения в 1980-х годах, когда разработчики надеялись, что с помощью Пролога
можно будет сформулировать новые принципы, которые приведут к созданию
компьютеров более высокого уровня интеллекта. Неправильная оценка этой
перспективы явилась одной из причин неудачи проекта.

В настоящее время Пролог, несмотря на неоднократные пессимистические прогнозы,
продолжает развиваться в разных странах и вбирает в себя новые технологии и
концепции, а также парадигмы императивного программирования. В частности, одно
из направлений развития языка (в том числе и в России) реализует концепцию
интеллектуальных агентов.

Пролог реализован практически для всех известных операционных систем и платформ
(в том числе для Java и .NET). В число операционных систем входят OS для
мэйнфреймов, всё семейство Unix, Windows, OS для мобильных платформ.

Многие современные реализации языка имеют внутреннее расширение за счет
ООП-архитектуры. Кроме проприетарных решений также существуют реализации Пролог
на условиях open source. Важно, что для языка существует стандарт ISO принятый
как ISO/IEC JTC1/SC22/WG17.

Базовым принципом языка является равнозначность представления программы и данных
(декларативность), отчего утверждения языка одновременно являются и записями,
подобными записям в базе данных, и правилами, несущими в себе способы их
обработки. Сочетание этих качеств приводит к тому, что по мере работы системы
Пролога знания (и данные и правила) накапливаются. Поэтому Пролог-системы
считают естественной средой для накопления базы знаний.

Очень интересно, что в России применялось одноименное ПО — «ПРОЛОГ» для
реализации одного из самых амбициозных и технологически успешных проектов ВПК —
«Буран». Также существуют весьма интересные, но спорные мнения и реализации по
поводу применения Пролог в области задач искусственного интеллекта и экспертных
систем.

Пролог критикуется в первую очередь за свою недостаточную гибкость, отчего
решения на обычных языках программирования (типа C++, Java) в сочетании с базами
данных оказываются более технологичными, чем аналогичные решения на Прологе.
Негибкость заключается в трудности изучения языка, более высоких требований к
квалификации программиста на Прологе, трудности отладки программы, неразвитости
технологии программирования, плохой контролируемости промежуточных результатов.

Перспектива развития всемирной Сети, известной как проект Веб 2.0 поддерживает
особый интерес к семантике распределенных данных и их обработке декларативными
методами. В связи с этим появились концепции языка OWL основанного на концепции
First-Order Logic(FOL) реализацию которой, в свою очередь, можно рассматривать
как значительно более расширенную технику классического Prolog.



https://tg.wikipedia.org/wiki/%D0%9F%D0%BE%D1%80%D1%81%D0%B8%D0%B8_%D0%BC%D0%B8%D1%91%D0%BD%D0%B0

Порсии миёна ё Паҳлавӣ як забони Эронӣ аст ки дар замони Сосониён забони Эрони
бузург будааст. Ин забон фарзанди забони порсии бостон ва модари забони Форсии
дарӣ (ки акнун ба номҳои Форсӣ,дарӣ ва тоҷикӣ гуфта мешаванд) ба шумор меравад.
Порсии миёна бештар ба хатти Паҳлавӣ навишта мешудааст. Порсигӯёни Монавӣ ин
забонро бо хатти монавӣ ҳам менавиштанд.

Дар радабандии забонҳои Эронӣ, даврони миёнаи садаи сеюми пеш аз милод (замони
инқирози сулолаи Ҳахоманишиён) то садаи ҳафтуми милодӣ (замони инқирози сулолаи
Сосониён) ба шумор меравад. Яке аз забонҳои ин даврон Порсии миёна аст, ки
идомаӣ Порсии бостон ба шумор меравад.

Фарзанди имрӯзини Порсии миёна Форсӣ аст. тағйироти забони Порсии миёна аз
авохири даврони миёна то авойили даврони Форсӣ дарӣ басиёр тадриҷи будааст, ба
гунаи, ки дар садаҳои даҳум ва ёздаҳум матнҳои Порсии миёна барои гӯйишварони
забони Форсӣ қобили фаҳм будааст. Ҳарчанд ки тағйироти равшане то он замон байни
ин ду забон рух дод.



https://tg.wikipedia.org/wiki/%D0%9F%D0%BB%D1%8F%D0%B6

Пляж (фаронсавӣ: Plage) - соҳили каме нишеби баҳр, 1) ҷоест дар соҳили баҳр,
дарё, кӯл ва умуман лаби об, ки барои оббозӣ ва ё шиноварӣ ва қабули ваннаи
офтобӣ мувофиқ шудааст; 2) минтақаеи ҷинсҳои обоварди соҳили баҳр дар зонаи
ҳаракати мавҷҳост. Таркиби баъзе пляжҳо аз рег ё сангреза, дигаре аз шағал ё
садафи гӯшмоҳӣ иборат аст. Гуногунии таркиби обоварди минтақаи пляж ба суръати
ҳаракати мавҷҳо вобастагӣ дорад. Дар баъзе пляжҳо пошхӯрдаи сарватҳои зеризаминӣ
ёфт мешаванд. Масалан, аз пляжҳои Африқои Ҷанубу Ғарбӣ алмос, аз пляжҳои
Ҳиндустон, Чин ва Австралия титаномагнетит мегиранд.



https://tg.wikipedia.org/wiki/%D0%9F%D0%B5%D1%87%D0%B0%D0%BA

Печак - (лотинӣ: Convolvulus arvensis), (русӣ: вьюнок полевой), ки инчунин
лаблоб, ашақа низ ном мебаранд, рустаниест аз хонадони печакиҳо. Печак гиёҳи
печандаи бисёрсола аст. Растании доруворӣ. Дар илми тиб истифода бурда мешавад.

• инро бихӯранд, гиреҳҳои баданро мекушояд, дарунро мулоим мекунад, исҳол
меоварад. Агар инро дар об биҷӯшонанд, қуввати гиреҳкушояш зиёда, вале дар
овардани исҳол заиф мегардад бинобар он ки рутубатҳояш дар вақти ҷӯшондан таҳлил
меёбанд. Аммо оби фишурдаи он акси ин хосиятро дорад. • Оби гиёҳи тару тозаи
онро бо решаи савсани кӯҳӣ, натрун (танакори арманӣ) ва асал даромехта, дар бинӣ
бирезанд, дарди сари кӯҳнаро шифо мебахшад. • Усораи онро, яъне оби гиёҳи тару
тозаи онро дар офтоб ғафс гардонида, бо равғани зайтун даромехта чаконанд ва ё
пахтаро ба он олонда дар гӯш гузоранд, дарди гӯшро таскин медиҳад ва даруни онро
аз чирк пок мегардонад. • Барги печаки калони навъи сафеди онро биёшоманд, дарди
сар, бемориҳои узвҳои даруни сина ва шушро шифо мебахшад, инчунин гиреҳи ҷигарро
мекушояд. Агар обашро бинӯшанд, сурфаеро, ки аз баста шудани дарун мегирифта
бошад ва кулинҷи аз моддаи гарм баамаломадаро дафъ мекунад, сафрои сӯхтаро бо
воситаи исҳол аз бадан меронад. • 10,5 грамм гулашро кӯфта бихӯранд, захми
рӯдаҳоро шифо мебахшад. • Барги тарашро бо сирко пухта гузошта банданд, дарди
сипурзро дафъ мекунад. • Гули қисми печаки бесамарро бихӯранд ё кӯфтаи онро
занҳо аз таг бардоранд, ҳайзро равон мегардонад. Агар онро сӯхта, занҳо баъд аз
пок шудан аз ҳайз дудашро ба поёни шикам ва миёни пойҳои худ бигиранд, ҳомила
шуданро манъ мекунад. • Баргашро кӯфта, бо асал сиришта, занҳо аз таг бардоранд,
ҳайзи бандшударо равон мекунад. Бо оби баргаш занҳо андоми шарм ва даруни онро
бишӯянд, бадбӯйии даруни бачадонро дафъ мекунад. • Оби барги тари печаки сафеди
калонро бимоланд, варамҳои гарми буғумҳоро таҳлил медиҳад, пучак ва чиртакҳоро
мекафонад. • Барги тари онро дар равған пухта гузошта банданд, варамҳоро таҳлил
ва дардҳоро таскин медиҳад, мондагиро дафъ месозад, вале нопухтаи онро кӯфта
гузошта банданд, ҷароҳатҳои калон ва сӯхтагии оташро шифо мебахшад. • Усораи
онро, яъне оби онро, ки дар офтоб ғафс гардонда бошанд, бо мумравған сиришта
гузошта банданд, низ сӯхтагии оташро сиҳат мекунад. • Қисми сиёҳи онро, яъне
печаки гулаш бунафшро кӯфта гузошта банданд, захмҳои хабисаро (злокачественные
язвы) шифо мебахшад. • Барги қисми бесамари онро пухта гузошта банданд,
ҷароҳатҳои бадфиол ва раддиро ба ҳам оварда, сиҳат мебахшад ва сӯхтагии оташро
ба ибро меоварад. • Усораи печаки сиёҳро ба мӯй бимоланд, онро сиёҳ мекунад. •
Қисми печаки бесамарро кӯфта, бо шароб сиришта гузошта банданд, газидани ғундаро
даво мешавад. Мизоҷи қисми ПЕЧАКИ КАЛОН, ки баргаш моил ба сиёҳӣ, дароз ва
шахшӯл мебошад, хунук ва хушк аст. ХИСЛАТҲОИ ШИФОБАХШИ ОН: • агар инро бихӯранд,
дарди узвҳои даруни сина, сурфа, бемориҳои сипурз, кулинҷ ва табҳои кӯҳнаро шифо
мебахшад. • 75 грамм оби гиёҳи тари онро бо 35 грамм гули сурх бихӯранд,
хунравиро аз ҳар як узве, ки бошад, қатъ мекунад. • Гиёҳи тари онро кӯфта
гузошта банданд, ҷароҳатҳоро ба ҳам оварда сиҳат мебахшад, вале агар хушкашро
кӯфта гузошта банданд, захмҳоро хушк ва захмҳои хабисаро дафъ мекунад. Ҳамаи
навъҳои печак ҳангоми хӯрдан ба асаб, сар ва хичак зарар дорад. Давои ин намуди
зарари он набот хӯрдан аст. Инчунин ҳомила шудани занонро ҳам манъ мекунад,
ҳайзро низ қатъ месозад. Миқдори як бор нӯшидан аз оби он дар як рӯз аз 25 то
100 грамм аст ба шарте, ки онро наҷӯшонида бо набот биёшоманд. Мизоҷи ПЕЧАКҲОИ
МАЙДА қариб монанди печаки калон аст, яъне мураккаб-ул-қувват мебошад.



https://tg.wikipedia.org/wiki/%D0%9F%D0%B0%D1%80%D2%B3%D0%B5%D0%B7

Пархиз барои касилии қанд аст. Дар хӯрокҳои ин пархез ангиштобу равган кам аст.
Вояи якрузаи хурокро аз руи чадвали махсус (духтур медихад) аник менамоянд.
Таомхоро хар навъ пухтан мумкин; рузи бояд 4 маротиба тановул кард. Микдори
махсулоти хуроки вобаста ба вояи ангиштобод, равған ва калорияе, ки духтур
мукарар, муаян менамоянд. Ба чои кант ксилит е сорбитро истифода бурдан мумкин.
Барои беморони канд нони махсуси серсабус мепазанд. Картошка, сабзи, лаблабу,
шалгам ва дигар сабзаводҳои серангиштобро дар хурок факат баъди коркарди махсус
бояд истифода намуд. Яъне сабзавотро пешаки реза карда, 8-12 соат дар оби хунук
тар мекунанд (обро якчанд бор иваз кардан лозим). Дар натича микдори крахмали
таркиби сабзавот кам мешавад. Гайр аз канд, асал, мурабо, ангур, анҷир ва
тарбузро низ набояд истеъмол кард.



https://tg.wikipedia.org/wiki/%D0%9F%D0%B0%D1%80%D0%BB%D1%83%D0%BC%D0%BE%D0%BD%D0%B8_%D0%A2%D0%BE%D2%B7%D0%B8%D0%BA%D0%B8%D1%81%D1%82%D0%BE%D0%BD

Дар боби сеюми Конститутсияи (Сарқонуни) Ҷумҳурии Тоҷикистон қоидаҳои умумии
фаъолияти Парламенти Тоҷикистон - Маҷлиси Олии Ҷумҳурии Тоҷикистон навишта
шудааст.

Дар моддаи 48 Конститутсияи (Сарқонуни) Ҷумҳурии Тоҷикистон чунин омадааст, ки
Маҷлиси Олӣ мақоми олии намояндагӣ ва қонунгузории Ҷумҳурии Тоҷикистон мебощад.

Маҷлиси Олӣ аз ду маҷлис - Маҷлиси миллӣ ва Маҷлиси намояндагон иборат аст
(Маҷлиси ду палатагӣ баъд аз ворид гардидани тагйироту иловаҳои раъйпурсии
уммумихалқии соли 1999 ба Конститутсияи (Сарқонуни) Ҷумҳурии Тоҷикистон ворид
карда шудааст). Мӯҳлати ваколати Маҷлиси миллӣ ва Маҷлиси намояндагон 5 сол аст.
Ташкил ва фаъолияти Маҷлиси Олиро қонуни конститутсионӣ танзим мекунад.

Дар моддаи 49 тартиби ташаккули Маҷлиси Олӣ нишон дода шудааст. Маҷлиси
намояндагон тариқи интихоботи умумӣ, баробар, мустақим ва овоздиҳии пинҳонӣ
сурат мегирад ва доимоамалкунандаву касбӣ мебошад (умуман - 63 вакили Маҷлиси
намояндагон). Шаҳрванде, ки сини ӯ аз 25 боло аст ва дорои таҳсилоти олӣ
мебошад, метавонад вакили Маҷлиси намояндагон интихоб шавад.

Дар моддаи 49 тартиби ташаккули Маҷлиси Олии Ҷумҳурии Тоҷикистон нишон дода
шудааст. Аз чор се ҳиссаи аъзоёни Маҷлиси миллӣ ба таври ғайримустақим аз
Вилояти Мухтори Кӯҳистони Бадахшон ва вилоятҳо ва шаҳру ноҳияҳои онҳо, шаҳри
Душанбе ва ноҳияҳои он, ноҳияҳои тобеи ҷумҳурӣ бо овоздиҳии пинҳонӣ интихоб
мешаванд (ҷамъ - 25 вакил). Аз чор як ҳиссаи аъзоёни Маҷлиси миллиро (8
вакилро), Президенти Ҷумҳурии Тоҷикистон таъин мекунад. Ҳайати Маҷлиси миллӣ -
33 вакили маҷлисро дарбар мегирад. Фаъолияти Маҷлиси миллӣ даъватӣ мебошад.
Шаҳрванде, ки сини ӯ аз 35 боло аст ва дорои таҳсилоти олӣ мебошад, метавонад
вакили Маҷлиси миллӣ интихоб ё таъин шавад.



https://tg.wikipedia.org/wiki/%D0%9E%D1%84%D0%B0%D1%82%D2%B3%D0%BE%D0%B8_%D1%82%D0%B0%D0%B1%D0%B8%D3%A3

Офатҳои табиӣ - (заминларза, обхезӣ, сел, сухтор, лағжиши замин ва ғайра) ва
офатҳои техники (кубурҳои газу нафт, чисмҳои хатарнок, партовҳои кимёи ва
гайрахо) диккати ҷиддӣ дихад. Офатҳои пайдарпай, яъне холатхое, ки як офати
табии сабаби рух додани офати дигар мешавад (масалан заминчунби сабаби аз кӯҳҳо
фаромадани сангҳо ё вайроншавии қубурҳои газ сабаби ба вучуд омадани сухтори
калон ) бояд ба инобат гирифта шаванд. Таҳлили офатҳои табии асосан дар асоси
маълумотхое, ки дар бораи руйдод ва офатҳои табиие, ки дар гузашта рух дода
буданд гузаронида мешаванд. Дар хусуси ходисахое , ки аз ба амал омадани онхо
начандон вакти зиёде гузаштааст ва ё офатхое, ки ба мардум зарари калони моддию
маънави расондаанд мо метавонем аз ахолии махалли маълумоти кофи дастрас намоем.



https://tg.wikipedia.org/wiki/%D0%9D%D0%B8%D0%BA%D0%BE%D0%BB%D0%B0%D1%81_%D0%9A%D0%B5%D0%B9%D2%B7

Николас Кейҷ (англисӣ: Nicholas Cage; номи аслияш Николас Ким Коппола, англисӣ:
Nicholas Kim Coppola) дар шаҳри Лонг Бичи иёлоти Калифорния ба дунё омадааст.
Николас Кейҷ ҳунарпеша, коргардон ва продюсери синамои ИМА аст. Барандаи ҷоизаи
Оскар.

Аҷдоди падараш итолиёвӣ ва аҷдоди модараш инглису олмонӣ мебошанд. Падари ӯ
Август Флойд Коппола, профессори адабиётшинос, бародари коргардони машҳури
синамо Фрэ́нсис Ко́ппола аст ва модараш Ҷой Вогелсанд мебошанд.

Кейҷ, ки ҳаммактаби чунин ситорагони оянда аз қабили Алберт Брукс, Анҷелина
Ҷолӣ, Леннӣ Кравитс, Слэш, Роб Рейнер ва Дэвид Швиммер буд, аз хурдӣ ба санъати
синамо шавқи беандозае дошт. Нақши аввалини ӯ дар саҳначаи мактабии “Писараки
тиллоӣ” буд. Барои он ки одамон нагӯянд, ки ӯ аз номи амакаш истифода бурд, вай
номашро ҳанӯз дар оғози фаъолияти эҷодиаш аз Коппола ба Кейҷ иваз кард. Николас
номи навашро аз номи қаҳрамони филмҳои мазҳакавии он давр Люк Кейҷ гирифтааст.
Ҳарчанд, ки филми аввалини ӯ — (русӣ: “Лучшие времена “) / (англисӣ: Best Of
Times буд, Кейҷро филми — (русӣ: “Лихие времена в Риджмонд Хай”) / (англисӣ:
Fast Times at Ridgemont High машҳур гардонид, ки дар он ӯ бо ҳамроҳии Шон Пенн
нақш офарида буд. Номзадии Кейҷро ду маротиба ба ҷоизаи Оскар пешниҳод карданд
ва ӯ як дафъа барои нақши майпарасти худкушикунандаро бозиданаш дар филми (русӣ:
“Покидая Лас-Вегас”) / (англисӣ: Leaving Las Vegas ба ҷоизаи Оскар сазовор
дониста шуд. Солҳои минбаъда ӯ нақшҳои гуногунеро дар синамо офаридааст ва
якчанд бор барои гирифтани ҷоизаи Оскар пешниҳод шудааст. Фаъолияти ҳунарпешагии
ӯ дар синамои амрикоӣ ҳоло ҳам давом ёфта истодааст.



https://tg.wikipedia.org/wiki/%D0%9D%D0%B5%D1%80%D3%AF%D0%B3%D0%BE%D2%B3%D0%B8_%D0%B1%D0%B0%D1%80%D2%9B%D0%B8%D0%B8_%D0%BE%D0%B1%D0%B8%D0%B8_%D0%9D%D0%BE%D1%80%D0%B0%D0%BA

Неругоҳи барқи обии Норак ба номи Турсун Ӯлҷабоев НБО Норак - дар дарёи Вахш
сохта шудааст. Сохтмони неругоҳ соли 1961 оғоз гардида, гидроагрегати нахустини
он соли 1972, охиринаш соли 1979 ба кор дароварда шудааст. Дар Неругоҳи барқи
обии Норак 9 гидроагрегати иқтидори лоиҳавиашон 300 ҳазор кВт насб шудаанд.
Иқтидори умумии муайяншудаи неругоҳ 3000 ҳазор кВт - ро ташкил медиҳад.

Сохтмони НБО-и Норак соли 1961 оғоз ёфт, агрегати якуми он 15 ноябри соли 1972,
бо иқтидори 300 МВт ва неругоҳ бо иқтидори пурраш - 2700 МВт - соли 1979 ба
истифода дода шуд. Соли 1988 ҳамаи нўҳ агрегати нерўгоҳ таҷдид гардида, иқтидори
ҳар кадом ба 335 МВт ва иқтидори умумии нерўгоҳ ба 3000 МВт расонида шуд. Бо ин
иқтидори бузург НБО-и Норак афсонае буд, ки дар кишвари мо ба ҳақиқат табдил
ёфт, номи Тоҷикистонро дар арсаи олам машҳур намуд. Аз дигар тараф маҳз НБО-и
Норак исбот сохт, ки захираҳои гидроэнергетикии кишвари мо, ки дар як сол 527
миллиард кВт.сатро ташкил медиҳад ва он аз ибтидои солҳои сиюми асри гузашта
таҳқиқ мешаванд, воқеӣ буда, барои тараққиёти иқтисодиву иҷтимоии тамоми минтақа
нафъовару манфиатбахшанд.

Дар заминаи неруи барқе, ки дар ин неругоҳ ва дигар неругоҳҳои дар дарёи Вахш
сохташуда истеҳсол мегардад, аз солҳои 70-ум асри гузашта сар карда, комплекси
истеҳсолии Ҷануби Тоҷикистон, аз ҷумла Заводи нуриҳои азотии Вахш, Заводи
электрохимиявии Ёвон, Заводи алюминии тоҷик ва ғайраҳо созмон ёфт.

Обанбори Норак дар дарёи Вахш барои таъмини НБО Норак бо об сохта шудааст.
Обанбори Норак чунин параметрҳо(сатҳу ҳаҷм)-ро дорост:

То 1 январи соли 2010 НБО Норак 353,6 млрд. кВт.соат нерeи барқ истеҳсол
кардааст.



https://tg.wikipedia.org/wiki/%D0%9C%D1%83%D2%B3%D0%B0%D0%BC%D0%BC%D0%B0%D0%B4_%D0%9C%D1%83%D1%80%D1%81%D3%A3

Муҳаммад Мурсӣ Иса Ел-Айят (аз арабӣ: محمد مرسى عيسى العياط‎) (тав. 20 августи
соли 1951) панҷумин ва кунунӣ раиси ҷумҳури Миср пас аз инқилоби 2011 Миср,
раиси Ҳизби Озодӣ ва Адолат, як ҳизби таъсисшуда тавассути Ихвонул муслимин буд.
Ӯ номзади ин ҳизб дар интихоботи райёсати ҷумҳурӣ 2012 буд ва пештар аз 2000 то
2005 намояндаи порлумон буд. Артиши Миср шомгоҳи чаҳоршанбеи 3 июли 2013
Муҳаммад Мурсиро аз раёсати ҷумҳурӣ барканор кард ва эътибори Қонуни асосии он
кишварро муваққатан боздошт. Абдулфаттоҳ Сийсӣ, фармондеҳи кулли нерӯҳои
мусаллаҳи Миср бо хондани баёнияе, тасмими артиш барои барканории Мурсӣ аз
курсии раиси ҷумҳури Мисрро ба иттилои мардум расонд. Ин баёния пас аз поёни
зарбулаҷали 48 соатаи артиш ба раёсати ҷумҳурӣ ва гуруҳҳои сиёсӣ барои дастёбӣ
ба тавофуқе ба манзури поён додан ба буҳрони Миср содир шудааст.

Ӯ унвонҳои бакалавр ва магистратураи муҳандиси фулузот (металлургия) худро аз
Донишгоҳи Қоҳира(1978) ва доктори муҳофизат аз моторҳои фазопайморо аз Донишгоҳи
Калифорнияи Ҷанубӣ гирифтааст, ки пас аз пойён таҳсилот дар ин донишгоҳ низ ба
тадрис машғул буд. Ӯ аз 1982 то 1985 устодёри Донишгоҳи Иёлати калифорния дар
Нуртриҷ буд. дар ин сол устоди Донишгоҳи Зақозиқи Миср шуд. Ду то аз 5 фарзанди
ӯ мутаваллиди Калифорния ва шаҳрванди Амрико ҳастанд.

Артиши Миср шомгоҳи чаҳоршанбеи 3 июли 2013 Муҳаммад Мурсиро аз раёсати ҷумҳурӣ
барканор кард ва эътибори Қонуни асосии он кишварро муваққатан боздошт.



https://tg.wikipedia.org/wiki/%D0%9C%D0%BE%D1%80%D1%85%D3%AF%D1%80

Морхӯр, бузи кӯҳӣ, бузи пармашох (Capra falconeri (Orthaegoceros)), ҷонвари
ҷуфтсуми ваҳшиест аз ҷинси буз.

Дар Тоҷикистон як зернамуди морхӯр маълум аст. Ҷуссааш калон (дарозии наринааш
155-170 см, вазанаш 80-109 кг; модинааш 140-150 см, вазнаш 32-41 кг), пойҳои
дарози пурқувват, шохи пармашакли вазнин (3735 г) дорад (ҳаҷм ва шакли шохи
морхур ҳар хел аст). Рангаш бӯри малла, ашҳабӣ ё хокистарранги сафед. Морхури
нар «риш» (дарозиаш то 30 см) дорад. Пашми Морхур вобаста ба фасли сол тағйир
меёбад (зимистон дарози маҳин ва тобистон нисбатан кӯтоҳи тунук мешавад). Даври
ҳамлаш 5-6 моҳ; 1-2 бача (апрел ё июн) мезояд. Морхур ҷонвари хоси кӯҳистон
(баландиҳои 2000-2800 м аз с. б.) аст. Дар Тоҷикистон фақат дар ҷанубу ғарби
кӯҳсори Дарвоз ва Ҳазратишоҳ сукунат дорад. Хӯрокаш алаф ва шоху барги баъзе
дарахтон мебошад. Мувофиқи баъзе маълумотҳо саршумори Морхур дар Тоҷикистон аз
1000 сар бештар нест. Солҳои охир саршумори Морхур боз ҳам камтар шудааст. Бино
ба маълумоти Идораи шикору шикоргоҳҳои Кумитаи давлатии ҷангалдории Тоҷикистон
саршумори морхур ҳамагӣ 400 сар аст (1984). Сабаби асосии кам шудани Морхур
шикори ғайриқонунӣ, сохтани роҳҳои мошингард, ҳуҷуми даррандагон ва ғайра
мебошад. Бо мақсади муҳофизати Морхӯр дар Тоҷикистон парваришгоҳи «Дашти Ҷум»
бунёд карда шудааст, ки дар он камобеш 150 сар Морхӯр зиндагӣ мекунад. Морхӯр ба
«Китоби сурхи байналхалқӣ», «Китоби сурхи Иттиҳоди Шӯравӣ» ва «Китоби сурхи ҶШС
Тоҷикистон» дохил шудааст. Шикори Морхӯр дар Ҷумҳурии Тоҷикистон аз соли 1956 то
кунун манъ мебошад.



https://tg.wikipedia.org/wiki/%D0%9C%D0%BE%D0%BB%D0%B8%D0%BA%D0%B8%D1%8F%D1%82%D0%B8_%D1%84%D0%B8%D0%BA%D1%80%D3%A3

Моликияти фикрӣ (маънавӣ) ё ҳуқуқи фикрӣ (маънавӣ) (англисӣ: Intellectual
property) ба ҳуқуқе гуфта мешавад ки ба соҳибони он ҳаққи баҳраварӣ аз
фаъолиятҳои фикрӣ ва ибтикорӣ инсонро медиҳад ва арзиши иқтисодӣ ва қобилияти
додуситод дорад, вале мавзӯъи он шаъйи маъини моддӣ нест. Ҳуқуқи
падидоварандагони асари адабӣ ё ҳунарӣ ё моликияти адабӣ ва ҳунарӣ маъруф ба
ҳуқуқи муаллиф ё ҳаққи таксир, ҳаққи ихтироъ, ҳуқуқи бар муштарӣ монанди
сарқуфли ҳаққи тоҷирон ва санъатгарон нисбат ба ном, аломати тиҷоратӣ ва санъат
ва асрори тоҷирӣ маъруф ба Моликияти тиҷоратӣ ва санъатӣ аз анвоъи моликиятҳои
фикрӣ аст.



https://tg.wikipedia.org/wiki/%D0%9C%D0%B0%D2%B3%D0%B0%D1%82%D0%BC%D0%B0_%D0%93%D0%B0%D0%BD%D0%B4%D0%B8

Маҳатма Гандӣ (Моҳандас Карамчанд Гандӣ) – ҳиндӣ: मोहनदास कर्मचन्द (महात्मा)
गान्धी, англисӣ: Mohandas Karamchand "Mahatma" Gandhi 2 октябри соли 1869
Порбандар, Гуҷарат — 30 январи соли 1948, Деҳлӣ) — файласуф, ходими сиёсию
ҷамъятии ҳиндӣ, яке аз муассисон ва сарварони идеолужии Ҳаракати
миллӣ-озодихоҳии Ҳиндустон аз зулми Бритониёи Кабир. Фасафаи ғайризуроварии ӯ
(сатяграха) барои тарафдорони муборизаи осоиштаи озодихоҳӣ дар Ҳиндустон таъсир
расонидааст. Ӯ асосгузори идеолужии Гандизм - муборизаи миллӣ-озодихоҳӣ буд.

Маҳатма Гандӣ (1869-1948) яке аз пешвоёни ҳаракати миллӣ-озодихоҳии Ҳиндустон
буда, ҳаёти ӯ бо таърихи муборизаи халқ баҳри истиқлолияти миллӣ сахт марбут
аст. Гандизм ба барномаи муборизаи миллӣ-озодихоҳӣ табдил ёфт ва дар миқёси
ҷаҳон миллионҳо нафар тарафдор пайдо кард. Моҳандас Карамчанд Гандӣ дар Гуҷарат
соли 1869, дар оилаи шахси бадавлат, ки ба табақаи савдогарони касбӣ мутааллиқ
буди, таваллуд ёфтааст. Ҷаҳонбинии Ганди таҳти таъсири муҳити оилавие ташаккул
ёфтааст, ки дар он рӯҳияи дини ҳиндуия ҳукумрон буд. Гандӣ дар ҳаждаҳсолагӣ
озими Бритониёи Кабир шаҳри Лондон шуд. Вай дар он ҷо маълумоти ҳуқуқшиносӣ
гирифт. Соли 1893 Гандӣ баҳри ҳимояи як ширкати англисй дар мурофиаи судй ба
Африқои Ҷанубӣ сафар кард. Ӯ дар ин кишвар дарк сохт, ки чи қадар ҳиндуҳо,
ҳабашҳо ва дигар намояндагони ғайрисафедпӯстон мушкилиҳои зиёди иҷтимоӣ доранд.
Гандӣ ба қароре омад, ки дар Африқо, баҳри ёрӣ ба халқи оддӣ, бимонад. Вай дар
ин ҷо солҳои 1893-1914 манфиатҳои ҳамватанони муҳоҷирашро ҳимоя намуд. Маҳз дар
ин кишвар ақидаҳои фалсафӣ ва ҷамъиятию сиёсии Гандӣ, ки минбаъд тактикаи
муборизаи ӯро бо мустамликадорони англис муайян сохт, шакл гирифтанд. Бори
нахуст дар Африқои Ҷанубӣ Гандӣ дар амал принсипҳои «ғайризуроварии
ғайриҳамкорӣ» («на ба ҳукумат зӯрӣ дорем, на ба он ҷонибдорем») ё сатяграха
(«матонат дар роҳи ҳақиқат»)-ро, ки дар зери таъсири воқеаҳои сиёсии оғози асри
бисти Русия ҳосил шудаанд, истифода бурд. Ба ҳодисаҳои соли 1905-и Русия баҳо
дода, Гандӣ зикр сохт, ки

Аз таъпимоти Л.Н. Толстой Гандӣ усули муборизаи ғайризуровариро қабул кард. Соли
1908 вай маъракаи нахустини саркашии шаҳрвандонро нисбати қонунҳои иртиҷоии
режими мустамликадорони Африқои Ҷанубӣ созмон дод. Ба шарофати дар Африқо
бомуваффаққият гузаронидани якчанд маъракаҳои шаҳрвандони бо ҳукумат ҳамкорӣ
надошта, чопи мақолаҳо дар матбуот, махсусан дар маҷаллаи «Индиэн Опиниэн»
(«Ақидаи Ҳинд») ба дастгирии ҳаракати миллии ватанаш, номи ӯ дар Ҳинд ҳам вирди
забонҳо шуд. Соли 1914 Гандӣ ба ватан баргашт. Пас аз як сол дар Аҳмадобод ӯ бо
дастгирии сармоядорони Гуҷарат маркази ташвиқотию тарғиботии идеяи сатяграха -
«Сатяграха-ашрам»-ро бунёд бахшид. Ӯ се маъракаи «ғайризуроварии
ғайриҳамкорӣ»-ро амалӣ намуд. Аввали соли 1915 дар князигарии Раҷкот барои манъи
як қатор боҷҳои гумрукӣ, дуюмин соли 1917 баҳри ислоҳоти тарзи мардикоргирӣ ба
хориҷа, сеюмин охири соли 1917 аввали соли 1918 дар Биҳор бар зидди истисмори
деҳқонони Ҳинд аз ҷониби заминдорони англис ба вуқӯъ пайваст. Баъди ин маъракаҳо
обрӯю эътибори сиёсии Гандӣ дар Ҳиндустон хеле боло рафт. Баромадҳои ӯ дар
ниҳоди миллатгароён ҷалби оммаро дар мубориза бар зидди режими мустамликадорон
ҷой намуд. Дар рафти қиёми муборизаҳои миллӣ-озодихоҳй нахустин иттифоқҳои
касаба ба миён омаданд. Соли 1918 бо иштироки Гандӣ Ассотсиатсияи коргарони
бофанда созмон ёфт. Вай дар матбуот ва ҳамоишҳо муттасил баромад мекард. Аввали
солҳои бистум Гандӣ яке аз симоҳои шинохта дар байни миллатгароёни Ҳинд буд. Вай
бо бисёр забонҳои ҳиндӣ ҳарф мезад, барои мардуми оддӣ одами худӣ буд. Дар
гузашта сарватманд бошад ҳам, дар қатораҳои дараҷаи сеюм ба сафар мебаромад. Дар
тӯли бист сол Гандӣ бевосита ба муборизаи зидди ҳукумати Подшоҳии Муттаҳидаи
Бритониёи Кабир сарварӣ менамуд. Дар ҷавоби репрессияи англисҳо вай 1 августи
соли 1920 маъракаи саркашӣ аз итоат ба ҳукуматдоронро амалй кард. Маърака дар
шакли митингҳо, намоишҳои оммавӣ, ҳамоишҳо дар бисёр ноҳияҳои кишвар сурат
мегирифт. Маъракаро Гандӣ бе машварат бо роҳбарони Конгресси миллӣ эълон менамуд
ва мегузаронд. Муваффаққияти ҳаракати нав ба Конгресс таъсири ҷиддӣ расонд. Дар
Калкутта, дар анҷумани фавқулодда аввалҳои моҳи сентябри соли 1920 пешниҳоди
Гандӣ оид ба барномаи ҳамкорӣ накардан бо ҳукумат қабул гардид. Идеолужии расмии
Конгресс гандизм шуд.

Соли 1922 Гандӣ ногаҳон изҳорот пахш намуд, ки мамлакат ба муборизаи
ғайризӯроварӣ тайёр нест. Вай қатъ гаштани маъракаи ғайриҳамкории шаҳрвандиро
эълон кард. Ин қарор бо кадом сабабҳо ба миён омад? Аз як тараф, дар он давра ва
дар он шароит оппозитсияи миллӣ наметавонист ба нерӯи империализм муқобил истад,
аз дигар ҷониб, роҳбарони Конгресс идораи ҳаракати оммаро аз даст медод. Дар ин
муддат ба Гандӣ муяссар гашт, ки статуси кастаҳои пасттаринро тағйир диҳад. Бо
ин мақсад солҳои 1924-1925 ду ҳамоиш - сатяграхаро дар мавзеи Вайк созмон
бахшид. Гандӣ ба он бовар дошт, ки бояд ҳар як халқу миллат мустақилона умр ба
cap барад. Вай мекӯшид ба одамон шахсан намуна бошад, аз ин рӯ, як қисми рӯзро
ба бофтани либоси хонагй сарф мекард. Ба ақидаи вай, рушди саноат, ба мисли
Аврупо дар Амрико ҳам ба истисмор, ҳарисӣ ва қашшоқӣ оварда расондааст. Соли
1925 ӯ Ассотсиатсияи умумиҳиндии риштабофии дастиро созмон дод. Вазъи иҷтимоӣ
дар кишвар муташанниҷ мегашт. Дар Лаҳор, моҳи декабри соли 1929, анҷумани
Конгресс барпо шуд ва он дар хусуси идома бахшидани маъракаи ғайриҳамкории
шаҳрвандӣ қарор ба тасвиб расонд. Роҳбарии маърака чун пештара ба зиммаи Гандӣ
вогузор шуд. Анҷуман баҳри истиқлолияти комили кишвар қарор қабул намуд. Яке аз
воқеаҳо, ки ба Гандӣ шӯҳрати безавол овард, ба намак вобаста буд. Аҳолӣ маҷбур
мешуд, ки намаки мағозаҳои ҳукуматиро бо нархи гарон бихарад, ҳол он ки онро
худаш бо нархи хеле арзон истеҳсол карда метавонист. Аз ин рӯ, Гандӣ ба мавзеи
Данди омад, то ки аз об намак ҳосил намояд. Ҳукумат аввал ба чунин намуди
эътироз аҳамияти ҷиддӣ надод. Вале ба зудӣ ҳазорҳо нафар одамон ба Гандӣ
пайвастанд. «Мо баҳри Худо пеш меравем», иброз дошт Гандӣ. Ӯ ба ҷонибдоронаш
тарзи истеҳсоли намакро меомӯзонд. Хизматчиёни давлатии маҳаллаҳо тарки кор
намуда, бо ҳамоишгарон пайвастанд. «Исёни намак» таъсири зиёде гузошт ба вазъи
сиёсии кишвар ва он баҳои мусбати журналистони тамоми дунёро соҳиб гашт. Моҳи
майи соли 1930 Гандӣ ва ҳаммаслаки ӯ, раиси Конгресси миллии Ҳиндустон
Ҷавоҳирлаъл Нерӯ ҳабс шуданд. Моҳи январи соли 1931 Гандӣ ба озодй мебарояд ва
барои гуфтушунид бо давлати мустамликадор ба Лондон меравад. Англиcҳо бо иғво
овозаҳои бардурӯғ паҳн намуда, гуноҳи ба нокоми мувоҷеҳ гаштани гуфтушунидро ба
дӯши Гандӣ ва Конгресси миллӣ партофтанӣ шуданд. Вале тирашон хок хӯрд. Аз ин
ру, маъракаи сеюми бех,амкорӣ бо ҳукумат оғоз ёфт, аммо натиҷаи чашмрас
набахшид. Зеро роҳбарони Конгресс, аз ҷумла Гандӣ ҳабс шуданд. Моҳи октябри соли
1934 Гандӣ шартан Конгрессро тарк гуфт Ин ба ӯ ёрӣ расонд, ки шӯҳраташро дар
байни омма ҳамчун шахси ғайриҳизбӣ нигоҳ дорад ва фузунӣ бахшад. Мохи апрели
соли 1942 Гандӣ ба миён шиоре партофт: «Аз Ҳинд дафъ шав!». Вай изҳор намуд, ки
мубориза баҳри истиқлолияти кишвар дар шакли саркашӣ аз иҷрои амру супоришҳои
ҳукумат сурат мегирад ва эҳтимол аз чаҳорчӯбаи осоиштаи маъракаи беҳамкорӣ бо
ҳукумат барояд. Ин аллакай таҳдид ба мустамликадорон буд. Дар оғози моҳи август
дар Бомбай Кумитаи умумиҳиндии Конгресс оид ба оғози маъракаи беҳамкорӣ бо
ҳукумат қарор ба тасвиб расонд. 9 август Гандӣ ва дигар роҳбарон бо ҷурми кӯшиши
табаддулоти давлатй намудан ба ҳабс афтоданд. Фаъолияти Конгресс расман манъ
шуд. Намоишҳои оммавии зиддианглисҳо мамлакатро фаро гирифтанд. 6 майи соли 1944
Гандӣ аз маҳбас ба озодй баромад ва ба муборизаи зидди мустамликадорон идома
бахшид. Вале мубориза мураккаб гардид. Зеро дар байни ҳиндуҳои мусалмону
пайравони дигар динҳо ихтилоф ба миён омад. Гандӣ бар зидди ҷудоихоҳӣ хеле
мубориза бурд, аммо бенатиҷа. Англисҳо кишвари ягонаро ба ду қисмат намуданд:
Ҳиндустон ва Покистон. Моҳи августи соли 1947 порлумони англисҳо оид ба
истиқлолияти Ҳиндустон қонун ба тасвиб расонд, ки аз 15 августи соли 1947
мавриди амал қарор гирифт. Муборизаи қаҳрамононаи халқи Ҳинд баҳри истиқлолият
бо комёбй анҷом пазируфт. Муҳоҷирати иҷбории аҳолии мусалмону ғайримусалмон дар
байни ҳар ду доминион - Ҳиндустон ва Покистон, муносибатҳоро тезутунд намуд.
Гандӣ бар зидди ин аъмол гуруснанишинӣ эълон кард. Узви созмони динии «Ҳинду
маҳа сабҳа» 30 январи соли 1948 ҳангоми адои намоз ба Гандӣ сӯиқасд намуд ва ӯ
ба ҳалокат расид. Куштори Гандӣ - пешвои миллӣ, «падари миллати Ҳинд» қаҳру
ғазаби оммаро ба вуҷуд овард.

Дар ёди халқ Гандӣ ҳамчун Маҳатма - мураббӣ абадӣ нақш бастааст. Маънои дигари
ин вожа «дили бузург» аст.



https://tg.wikipedia.org/wiki/%D0%9C%D0%B0%D0%B9%D0%BC%D1%83%D0%BD

Маймун (Simia ё Anthropoidea), ҳайвонест ширмак. Дарозии танаш аз 15 см
(игрункаи пакана) то 2 м (горилла), вазнаш аз 0,4 кг то 180 кг мешавад. Мағзи
сари маймунҳо нағз инкишоф ёфтааст. Нохунҳои панҷаҳояшон ҳамвор (танҳо нохунҳои
Callithricidae чанголшакл). Дасту пояшон 5–тои панҷа дошта, барои зиндагӣ дар
болои дарахт мувофиканд. Рӯй ва суфраи гӯши маймун мӯй надорад. Дандонҳояш мисли
дандонҳои одамон аст. Меъдааш содда (факат баъзе маймунҳои растанихур меъдаи
мураккаб доранд) буда, узвҳои ҳис, сомеа ва босирааш бештар таракки кардааст.
Ранги мӯи бадани маймунҳо (розалия, мандрил, пигатрикс, мартишка ва ғайра) кушод
аст. Ба маймунҳои одамшакл гиббон (дар ҷангалзорҳои Африкои экваторӣ) ва
орангутан (дар ҷазираҳои Суматра ва Калимантан) мансубанд. Бештари маймунҳо
рӯзона гурӯҳ–гурӯҳ мегарданд, дар болои дарахтҳо зиндагӣ карда, меваю барг,
навдаҳои дарахт, хашарот, тукумшуллук, тухми паррандаҳо ва паррандаҳои майдаро
мехуранд. Мор, паррандаҳои сохибҷангол ва тимсоҳ душманони асосии маймунанд.
Маймунҳо тамоми фасли сол меафзоянд (1–то бача мезоянд). Даври хамлашон аз 4–5
моҳ то 245–255 шаборӯз аст. Маймунҳои хурд 20–25 сол ва маймунҳои калон то 40
сол (баъзан бештар) умр мебинанд. Тахмин мекунанд, ки маймунҳо аз кафдарозҳои
мурдарафтаи давраи палеотсен ва эотсени Амрикои Шимолӣ ва эоцени Аврупо пайдо
шудаанд. Бисёр намудҳои маймун (розалия, греветсаи сабз, орангутан, шимпанзе,
горилла) ҳифз карда мешавад.



https://tg.wikipedia.org/wiki/%D0%9B%D0%B8%D0%B3%D0%B0%D0%B8_%D0%A7%D0%B5%D0%BC%D0%BF%D0%B8%D0%BE%D0%BD%D2%B3%D0%BE%D0%B8_%D0%A3%D0%95%D0%A4%D0%90

Лигаи Чемпионҳои УЕФА (аз англисӣ: UEFA Champions League)-бузургтарин мусобикоти
дастаҳои футболи Аврупо, хар сола тахти назорати Уефа баргузор мешавад. Бо
куръакашии аввали худ аз соли 19955\56 ва то сезони 1990\91 мусобика " Чоми
Кахрамонони Аврупо" номбурда мешуд. Дар сезони 1991\92 мусобикот бо номи "Лигаи
Кахрамонони Amstel" ва формати худро аз систмаи play off тагйир дода ба намуди
мархилаҳои гурухи ( группавой этап).Ин аввлин куръакашии Лигаи Кахрамонон буд,
аз хамон вакт суруди милли ва парчами Лигаи Кахрамонон пайдо шудааст.Аз сезони
1992\93 мусобика номи кунунии худро гирифт.Барандаи ин Лига 22 даста шудааст, ки
12 аз дастахо мусобикаро беш аз як маротиба сазовор нашудаанд.Рекорди теъдоди
голибият тавассути дастаи испани "Реал Мадрид" 9 маротиба касб шудааст, барандаи
феълии ин мусобика дастаи англиси "Челси" мебошад.



https://tg.wikipedia.org/wiki/%D0%9A%D0%BE%D0%BC%D0%B8%D0%BA%D1%81

Комикс (аз англисӣ: comic — хандаовар) — саргузашту воқеаҳои расм кашида шуда, ё
ҳикояҳо дар рӯи тасвирҳо. Комиксро санъати бо адабиёт ва санъати тасвирӣ
алоқамандӣ дошта, шуморидан мумкин аст.

Комикс (англисӣ: Comics) — як роҳест барои интиқоли басурӣ идеяҳо аз тариқи
тасвир мебошад, ки ағлаб бо навишта ва ё иттилоои басурӣ дар омехта аст.
Комиксҳо аз дар канор ҳам гузоштани қитъаот матволӣ аз тасовири ташкил шуда ва
маъмулан дар он аз абзорҳои нависаи ҷун болун ё абри гуфтор, шарҳҳо ва эффектҳои
савтӣ (номаво) барои нишон додани гуфтугуҳо, таърифи достон ва ё дигар иттилоот
истифода мешавад.



https://tg.wikipedia.org/wiki/%D0%9A%D0%BE%D0%B1%D1%83%D0%BB

Кобул (порсӣ: کابل) пойтахт ва шаҳри бузургтарини Афғонистон мебошад. Аҳолии
онро дар3 ҳудуди аз 2.5 то 4 миллион медонанд. Вай маркази иқтисодӣ ва маданӣ,
дар дараи танги дарёи Кобул дар баландии 1,800 метр аз сатҳи баҳр ҷойгир
шудааст. Дар Кобул аслиҳа, либос, бисоти хона ва шакар истеҳсол мешаванд,
ҳарчанд ки ҷанги аз соли 1979 пурдавом иқтидори иқтисодии шаҳрро костааст. Дар
Кобул намояндагони миллату халқҳои гуногун, аз қабили тоҷикон 55%, паштунҳо 20%
ва ҳазораҳо 20% ва дигар миллатҳо 5% зиндагонӣ мекунанд. Ҳамаи мардуми Кобул
тоҷикӣ балад ва дар айни замон Порсигӯ ҳастанд. 90 дар 100 мардуми шаҳри Кобул
ҳанафӣ ва 8 дар сад шиъа ва 2 дар сад боқӣ аз дин ва мазҳаб мебошанд. Дар айни
замон дар Кобул раванди барқарорсозии харобаҳои замони ҷанг давом дорад.

Номи Кобул бори аввал дар маъхазҳо, ҳамчун дарёи Кубҳа тақрибан 1200 пеш аз
милод ва ҳамчун бошишгоҳ - Kabura тақрибан 300 пеш аз милод омадааст. Кобул дар
замони антиқа номи Чабороро дошт. То забти арабҳо дар соли 664, Кобул дар ҳайати
давлати Бохтар империяи Маурён, Кӯшониён, давлати ҳиндувон қарор дошт. Дар 6
асри минбаъда дар шаҳр намояндагони сулолаи Сомониён, Шоҳиёни Ҳинд, Ғазнавиён ва
Ғӯриён ҳукмронӣ кардаанд.

Дар асри 13 шаҳрро муғулон ғорат карданд. Дар асри 14, нуфузи Кобул боз афзуд ва
он ба яке аз марказҳои тиҷорати давлати Темуриён табдил ёфт. Баъдтар шаҳрро соли
1504 Бобур ишғол кард ва пойтахти хеш қарор дод.

Кобулро соли 1738 Нодиршоҳ забт кард. Дар миёнаҳои асри 18 дар Афғонистон
Аҳмадшоҳи Дурронӣ ба сари қудрат омад ва ҳукмронии афғонҳоро барқарор сохт. Соли
1772 писари Аҳмадшоҳи Дурронӣ Темуршоҳ Кобулро пойтахт эълон намуд.

Соли 1826 Дӯстмуҳаммад подшоҳи Афғонистон шуд, вале соли 1839 инглисҳо кишварро
забт карда, дар Шоҳ Шуҷоъ - дастнигари худро ҳоким карданд. Шӯриши соли 1841
инглисҳоро шикаст дод ва ба ақибнишинӣ ба сӯи Ҷалолобод водор сохт. Соли 1842
инглисҳо бош гшата Болои Ҳисорро ғорат карданд ва ба Ҳиндустон ақибнишинӣ
карданд. Дӯстмуҳаммад ба тахт баргашт.

Дар ибтидои асри ХХ дар Кобул Амонуллохон ҳукмронӣ намудааст. Ӯ чандин ислоҳот,
аз ҷумла, мактаб барои духтарон ва сар кардани истифодаи қуввваи барқро
гузаронидааст. Пойгоҳи ӯ - Қасри Доруламон дар қисми ҷанубу ғарбии Кобул буд.
Соли 1919 Амонуллохон баъд аз ҷанги сеюми инглисҳову Афғонистон, истиқлолияти
Афғонистонро эълон мекунад.

Соли 1932 донишгоҳи Кобул кушода шуд ва солҳои 50-уми асри ХХ бо кӯмаки Иттиҳоди
Шӯравӣ кӯчаҳои шаҳр мумфарш карда шуданд.

Баъд аз оғози ишғоли Афғонистон аз тарафи Шӯравӣ, Иттиҳоди Шӯравӣ Кобулро 23
декабри соли 1979 забт намуд ва онро маркази фармондеҳии қӯшунҳои худ дар
Афғонистон, қарор дод. Баъд аз пошхӯрии ҳукумати Муҳаммад Наҷебуллоҳ дар соли
1992, Кобул ба маркази ҷанги шаҳрвҷандӣ табдил ёфт. Дар ин замон дар Афғонистон
дар сари қудрат Ҷамъияти исломӣи Бурҳониддин Раббонӣ буд, вале пайравони Ҳизби
исломии сарвазир Гулбуддин Ҳикматёр то соли 1996 қисми ҷанубиии шаҳрро пайваста
мушакборон мекарданд.

Сентябри соли 1996 Кобулро толибон ишғол карданд, онҳо аҳолии босаводи шаҳрро
таъқиб карда, пойтахтро ба Қандаҳор кӯчониданд.

Толибон Кобулро 12 ноябри соли 2001 баъд аз бомбапартоиҳои шадиди ИМА тарк
гуфтанд ва ҳукмронии шаҳр ба дасти Иттиҳоди Шимол гузашт. Баъд аз ишғоли
Афғонистон аз тарафи ИМА Кобул боз пойтахти Афғонистон қарор дода шуд.

Қисми қадимаи Кобул пур аз бозорҳои дар қади кӯчаҳои танг ва каҷу морпеч ҷой
гирифта, мебошад. Донишгоҳи Кобул соли 1931 кушода шудааст ва дар инчунин боз
якчанд донишкадаву донишгоҳҳо ҳастанд. Яке аз ҷойҳои тамошобоби шаҳр Музеи Кобул
аст. Болои Ҳисор қалъае, ки инглисҳо соли 1879 хароб карда буданд, ҳоло барқарор
шудааст ва ба сифати коллеҷи ҳарбӣ хизмат мекунад. Қасри Доруламон собиқ бинои
харобгардидаи вазорати мудофиа мебошад.

Дигар ҷойҳои тамошобоби шаҳр Кобули Ғарбӣ, Боғи ҳайвоноти Кобул, Боғҳои Бобур,
Болои Ҳисор, Масҷиди Шоҳи Душамшера, Галереяи миллии Афғонистон, Бойгонии миллии
Афӯонистон, Мақбараи Шоҳони Афғонистон, теппаи Бибӣ Моҳрӯ, Қабристони насорои
Кобул ва Боғи Пағмон мебошанд.

Нақлиёти шаҳрӣ дар Кобул камшумор буда, ҳамагӣ 108 автобус ба аҳолии 2-4
миллиона хизмат мерасонанд. Ҳиндустон, Эрон ва Ҷопон қарор додаанд, ки ба шаҳр
автобусҳои мусофиркаш биёваранд.

Меҳмонхонаи Кобул (дар маркази шаҳр) бо кӯмаки AKDN бо маблағи 25 миллион
доллари амрикоӣ таъмиру тармим карда шуд.

ززابل به کابل رسید آن زمان Аз Зобул ба Кобул расид он замон ---Шоҳномаи Фирдавсӣ



https://tg.wikipedia.org/wiki/%D0%9A%D0%B0%D1%80%D0%B8%D0%B5%D1%81%D0%B8_%D0%B4%D0%B0%D0%BD%D0%B4%D0%BE%D0%BD

Кариеси дандон (аз лот. cariес — пӯсиш), пӯсиши дандон, бемориест, ки дар
натиҷаи муттасил вайрон шудани бофтаҳои сахти дандон (сир, девтин, семент) ба
вуҷуд меояд. Сабабҳои кариеси дандон гуногун буда, комилан аниқ нашудаанд.
Мувофиқи назарияи химиявию паразитари Кариеси дандон дар натиҷаи ҳал (вайрон)
шудани қисми минералии дандон аз таъсири кислотаҳое, ки ҳангоми таъҷзияи
карбогидрати хӯрок дар ковокии даҳон ҳосил мешаванд, ба вуҷуд меояд. Минбаъд аз
таъсири микробҳо қисми органикии дандон низ вайрон мешавад. Кариеси дандон бе
иштироки микробҳо ҳам пайдо шуда метавонад (масалан, дар вақти ихтилоли
мубодилаи модда дар бофтаҳои дандон). Пайдоиши кариеси дандон ба истеъмоли анвои
хӯрок низ вобаста аст. Масалан, дар маҳалҳое, ки обашон миқдори ками фтор
доранд, Кариеси дандон бисёртар мушоҳида мешавад. Хусусияти ферментативии ҳар як
организми ҷудогона, бемориҳо, низоми хӯроки модар дар вақти ҳомиладори, рахит ва
ғайраҳо ҳам боиси пайдоиши Кариеси дандон мешаванд. Аз кариес асосан дандонҳои
ҷоғи боло, хусусан дандонҳои ширин 5-ум ва курсии 1-ум осеб мебинанд. Кариес
одатан дар рӯи дандон, дар он ҷое, ки дандонҳо ба ҳам расида меистанд, ба вуҷуд
меояд. Дар ҷои кариес аввал сири дандон суда мешавад. Баъд иллат ба дентин
гузашта, ба атроф ва дарунтари дандон паҳн мегардад. Ҷои суда шудаи сири дандон
шахшул шуда, ҳангоми истеъмолн таоми ширину турш ва гарму хунук дандон дард
мекунад. Пулпит, газаки дандон ва ғайраҳо боди Кариеси дандон мебошанд.

Мубодилаи мӯътадили моддаҳо ва истеъмоли бонизоми хӯрок; бо намакҳои зарурӣ
(намакҳои калсий, фосфор), витаминҳо (витаминҳои Д, В, Bi) таъмин намудани
организм; риоя кардани гигиенаи дандон ва ковокии даҳон.



https://tg.wikipedia.org/wiki/%D0%9A%D0%B0%D0%BD%D0%B4%D0%B0%D0%BA%D0%BE%D1%80%D3%A3

Кандакорӣ аз ҳунарҳои қадимии Шарқ аст, ки дар Тоҷикистон зиёд рушд кардааст.
Кандакори - усули коркарди бадеии чӯб, санг, устухон, гаҷ, гил ва гайра,ки бо
роҳи кандану бурида гирифтан ичро карда мешавад. Яке аз кадимтарин ва
маълумтарин намуди санъати амалист. Кандакори дар меъмори (ороиши бинохо),
истехсоли ашёву анчоми рузгор ва гайра истифода мешавад. Устоҳои тоҷик, асосан
чубро (арча, чанор, тут, чормағз) ба кор бурда аз онхо ашёҳои рӯзгор (коса,
табақ, кавш, ва гайра) колибҳои махсус барои нусхапартоиву накшунигори матоъҳои
пахтаги ва гайра месохтаанд.



https://tg.wikipedia.org/wiki/%D0%98%D1%85%D0%B2%D0%BE%D0%BD%D1%83%D0%BB_%D0%BC%D1%83%D1%81%D0%BB%D0%B8%D0%BC%D0%B8%D0%BD

«Ал-Ихван ал-Муслимун» (арабӣ: الإخوان المسلمون‎, Ал-Ихван ал-Муслимун) —
созмони мазҳабӣ-сиёсӣ мебошад, ки моҳи марти соли 1928 аз тарафи муаллим Ҳасан
аль-Банна дар Исмоилия (Миср) ташкил шудааст. Аз соли 1933 идораи марказии
созмон ба Қоҳира кӯчонида шуда буд. Созмон бахши худро Сурия, Фаластин ва Ироқ
дошт. Дар охири Ҷанги дуюми ҷаҳон тақрибан 500 ҳаз. нафар аъзо дошт.

Дар соли 1954 баъд аз қасди номуваффақ ба ҷони раиси ҷумҳур Гамал Абдел Насер
фаъолияти Ал-Ихван ал-Муслимун дар Миср манъ карда шуд.

Бо қарори Суди Олии Федератсияи Русия аз 14 феврали соли 2003 созмони «Ал-Ихван
ал-Муслимун» террористӣ ном бурда шуда фаъолияташ дар Русия манъ аст. Дар қарори
суд гуфта шудааст:



https://tg.wikipedia.org/wiki/%D0%97%D0%B0%D1%80%D0%B4%D1%83%D1%88%D1%82

Зардушт (дар забони авесто: Zaraθuštra) (порсӣ: زَرتُشت , زَردُشت
,اشوزَرتُشت)сохтгори дини Зардушти мебошад ва ҳамчунин Пайғамбари Форсҳо. Дини
зардуштӣ дини расмии Давлати Сосониён буд. Зардушт дар баъзе маълумотҳо тақрибан
дар солҳои 1800 пеш аз милод зиндагӣ кардааст. Дар бораи Зардушт ба мо аз
Авесто, Готҳо, матнҳои пахлави, адабиёти клосики форси ва матнҳои Юнони бостон
иттилоъоте ба даст омадааст.

Зартушт (Зардушт) - (дар Авесто Заратуштра ба таъбире ба маънии «дорандаи уштури
зард» ва ба таъбири дигар «дорандаи рӯшноии зарринранг»), номи паёмбар ва
бунёдгузори дини зартуштӣ ё маздопарастӣ ё дини беҳӣ ва сарояндаи «Готҳо» ё
«Панҷ гоҳон» (куҳантарин бахши Авесто) аст.

Академик Б. Валихоҷаев бар ин ақида буд, ки маънои калимаи Самарқанд ибодатхона
аст. Агар ин тавр бошад, пас аз сохта шудани нахустин ибодатхона чунин номро
гирифтааст. Пеш аз зардуштия ойини меҳрпарастӣ буд ва Ардвисура Анаҳиторо
(модархудо) мепарастиданд ба ин сабаб гуфтан душвор аст, ки он чи хел ибодатхона
буд. Баргардем сари он масъала, ки муаллиф вақте дар бораи шаҳри Самарқанд сухан
меронад, мегўяд: “Пас Зардушт Дин овард ва аз фармони Гуштоспшоҳ ҳазору дусад
фаргард (бахш) ба дин дабири (хати авестоӣ) ба тахтаҳои заррин канду навишт ва
ба ганҷи он оташкада ниҳод”. Яъне муаллиф гуфта истодааст, ки пойтахти Гуштосп
дар Суғди Гавашайнем (Каёношён) буд ва Зардушт дини худро дар он ҷо эълон кард.
Ин ривоят мувофиқат мекунад бо он ривояте, ки Зардушт рисолати пайғамбариро дар
назди рӯди Дарча ё Дарға (ҳозира Дарғам) гирифтааст (ба қавли И. Пяньков).
“Кави”-и авестоӣ, ки дертар дар “Шоҳнома”-и Фирдавсӣ дар шакли “кай” меояд,
ҳамон номи қавме ориёӣ будааст, ки асосан дар Суғд сукунат доштанд. Яъне қавме,
ки тоҷдорӣ кардаанд ва эҳтимол тоҷик ном гирифтаанд.

Дар Авесто баъди кишвари афсонавии Эронвиҷ кишвари воқеи номбар мешавад ва он
сарзамин Суғд ном дорад. Агар дар пайдоиш ва густариши оини зардушти Балх ё
Ҳирот мақоми аввал медошт, аввал ҳамин номҳо сабт меёфт. Эҳтимол, аввалин
сарзамине, ки ориёиҳо баъди кўч бастани оммави муқими гардиданд, Суғд буд ва
сипас аз он чо қисми онҳо ба Эрон ва Ҳиндустон рафтанд. Дар банди чоруми
фаргарди якуми “Вандидод”-и Авесто омадааст: ”Дуввумин сарзамину кишвари неке,
ки ман Аҳура Маздо офаридам, чулгаи (чулгаи-саррзамини сарсабзу сероб) Суғд
буд”. Дар Авесто Марв дар ҷои саввум, Балх чорум, Нисо панҷум, Ҳирот шашум аст.
Баъзе олимон дар ин ақидаанд, ки Эронвиҷ Хоразм аст, аммо дар кардаи 14 (боби
14)-и Авесто Хоразмро Хоразм гуфтааст, на Эронвиҷ. (ниг. “Авесто”, ш. Душанбе,
с. 2001, саҳ. 252)



https://tg.wikipedia.org/wiki/%D0%97%D0%B0%D0%BC%D0%B8%D0%BD%D0%BB%D0%B0%D1%80%D0%B7%D0%B0

Заминларза барои тамоми территорияи Тоҷикистон маъмул мебошад, ки то кувваи 9
бал мешавад. Аз хама заминларзаи калонтарин соли 1911 ва 1946 мебошад, ки садхо
одамон ва бисёр хоҷагихоро нобуд сохт. Эписентри (маркази) заминларза дар тамоми
территория мебошад. Заминларза хатари бисёр хам калон дорад. Вай масохати
бисёрро мегирад ва бисёр нохушихоро ба вучуд меорад, аз он чумла хонаҳои
баландошёна, хати алока ва обанборхоро вайрон карданаш мумкин. Аз руи хисобу
китоби экпертҳо дар сатсолаи гузашта дар натичаи заминларза дар Тоҷикистон аз 70
то 100000 одамон зарар диданд. Дар 2002 сол аз руи кайдхо заминларзаи сахт то
5-6 бал ба вучуд омад, ки ба одамон зарари калон расонд.



https://tg.wikipedia.org/wiki/%D0%94%D0%BE%D0%BD%D0%B8%D1%88%D0%B3%D0%BE%D2%B3%D0%B8_%D0%B4%D0%B0%D0%B2%D0%BB%D0%B0%D1%82%D0%B8%D0%B8_%D1%82%D0%B8%D0%B1%D0%B1%D0%B8%D0%B8_%D0%A2%D0%BE%D2%B7%D0%B8%D0%BA%D0%B8%D1%81%D1%82%D0%BE%D0%BD_%D0%B1%D0%B0_%D0%BD%D0%BE%D0%BC%D0%B8_%D0%90%D0%B1%D3%AF%D0%B0%D0%BB%D3%A3_%D0%98%D0%B1%D0%BD%D0%B8_%D0%A1%D0%B8%D0%BD%D0%BE

Координатаҳо: 38°35′58″ а. шм. 68°47′04″ т. шқ.﻿﻿ /﻿ ﻿38.59944° а. шм.
68.78444° т. шқ.﻿ ﻿/ 38.59944; 68.78444 (G) (O)

Донишгоҳи давлатии тиббии Тоҷикистон ба номи Абӯалӣ ибни Сино яке аз донишгоҳҳои
таҳсилоти олии касбии Тоҷикистон мебошад. Донишгоҳ дар ш. Душанбе воқеъ аст.

Мақоми донишгоҳ мактаби олии касбӣ буда, дорои иҷозатномаҳои (литсензияҳои)
давлатии Вазорати маорифи Тоҷикистон оид ба ҳуқуқи пешбурди фаъолияти таълимӣ
дар соҳаи таҳсилоти олии касбӣ ва Шаҳодатнома дар бораи аккредитатсияи давлатӣ
мебошад. Аз соли 1993 номи Донишгоҳи давлатии тиббии Тоҷикистон ба номи Абӯалӣ
Ибни Синоро гирифтааст. Шумораи донишҷӯён 6300 наф., аз ҷумла 550 наф. аз
мамолики хориҷӣ, 680 наф. кормандони илмӣ-омузгорӣ. Ректори донишгоҳ, доктори
илми тиб, профессор Гулзода Маҳмадшоҳ (аз соли 2016).

Донишгоҳ соли 1939 дар ш. Сталинобод таъсис ёфта буд. Номгузории аввалааш
Донишкадаи давлатии тиббии ба номи Абӯалӣ ибни Сино буд. Аз соли 1993 номи
Донишгоҳи давлатии тиббии Тоҷикистон ба номи Абӯалӣ ибни Синоро гирифтааст. Соли
1939 ба донишкада 130 донишҷӯ қабул шуда буданд. Ба донишҷӯён асосан омӯзгорони
рус таълим медоданд ва солҳои аввал шумораи донишҷӯёни тоҷик хеле кам буд. Соли
1943 назди ДДТТ аспирантура ба фаъолият шурӯъ намуд. Соли 1949 ординатураи
клиникӣ кушода шуд ва мӯҳлати таҳсил дар донишкада 6 соли таҳсилро дарбар
мегирифт. Ҳамин сол аввалин олими тоҷик дар соҳаи тибб Яҳё Абдуллоевич Раҳимов
бомувваффақият рисолаи номзади илми тибро дифоъ намудааст. Я.А. Раҳимов солҳои
1950-1957 ректори ДДТТ ба номи Абӯалӣ ибни Сино буд. Яҳё Раҳимов соли 1953
сарвари Вазорати тандурустии Тоҷикистон низ буд ва барои рушди донишкадаи тиббӣ
корҳои зиёдеро ба анҷом расонид.

Ба сохтори донишгоҳ 5 факултет, 38 кафедраҳои клиникӣ, 9 маркази таълимӣ, 37
лаборатория ва китобхонаи илмӣ дохил мешаванд. Аз соли 2005 то соли 2016 Ректори
донишгоҳ, доктори илмҳои тиб, профессор Убайдулло Қурбанов буд. Аз соли 2016
ректори нави донишгоҳ Гулзода Маҳмадшоҳ Қурбоналӣ таъйин гашт.



https://tg.wikipedia.org/wiki/%D0%94%D0%BE%D0%BD%D0%B8%D1%88%D0%B3%D0%BE%D2%B3%D0%B8_%D0%B4%D0%B0%D0%B2%D0%BB%D0%B0%D1%82%D0%B8%D0%B8_%D0%BE%D0%BC%D3%AF%D0%B7%D0%B3%D0%BE%D1%80%D0%B8%D0%B8_%D0%A2%D0%BE%D2%B7%D0%B8%D0%BA%D0%B8%D1%81%D1%82%D0%BE%D0%BD_%D0%B1%D0%B0_%D0%BD%D0%BE%D0%BC%D0%B8_%D0%A1%D0%B0%D0%B4%D1%80%D0%B8%D0%B4%D0%B4%D0%B8%D0%BD_%D0%90%D0%B9%D0%BD%D3%A3

Донишгоҳи давлатии омӯзгории Тоҷикистон ба номи С. Айнӣ (мухт. ДДОТ ба номи С.
Айнӣ) — яке аз донишгоҳҳои таҳсилоти олии касбии Тоҷикистон мебошад. Ба сохтори
ДДОТ ба номи С. Айнӣ шӯъбаи (филиали) Раштии донишгоҳи омӯзгорӣ, ки соли 2007
таъсис дода шудааст ва Коллеҷи омӯзгории Душанбе дохил мешаванд.

Сарпарасти донишгоҳ Вазорати маорифи Тоҷикистон мебошад. Мақоми донишгоҳ мактаби
олии касбӣ буда, дорои иҷозатномаҳои (литсензияҳои) давлатии Вазорати маорифи
Тоҷикистон оид ба ҳуқуқи пешбурди фаъолияти таълимӣ дар соҳаи таҳсилоти олии
касбӣ ва Шаҳодатнома дар бораи аккредитатсияи давлатӣ мебошад. Шумораи донишҷӯён
зиёда аз 10000 наф., кормандони илмӣ- педагогии донишгоҳ - 584 нафар
профессорону омӯзгорон машғул мебошанд, ки 37 нафари онро докторҳои илм,
профессорон ва 111 номзадони илм, дотсентон ташкил медиҳанд. (2014).Ректор –
доктори илмҳои филологӣ, профессор Салимов Носир Юсупович (аз 15 декабри соли
2014)мебошад.

Донишгоҳ соли 1931 дар ш. Сталинобод таъсис дода шуда, баъд аз як сол Академияи
педагогӣ, аз соли 1933 Донишкадаи педагогии Сталинобод номгузорӣ шудааст. Ба
донишгоҳ аввал номи адиби украинӣ Т.Г. Шевченко, сипас соли 1991, номи олими
тоҷик Қандил Ҷӯраев гузошта шуда буд. Аз соли 2007 Донишгоҳи давлатии омӯзгории
Тоҷикистон ба номи С. Айнӣ номгузорӣ шудааст. Аз соли 1936 шӯъбаи аспирантура ва
аз соли 1961 дар докторантура дастпарварони донишгоҳ ба кори илмӣ фаро гирифта
шудаанд. Ҳоло дар донишгоҳ зиёда аз 37 нафар докторҳои илм, профессорон ва 111
номзадони илм, дотсентон кор мекунанд. Баъд аз соҳибистиқлол гардидани
Тоҷикистон соли 1992 бо қарори Ҳукумати Ҷумҳурии Тоҷикистон ба донишкада номи
Донишгоҳи давлатии омӯзгории Тоҷикистон дода шуд. (Қарори Девони Вазирони
Ҷумҳурии Тоҷикистон аз 10 августи соли 1992).



https://tg.wikipedia.org/wiki/%D0%93%D3%AF%D1%81%D1%84%D0%B0%D0%BD%D0%B4

Гӯсфанд - барра ҳайвони хонагӣ мансуби ҷуфтсумҳо. Дар ҷумҳурӣ гӯсфандони
қарокӯлӣ, ҳисорӣ ва ҷойдорӣ паҳн гаштаанд.

Саравлоди гӯсфанди хонагӣ - гӯсфандони ваҳшии Ғурм (Муфлон). Сарнасли тамоми
зотҳои гӯсфандони хонагӣ муфлон (ғурм), зернамуди гӯсфанди кӯҳӣ мебошад. Дар
вақтҳои пешин ғурм хеле фаровон буд. Маҳалҳои сукунати ҳозираи ғурм ниҳоят кам
шудааст. Дар нимбиёбон ва пиставу бодомзори зич (900-2800 метр аз сатҳи баҳр)
зиндагӣ мекунад. Шикори бенизом ва дар натиҷаи чорвочаронӣ ғурмҳо хеле кам шуда,
дар баъзе маҳалҳо тамоман барҳам хӯрдаанд.

Баъзе олимон сарнасли гӯсфандони хонагии Осиёро гӯсфанди ёбоӣ, Архар (Ғулча)
мушуморанд, ки то ҳол дар қаторкӯҳҳои Осиёи Марказӣ дучор меояд. ғулча яке аз
калонтарин гӯсфандони ёбоӣ мебошад. Рангаш қаҳваги зард- тоб буда, таҳи шикамаш
бо мӯйинаи сафедранг пӯшида шудааст. Ғулчаи нар шохи хеле калону печдори
барҷаста дорад. Вазни сари архари болиғ бо шохҳояш 30-40 кг. буда, вазни умумиаш
то ба 150-180 кг. мерасад. Солҳои охир саршумори архар хеле кам шудааст. ғулча
моҳҳои май ё июн як, баъзан ду барра мезояд. Архар ҳамчун намуди беҳамтои
гӯсфанди ёбоӣ ба муҳофизати ҷиддӣ эҳтиёҷ дорад. Дар «Китоби сурх» гӯсфандҳои
устюртӣ (аркал ), қизилқумӣ, тоҷикӣ (бухороӣ), тяншонӣ (архар) ҳам чун
зернамудҳои гӯсфанди кӯҳӣ дохил шудааст.

Дар ҷаҳон 25 зернамуди гӯсфанди кӯҳӣ маълум буда, ба қатори ҷуфтсумҳо, оилаи
ковокшохҳо, синфи ширхӯрон дохил мешавад. Гӯсфанди кӯҳиро дар Осиё тахминан 9000
сол, дар Аврупо 4000 сол пеш аз милод инсон хонагӣ намуд. Дар натиҷаи интихоби
табиӣ ва сунъӣ ҳоло 150 намуди гӯсфанди хонагӣ мавҷуд аст. Комёбиҳои фанни
генетика ва селексия ба ривоҷи гӯсфандпарварӣ, наслгирӣ мадади хеле калон
мебахшад, зеро аз гӯсфандони кӯҳӣ ва хонагӣ намудҳои нави онҳоро пайдо мекунанд.
Дар боғи ҳайвонот, мамнӯъгоҳ, дар шароити сунъӣ, муфлон бо гӯсфандони хонагӣ
ҷуфт гашта, насли бардам медиҳад. Барои саноати сабук аз гӯсфандон пашм, мӯина
ва пӯст мегиранд. Чун маҳсулоти хӯрокӣ гӯшташро истеъмол мекунанд. Дар баъзе
мамлакатҳо аз шири гӯсфандон сир, чакка, айрон, қаймоқ мегиранд. Сифати чунин
маҳсулот назар ба маҳсулоти ҳайвоноти дигар (гов) якчанд маротиба беҳтар аст.

Гӯсфанд ҷонварест, ки ягон узви он исроф намегардад, ҳатто шохҳояшро истифода
мебаранд. Аз рӯдаи гӯсфанд ҳасиб, тори асбобҳои мусиқӣ тайёр мекунанд. Ҳатто
ҳамчун риштаи амалиёти ҷарроҳӣ истифода мебаранд ва он дар организми инсон худ
аз худ ҳал мешавад. Дар ҳадисҳо, ки дар он тафаккури динӣ, бадеӣ, илмӣ,
фарҳангӣ, ҷаҳонфаҳмӣ, ҷаҳонбинии Муҳаммад пайғамбар инъикос ёфтаанд, чунин
навишта шудааст: «Гӯсфанд бипоед, барака меёбед», «Дар вақти муносибат ба
ҳайвони безабон аз Худо тарсед. Онҳоро аввало фарбеҳ намуда, баъд хӯрокӣ
намоед», «Мӯъминон, ки гӯсфанду аспу шутур парвариш мекунанд, ба давлат, ҳурмат
ва хушбахтӣ соҳиб мегарданд».



https://tg.wikipedia.org/wiki/%D0%93%D0%B0%D0%B2%D0%B0%D0%B7%D0%BD

Гавазн (Cervidae), ҳайвонест ҷуфтсум; шохҳои панҷадори дароз дорад. Дар дунё 40
намуди гавазн маълум буда, дар Аврупо, Осиё, Африқои шимоли ва ҷанубӣ паҳн
шудааст. Дар собиқ СССР 6 намуди гавазн ( гавазни шимолӣ, шоҳгавазн, оҳу,
гавазни холдор, лан ва хонгул) мавҷуд буда, аз он дар Тоҷикистон танҳо хонгул
вомехӯрад. Гавазн ҳайвони базебу чолок мебошад. Пойҳои дарозу боқувват, думи
кӯтоҳ ва гӯшҳои дарозу калон дощта, бештар мала ё бур (ҷавонаи гавазн аксар
холдор) мешавад. Дар беша, бешатундра, тундра, инчунин, ҷангали кӯҳсор зиндагӣ
мекунад. Ҳайвони алафхӯр, дар 1,5 – солаги болиғ мешавад. Гавазни мода 1 – 2
бача мезояд. Дар мамнуъгохи «Ромит» ва «Полвонтугай» - и Тоҷикистон бештар аз
500 сар хонгул нигоҳ дошта мешавад. Хоҷагиҳои ҷангали чумҳури ба муҳофизат ва
афзоиши саршумори онхо эътибори ҷидди медиҳанд. Шикори он қатъиян манъ аст.



https://tg.wikipedia.org/wiki/%D0%92%D0%BB%D0%B0%D0%B4%D0%B8%D0%BC%D0%B8%D1%80_%D0%92%D0%BB%D0%B0%D0%B4%D0%B8%D0%BC%D0%B8%D1%80%D0%BE%D0%B2%D0%B8%D1%87_%D0%9F%D1%83%D1%82%D0%B8%D0%BD

Влади́мир Влади́мирович Пу́тин (тав. 7 октябри 1952, Ленинград, РСФСР, СССР) —
ходими давлатии Русия, президенти амалкунандаи Федератсияи Русия аз 7 майи соли
2012. Аз соли 2000 то 2008  — президенти дуюми Федератсияи Русия. Дар солҳои
1999–2000 ва солҳои 2008 то 2012 — раиси Ҳукумати Федератсияи Русия. Вазифаҳои
директори Хадамоти федеролии амниятӣ аз соли 1998 то 1999, котиби Шӯрои амнияти
ФР-ро дар соли 1999 ба ӯҳда дошт.

7 октябри соли 1952 дар Ленинграде таваллуд шудааст. Владимир дар оила писари
сеюм буд — ӯ ду бародари калон дошт, ки то таваллуди вай мурда буданд: Виктор
(1940–1942) ва Альберт (то Ҷанги Бузурги Ватанӣ).

Соли 1975 факултети ҳуқуқшиносии Донишгоҳи давлатии Ленинградро хатм кардааст.
Мувофиқи тақсимот барои кор ба Кумитаи бехатарии давлатӣ фиристода мешавад..

Соли 1975 «Курси омодагии ҳайати фаврӣ»–ро дар Охта («401-ум мактаб») хатм
намуда, афсари хурди (лейтенанти калони адлия) низоми мақомоти ҳудудии КГБ СССР
мегардад..

Баъди соли дар самти зиддиҷосусӣ дар шуъбаи тафтишотии идораи КГБи Ленинград кор
кардааст..

Дар соли 1979 омӯзишро дар курси шашмоҳаи бозомӯзӣ дар Мактаби олии КГБи Маскав
хатм карда ва аз нав ба Ленинград бармегардад.



https://tg.wikipedia.org/wiki/%D0%92%D0%B0%D2%9B%D1%82

Замон - Ду дидгоҳи гуногун дар таърифи замон вуҷуд дорад. Дидгоҳи нахуст баён
мекунад, ки замон қисмати аз сохторҳои асосии ҷаҳон аст. Баъдӣ аст, ки иттифоқот
пушти сари ҳам дар он рух медиҳанд. Ҳамчунин ин дидгоҳ баён мекунад, ки замон
қобили андозагирӣ аст. Ин як навъи дидгоҳи воқеъгироёна аст, ки Исаак Нютон баён
мекунад ва аз ин ру гоҳе бо номи Замони Нютонӣ шинохта мешавад.

Дар муқобил, дидгоҳи дигаре чунин баён мекунад, ки замони қисмати аз сохторҳои
зеҳнии инсон аст (ҳамроҳи фазо ва адад) он чунон, ки мо дар зеҳни худ риштае
руйдодҳоро дунбол мекунем ҳамчунин дар зеҳни худ барои тули он иттифоқоти
камиятҳоро аз қабили сония ва дақиқа таъриф мекунем.

Таърифи дуюм ба ҳеҷ ҳувияти мустақиле барои замон ишора намекунад, ки иттифоқот
даруни он рух диҳад. Ин дидгоҳ ҳосили кори Гутфред Лейбнитс ва Эмануел Кант
мебошанд, ки замонро қобили андозагирӣ намедонанд ва мегуянд тамом андозаҳо дар
системи зеҳнии башар рух медиҳанд.

Ба таври куллӣ дар физика замон ва фазо ба унвони камиятҳои бунёдӣ ба шумор
меоянд ва имкони баёни таърифӣ дақиқ барои онҳо дар қолаби дигари камиятҳо
нисбат ба ин хотир, ки бақияи камиятҳо ҳамчун суръат, нерӯ ва энержӣ ҳамагӣ ба
василаи ин ду камиятҳо таъриф шудаанд.



https://tg.wikipedia.org/wiki/%D0%91%D3%AF%D0%B9%D0%BC%D0%BE%D0%B4%D0%B0%D1%80%D0%BE%D0%BD

Бӯймодарон (лотинӣ: Achillea mellefolium) (порсӣ: بومادران), бӯғанак, пуғанак,
гиёҳест бисёрсола. Аз 15 то 80 см қад мекашад. Пояаш рост, сермӯяк. Баргаш
думчадори нештаршакл, сабзи кабудранг, мӯякдор. Гулаш сафед, тӯдагулаш сабадак.
Тухмаш дарозрӯяи хокистарранг. Май – июн гул карда, июл – сент. тухм мебандад.
Дар марғзор, саҳро, нишебиҳои регзор, байни сангҳо, наздикии чашмаҳо, лаби
ҷӯйбор, заминҳои партов, боғу киштзор месабзад. Дар қ-кӯҳҳои Қурама, Туркистон,
Зарафшон, Ҳисору Дарвоз, воҳаи дарёи Сир, ноҳияҳои Тоҷикистони Ҷанубӣ ва Шарқӣ
(дар баландии 1300 – 3500 м аз с.б.) вомехӯрад.

Бӯймодарон гиёҳи маъмули доруист. Бино ба маълумоти Абӯалии Сино ҷӯшоби
бӯймодарон ҳангоми даридани мушакҳо, варами музмини асаби сурин, душвории
нафаскашӣ (махсусан ҷӯшоби тӯдагули он) муфид аст, санги масонаву гурдаро ҳал
мекунад, ҳайзро меронад, ҷанинро меафтонад. Абӯалии Сино Б.-ро барои муолиҷаи
дарди сар, иллати сипурз, суддабандии хун, ниқрис, тарбод, буғумдард, миёндард
истифода мебурд. Бино ба маълумоти «Махзану-л-адвия» Б. қабзиятро мекушояд,
пешобро меронад, санги гурдаро ҳал карда мебарорад, захми бачадонро шифо
мебахшад. Нӯшидани нақеъи Б. барои илоҷи вараҷа ва ҷӯшоби он ҳангоми бемориҳои
бачадон кӯмак мерасонад. Б.-ро ҳангоми сардард, қибзияти мағзи сар, сарсом,
дарди сандуқи сина, қабзияти пешоб, таъхири ҳайз, зуком ва ғ. тарбандӣ мекунанд.



https://tg.wikipedia.org/wiki/%D0%91%D0%BE%D0%B1%D0%BE%D2%B7%D0%BE%D0%BD_%D2%92%D0%B0%D1%84%D1%83%D1%80%D0%BE%D0%B2

Бобоҷон Ғафуров (ба порсӣ: باباجان غفورف , ба русӣ: Бободжан Гафуров, ба
англисӣ: Bobojon Ghafurov) Қаҳрамони Тоҷикистон, арбоби сиёсию давлатӣ, муаррихи
барҷаста, шарқшиноси машҳури тоҷик, доктори илми таърих, профессор, узви
пайвастаи АИ Тоҷикистон (1951), узви пайвастаи АИ Иттиҳоди Шӯравӣ (1968), Ходими
хизматнишондодаи илми Ҷумҳурии Тоҷикистон (1967).

Бобоҷон Ғафуров 31 декабри соли 1908 дар рустои Исфисор, ҳоло ш. Ғафурови
вилояти Суғд ба дунё омад. Дар ташаккули ӯ, чун инсони комилу хоксор, ватандӯст,
олими нуктасанҷ оилаи меҳнатдӱст, падараш Сангинов Ғафур деҳқон ва коргари роҳи
оҳан (соли вафот 1935) ва хусусан модари маърифатпарвари ӯ шоира Розия Озод
(Розия Бойматовна Ғафурова) таъсири мусбӣ расонидаанд. Давраи ҷавонии ӯ дар
вазъияте мегузашт, ки ҷараёни сиёсӣ-иртиҷоии туркпарастон (пантуркистҳо) вуҷуд
доштани халқи тоҷикро инкор карда, Осиёи Миёнаро ба империяи «Туркияи бузург»
пайваст карданӣ буданд. Фаъолияти илмӣ-эҷодии Б. Ғафуров дар шароите оғоз
гардид, ки дар афкори ҷамъиятӣ бояд исбот мешуд, ки халқи тоҷик бо меҳнати
шоёнаш дар тамаддун аз давраҳои қадим маълум ва машҳур аст.

Бобоҷон Ғафуров cолҳои 1928-1930 шунавандаи курсҳои олии ҳуқуқшиносии ш.
Самарқанд ва cолҳои 1931-1935 Институти умумииттифоқии рӯзноманигории ш. Москва
буд. 1930-1931 дар Комисариати халқии адлияи ҷумҳурӣ, рӯзномаи «Қизил
Тожикистон». Солҳои 1935-1938 ҷонишини муҳаррир, муҳаррири «Қизил Тожикистон»
кор кардааст. Солҳои 1938-1941 аспиранти институти таърихи АИ Иттиҳоди Шӯравӣ
таҳсил намуда соли 1941 рисолаи номзади илмро дифоъ намудааст. Аз соли 1941 то
1944 котиби КМ ҲК (б) Тоҷикистон оид ба пропаганда ва агитатcия (ташвиқ ва
тарғиб), Аз 1944 то 1946 вай дар вазифаи дабири дуввум ва аз соли 1946 то 24
майи соли 1956 дар вазифаи нахустин дабири Кумитаи Марказии Ҳизби Коммунистии
Тоҷикистон буд. Дар баробари кори ҳизбӣ Бобоҷон Ғафуров бо фаъолияти омӯзгорӣ ва
илмӣ мағул шудааст. Аз соли 1936 то соли 1938 дар Мактаби олии хоҷагии қишлоқи
Тоҷикистон омӯзгори иқтисоди сиёсӣ буд. Аз соли 1939 то соли 1940 дар Донишгоҳи
омӯзгории шаҳри Сталинобод таърихи халқҳои ИҶШС таълим медод. Аз соли 1942 то
соли 1948 мудири сектори таърихи Инстиути таърих, забон ва адабиёти шӯъбаи
тоҷикистонии АИ СССР ва дар соли 1951 аъзои ҳақиқии АИ Ҷумҳурии Тоҷикистон
интихоб гардидаст. Аз соли 1956 то поёни зиндагиаш Б. Ғафуров вазифаи мудири
Пажуҳишҳои шарқшиносии (Фарҳангистони Улуми Иттиҳоди Шӯравӣ) ва сармуҳаррири
маҷаллаи "Осиё ва Африка" - ро бар ӯҳда дошт. Бо сарварии Б. Ғафуров Донишгоҳи
давлатии Тоҷикистон (1948), Академияи илмҳои Тоҷикистон (1951) ташкил дода шуд.

Ҳанӯз дар солҳои 30-юми асри XX, ӯ ба омӯхтани таърихи халқи тоҷик шурӯъ намуда,
соли 1941 дар мавзӯи «Таърихи тариқати исмоилия аз ибтидои асри XIX то ҷанги
якуми ҷаҳон» рисолаи номзадӣ дар соли 1941 ва 25 феврали соли 1952 рисолаи
докториро дар мавзӯи «Таърихи халқи тоҷик» аз Муассисаи Таърихи Фарҳангистони
Улуми Иттиҳоди Шӯравӣ (АИ Иттиҳоди Шӯравӣ, Москва) ба даст овард. Дар соли 1958
аъзо-корреспонденти АИ СССР интихоб шудааст.

Бо кӯмаки амалии ӯ гурӯҳи муаллифон бори аввал таърихи халқи тоҷикро дар се
ҷилду панҷ китоб навишта, солҳои 1963-1965 дар нашриёти «Наука»-и Москва чоп
намуданд. Академик Бобоҷон Ғафуров муаллифи қариб 400 асару мақолаҳо оид ба
таърихи халқи тоҷик ва таърихи умумиҷаҳонӣ мебошад, ки дар нашрияҳои гуногуни
дунё чоп шудаанд. Асарҳои ӯ бо забонҳои гуногун дар Деҳлӣ, Берлин, Рим, Теҳрон,
Пекин, Афина, Кобул, Париж, Қарочи, Варшава ва ғ. бо теъдоди зиёд ба табъ
расидаанд. Бо ташаббус ва зери таҳрири ӯ танҳо бо забони англисӣ қариб 30 асар
дар мавзӯъҳои муҳими таърихи мамлакатҳои Шарқ нашр гардидаанд. Профессор,
мактаби калон ва эътирофшудаи шарқшиносиро асос гузошт. Дар байни осори вай
китобҳои бисёрҷилдаи чун "Таърихи халқи тоҷик" ва «Тоҷикон» ҷо мегиранд, ки ба
тоҷикӣ ва русӣ мунташир шудаанд. Аллома Бобоҷон Ғафуров барои навиштани шоҳасари
худ «Тоҷикон» миқдори зиёда аз 2000 сарчашмаҳои дохилӣ ва хориҷӣ, монография,
брошюра ва мақолаҳои илмиро самаранок истифода кардааст. Ин китоб дар баробари
Шоҳномаи А. Фирдавсӣ, «Таърихи Бухоро»-и Абӯбакри Наршахӣ, «Сиёсатнома»-и
Низомулмулк чун шиносномаи халқи тоҷик барои асрҳои оянда хизмат менамояд.

Ба туфайли фаъолияти илмӣ-ҷамъиятии ӯ дар байни ҷумҳуриҳои Иттиҳоди Шӯравӣ ва
хусусан мамлакатҳои Шарқ, муносибатҳои муътадили тиҷоратии–фарҳангӣ ба амал
омаданд. Академик Бобоҷон Ғафуров ягона олими тоҷик буд, ки ӯро чун сиёсатмадори
варзида дар миқёси ҷаҳон, хусусан дар Шарқ, хуб мешинохтанд. Шоири машҳури
Покистон Файз Аҳмад Файз соли 1978 кабри Ғафуровро зиёрат карда чунин гуфта буд:
«Ин фарзанди бузурги тоҷик дар асл фарзанди бузургтарини Машриқзамин мебошад».
Ҳамин тавр, натиҷаи асосии заҳматҳои бисёрсолаи академик Бобоҷон Ғафуров дар
соҳаи илм дар он аст, ки ӯ исбот намуд, ки халқи тоҷик қадимтарин халқи Осиёи
Миёна ва ориёӣ мебошад. , марди оқилу хирад дар ташаккули худшиносии миллии
халқи тоҷик саҳми худро гузошт. Таҷрибаи таърихии халқи тоҷик, ки устод Бобоҷон
Ғафуров онро дар асарҳои худ объективона таҳлил ва ҷамъбаст намудааст.

Дар китоби "Равшангари бузург" (Душанбе:"Адиб", 2006, 340 с.) Муҳаммадҷон Шакурӣ
лаҳзае аз ҳаёти академик Б. Ғафуров оварда шудааст: "Соли 1972 китоби академик
Бобоҷон Ғафуров «Тоҷикон» аз чоп баромад, ва зуд шӯҳрат ёфт. Ҳар зиёии тоҷик
мекӯшид, ки нусхае аз он ба даст биёварад ва ҳар кас, ки ба даст овард, ба як
нишаст хонда мефуровард. Пас аз чанде Б. Ғафуров (1909-1977), ки дар Маскав
зиндагӣ мекард ва сарвари Пажӯҳишгоҳи ховаршиносии Фарҳангистони улуми шӯравӣ
буд, худ ба шаҳри Душанбе омад ва бештар аз пештар мавриди таваҷҷӯҳи мардум
қарор гирифт.

Рӯзе дар хонаи нависанда Ҷалол Икромӣ нишасте ба ифтихори Бобоҷон Ғафуров барпо
шуд. Иддае аз аҳли илму адаб гирд омаданд. Аз ҷумла Мирзо Турсунзода ва
профессор Иосиф Самойлович Брагинский ҳозир шуданд. Яке аз аҳли нишаст Бобоҷон
Ғафуровро шодбош гуфт ва таъкид кард, ки чун Ғафуров ба унвони сарвари
Тоҷикистон (солҳои 1946-1956) ва донишманди забардасте барои миллат хидматҳои
бузург кардааст, бахусус пас аз чоп шудани китоби «Тоҷикон» месазад, ки ӯро
падари миллат бигӯем. Б. Ғафуров сухани ӯро бурид ва гуфт:

Ин сухани Ғафуров ба аҳли маҷлис хуш омад. Аввал рӯҳу равони падари миллатро
табрик хонданд ва баъд фарзанди миллатро шодбош гуфтанд."

Устод Бобоҷон Ғафуров - 12 июли соли 1977 дар ш. Москва вафот кардааст, оромгоҳи
устод бо қарори Ҳукумати ҶШС Тоҷикистон дар саҳни боғи ба номи С. Айнӣ дар ш.
Душанбе муқарар шудаааст.

Ба шарофати некдошти фарзанди баруманди миллат, олими шинохта, донишманди бузург
устод Бобоҷон Ғафуров дар Ҷумҳурии Тоҷикистон шаҳраки Ғафуров ва Ноҳияи Ғафуров
дар Вилояти Суғд номи ӯро доранд.

Соли 1997 Бо қарои Ҳукумати ҶТ ба Донишгоҳи давлатии Хуҷанд номи академик
Бобоҷон Ғафуров дода шуд.

Якчанд нимпайкараву (назди АИ Тоҷикистон ш. Душанбе ва диг.) хиёбонҳои шаҳру
рустоҳо ба номи ӯ сохтаву гузошта шудаанд.

Соли 1998 Ҳукумати вилояти Суғд Нишони ба номи академик Бобоҷон Ғафуровро таъсис
додааст, ки мунтазам барои саҳми арзанда дар соҳаи илму маориф ба ғолибони озмун
тақдир карда мешавад.

Бо ташаббуси бевоситаи шогирди Бобоҷон Ғафуров профессор Ҳабибулло Холҷӯраев
соли 1998 дар ш.Ғафуров вилояти Суғд Осорхонаи ба номи академик Бобоҷон Ғафуров
таъсис дода шудааст. Дар назди осорхона зери сарварии Ҳабибулло Холҷӯраев
Маркази илмии "Ғафуровшиносӣ" ("Гафуроведение") амал карда истодааст, ки доир ба
мероси илмии академик Бобоҷон Ғафуров ва дигар масъалаҳои таърих тадқиқотҳои
илмӣ мебарад. Марказ якчанд китобу рисолаҳои илмиро ба забонҳои тоҷикӣ, русӣ ва
ӯзбекӣ нашр намудааст.



https://tg.wikipedia.org/wiki/%D0%90%D2%B3%D0%BC%D0%B0%D0%B4%D1%88%D0%BE%D2%B3%D0%B8_%D0%9C%D0%B0%D1%81%D1%8A%D1%83%D0%B4

Аҳмадшоҳи Масъуд (порсӣ: احمد شاه مسعود — Ahmad Šāh-e Mas'ūd, 2 сентябри 1953 —
9 сентябри 2001) — абармарди сиёсат ва сипоҳсолори маъруфи Афғонистон, вазири
мудофиаи Афғонистон (1992—1996). Қаҳрамони миллии Афғонистон (2002). Миллаташ
тоҷик. Машҳур бо лақаби Шери Панҷшер (порсӣ: شیر پنجشیر — Šēr-e Panjšēr). Масъуд
— тахаллусаш, ки дар забони арабӣ маънои «Хушбахт»-ро дорад ва онро соли 1975
дар вақти аввалин шӯриш дар водии Панҷшер – якумин баромади силоҳии опозитсионии
исломӣ дар Афғонистон гирифта буд .

Дар деҳаи тоҷикнишини Ҷангалак, Шимолии Кобул дар оилаи полковники полис Шоҳӣ
Дӯст Муҳаммадхон таваллуд ефтааст. Дар дабистони Истиқлол сабақ омӯхтааст.

Соли 1970 – дар синни 17 солагӣ Аҳмадшоҳ ба худ тахаллуси Масъудро («хушбахт»)
гирифт. Дар соли 1973 ба Донишгоҳи политехникии шаҳри Кобул дохил шуд
(донишкадаи сохтмон ва архитектурӣ), вале баъд аз ислоҳоти Шоҳ Довуд соли
зикркарда ба Пешовари Покистон муҳоҷирӣ кард. Дар онҷо бо мухолифини исломӣ, ки
Бурҳонуддин Раббонӣ сарварӣ мекард ҳамроҳ шуд.

Соли 1975 дар шӯриши бебарори Панҷшерӣ бар зидди диктатураи Довуд иштирок намуд.
Ахмадшоҳ, бо захми пой дар майдони ҷуворимакка пинҳонӣ дошта бо аҷоибот аз ҳабс
наҷод ефт – лашкарон аз пеши ӯ гузашта рафтанд.

Ветерани ҷанги 1979-1989 дар Афғонистон. Бар зидди ӯ лашкарони Иттиҳоди Шӯравӣ 9
маротиба оператсияҳои ҷангӣ ташкил намудаанд, аммо ягон маротиба ғолиб
нагардидаанд. Аҳмадшоҳи Масъуд дар соли 1988 духтари ёрдамчии наздики худро ба
занӣ гирифт. Дорои 6 фарзанд гардид, ки яке аз онхо писараш Аҳмад дар шаҳри Эрон
Машҳад сабақ омӯхтааст.

Машҳур бо он ки ягона сарлашкари муҷоҳидин мебошад, ки дар соли 1982 бо қушунҳои
Иттиҳоди Шӯравӣ созишномаи сулҳ бастааст.

Бо ҳамроҳхи Раббонӣ ба ҳизби исломии аҳли Афғонистон сарварӣ кардааст, дар
аввалҳои соли 1990 барои сохтани давлати алоҳидаи зиддипаштунӣ бо сарварии
тоҷикон дар Шимолии Афғонистон баромад кардааст. Орзуе дошт, ки давлати
мустақили тоҷиконро аз сарҳади ҳозираи Ҷумҳурии Исломии Эрон то Самарқанду
Бухоро таъсис диҳад.

Баъд аз баровардани аскарони шуравӣ аз Афғонистон дар соли 1989, бар аҳолии
истиқлоли тоҷикон, ки шумораи 7,5 миллион нафар дошт ва ҳамчун худуди зисти худ
Шимолу Шарқии Афғонистонро ташкил мекард ( маҳалҳои Парвон, Таҳор, Бағлон,
Бадахшон ва ҳоказо) бо пойтахташ дар Толуқон, «Масъудистон» номидаанд дорои
ҳукумати шахсӣ, пул ва силоҳи хуб бо 60 ҳазор нафар сарбоз бунёд карда сарварӣ
кардаст.

Масъуд 9 сентябри соли 2001 дар вақти интервю кушта шуд (террористони худкуш
худро рӯзноманигор хонда , дар камера ҷисми таркандаро пинҳон кардаанд). Бо
маълумотҳои дигар, 15 сентябри соли 2001 аз захм дар яке аз беморхонаҳои Душанбе
ҷон додаст. Яъне дар охир бо даромадани Алянси Шимолӣ ва оператсияи
зиддитеррористии ИМА ва ҳокимияти толибон дар Афғонистон ба охир расид.
Вуҷудияти «Масудистон» бошад аз байн рафт. Пас аз марги Аҳмадшоҳи Масъуд, танзим
ва истиҳкоми гурӯҳҳои ҷиҳодӣ дар мубориза алайҳи Толибон ба як чолиши аслӣ барои
Қасими Фаҳим табдил шуд, аммо ба дунболи фурӯпошии гурӯҳи Толибон ва баргузории
иҷлоси Бонн, Фаҳим ба унвони муъовини аввали давлати муваққат ва вазири дифоъи
Афғонистон таъйин шуд.

Либосҳои сафедро пушидан писанд медонист, хусусан бо рахҳои кабуд е сафеди тира,
ҳамавақт тоза, дар куҷо набошад ҳама вақт ба тозагӣ аҳамияти калон медод. Акси
берунӣ: қаду басти миена, мӯи сиеҳи каме баланд, қушбинӣ, рӯи хароб, пӯсти
сафед, Тани бардам бе равған. Бародари хурдии Аҳмадшоҳ – Аҳмадзие Масъуд (рӯзи
таваллуд 1 майи 1956), дар тӯли солҳои 2002-2004 сафири Ҷумҳурии Исломии
Афғонистон дар Русия буд, аз соли 2004 сарвазири аввалини Ҳукумати Афғонистон.



https://tg.wikipedia.org/wiki/%D0%90%D1%85%D0%B1%D0%BE%D1%80

Ахбор (ар. اخبار - ҷамъи хабар) — огоҳӣ, достону ривоятҳо, (дар шаръ) ҳадисҳо ва
ривоятҳои нақлшуда аз Пайғамбар (с).

Дар истилоҳи фақеҳони шиа касе, ки ба зоҳири ҳадисҳо бовар карда, ба далелҳои
ақлии онҳо рӯй наоварад «ахборӣ» мегӯянд. Дар фиқҳи мутааххири имомӣ гурӯҳеро,
ки ба пайравӣ аз ахбору ҳадисҳо эътиқод доранд ва равишҳои эътиқодӣ ва иҷтиҳодию
усулии фиқҳро намепазиранд, «ахбориён» меноманд. Дар қиболи он­ҳо фақеҳони
ҳаводори иҷтиҳод қарор доранд, ки онҳоро фақеҳони усулӣ номидаанд.

Қабл аз «Биҳор-ул-анвар» шииён маҷмӯаи чаҳоргона ё худ чаҳоркитоби Ҳадисро
мураттаб сохтанд, ки китоби аввали он «ал-Кофӣ»-и Абуҷаъфар Муҳаммад ибни Исҳоқ
Кулинии Розии Бағдодӣ (ваф. 940) машҳур ба «Шайх-ул-муҳаддисин» буд. Дуюмин
китоби машҳури ҳадиси шиаро Абуҷаъфар Алӣ ибни Мусо ибни Бобивайҳи Қумӣ (ваф.
991) бо номи «Ло янзар-ул-фақеҳ» гирд овард. «Таҳ­зиб-ул-аҳком»-и Абуҷаъфар
Муҳаммад ибни Ҳасан (ваф. 1068) маъруф ба Шайхи Тусӣ ва мулаққаб ба
«Шайхуттоифа» сеюмин маҷмӯаи ҳадис ба шумор меравад ва асари дигар ва қобили
итминони ӯ «ал-Истибсор фӣ мо ихтилофи мин-ал-ахбор» китоби чаҳоруми маҷмӯаи
чаҳоргонаи шиаро ташкил медиҳад.



https://tg.wikipedia.org/wiki/%D0%90%D1%84%D1%88%D1%83%D1%80%D0%B0

Афшурá — афшурда, асир, оби мева, нӯшобаест, ки аз мева ва ғуҷуммеваи тару тоза
тайёр карда мешавад.

Афшураҳо бинобар дар таркиби худ надоштани клетчатка дар организм зуд ҳал
мешаванд ва шифобахшанд. Дар афшураи себ миқдори қанд, пектин ва намакҳои оҳан
хеле зиёд аст; ҳангоми бемории роҳҳои ҳозима ва исҳоли хунин судманд буда,
ғалаёни хунро паст мекунад. Каротини афшураи зардолу барои сабзиш ва инкишофи
муътадили организм муфид аст. Афшураи олу ташнагиро шикаста, хӯрокро зуд ҳазм
менамояд. Афшураи ангур нӯшокии пурқимати табиист ва хусусияти басо муфиди
парҳезӣ дорад. Афшура алалхусус барои кӯдакон, модарон ва шахсони ҷисмашон за­иф
муфид аст.



https://tg.wikipedia.org/wiki/%D0%90%D1%81%D0%BE%D1%82%D0%B8%D1%80

АСОТЍР (ар. – أساطیر ҷамъи устура; ривоят, гуфтор, қисса), шакли шуури ҷамъиятӣ,
усули дарки воқеият дар ибтидои ҷомеаи инсонӣ; ривоёти мансуру манзум дар бораи
амали эзадон ва қаҳрамонон, ки ба худоҳо ва арвоҳ такя доштанд. Дар асот асотир
бо ривоят, афсона ва дин иртибот дорад. Ривоят он осори эҷоди мардумиро мегӯянд,
ки бо воқеоти таърихӣ пайвандӣ доранд, масалан, бунёди шаҳрҳо (Фив, Рим, Раҳо,
Гундишопур), ҷангҳо, ашхоси таърихӣ ва ғайра Мавзӯи асотир ба маънои аслии
калима на шахсияту воқеаҳои таърихӣ, балки падидаҳои табиатанд. Вале дар рафти
инкишофи асотир чунин сарҳадгузорӣ на ҳамеша риоя шудааст. Масалан, устураи
сафари Аргонавтҳо, Тӯфони Нӯҳ эҳтимол заминаи таърихӣ доранд ва аз ҳамин сабаб
дар адабиёт баъзан бо асотиру афсонаву ривоят омехта мешаванд. Ҳаддгузории
асотир бо афсона боз ҳам душвортар аст. Баъзе муҳаққиқон барғалат асотирро бо
афсона омехта мекунанд. Умумияти устураву афсона дар он аст, ки дар ҳар ду
таҷассуми падидаҳои олам ё хосияти инсонӣ ҷой доранд. Ҳам дар асотир ва ҳам дар
афсона падидаҳои олам, ҳайвонот, ашё ҳамчун инсон тасвир мешаванд ва мисли инсон
рафтор мекунанд. Вале асотир аз афсона тафовути ҷиддӣ дорад. Аввал ин ки дар
асотир одамон ба воқеият, ҳақиқати чизе ки нақл мешавад, бовар доранд. Ғайр аз
ин, афсона бар хилофи асотир бо маросим ва парастиш иртибот надорад. Дуюм,
хусусияти фарқкунандаи асотир аз афсона ҷиҳати ташреҳи (этиологӣ)-и асотир аст.
Афсона барои вақтхушӣ, ё барои панду насиҳат нақл мешавад, вале чизеро таъбир
намекунад. асотир баръакс, бо воқеияти муҳит дар тамос аст ва онро шарҳ медиҳад.
Муносибати асотир бо дин низ масъалаи ҷолиб аст. Баъзе му­ҳаққиқон асотирро дини
қадим, баъзеи дигар ҷаҳонбинии содае медонанд, ки дин аз он мазмун мегирад ва
худи асотир гӯё тасаввуроти динӣ буда, яке аз унсурҳои дин аст (асотир Б.
Ранович). Аммо аз ох. Асотир 19 асотир ва дин на танҳо ҷудо, балки аксаран ба
ҳам муқобил гузошта мешуданд. Кӯшишҳое буданд, ки мехостанд динро аз унсурҳои
афсонаомез ҳифз намоянд. Аз ин назар асотир на дин асту на манбаи дин, балки
фалсафа ва бофтаи бадеист, ки дар давраҳои аввалияи тафаккури инсонӣ ташаккул
ёфтааст. Ҳам асотир, ҳам дину афсона бо тахайюлот (фантазия) иртибот доранд ва
дар ҳамин замина бо ҳам мувофиқанд. Аммо дин ба фавқуттабиёт ва парастиш пайваст
аст, дар асотир масоили фавқуттабиӣ ва парастиш ҷой надоранд. Дигар хусусияти
тахайюлу таҷассуми асотир, ки онро аз дину афсона ҷудо мекунад, замони
асотирист. Дар ҳар асотир ҳаводиси асотирӣ аз вақти ташаккули ин ё он устура бо
фосилаи азими замонӣ ҷудо мешаванд. Дар айни ҳол дар зинаи баландтари ташаккул
асотир ба такомули аҳкоми динӣ (дар будоия, масеҳият, ислом) мусоидат менамояд.
Ҷанбаи асосии асотир (ҷанбаи этиологӣ) ташреҳи падидаҳои воқеияти атроф аст.
Яъне, мавзӯи асосии асотир таъбиру тафсири табиат аст. Дар фалсафаи Юнони Қадим
низ масъалаи табиат ва таъбири он мавзӯи асосист. Бесабаб нест, ки фалсафаи
ибтидоии Юнонро фалсафаи табиат (ё натурфалсафа) меноманд. Аз сабаби гуногунии
мазмуну мавзӯи асотири халқҳои олам таснифу тақсимбандии он хеле душвор аст. Дар
замони ҳозири муҳаққиқон аз ҳама қадиму маъмултар асотири роҷеъ ба ҳайвонотро
донистаанд. Тасаввури аз ҳайвонот берун омадани пешиниён дар байни аксари
қабоили қадим маъмул буд. Аз тарафи дигар, воқеияти зиндагӣ, шикор, вобастагӣ ба
олами ҳайвонот инсони ибтидоиро маҷбур месохт, ки сарнасли худро аз ин ё он
ҳайвон донад. Гурӯҳи дигари асотир бо падидаҳои самовӣ иртибот доштанд – Офтоб,
Моҳ, ахтарон ва ғайра Масалан, дар монавия, Офтобу Моҳ дар таркиби олам ва сууди
табақаҳои мухталифи ҷомеаи монавӣ ба афлок мақоми хосса доранд. Дар зинаи
баландтари таърихӣ ва ташаккули тафаккури инсонӣ сотири инсоншиносӣ пайдо
шудаанд. Асотири пайдоиши олам, худоҳо ва одамон барои аксари халқҳо хоссанд.
Аксаран асотир аз гузаштаи дури таърихӣ нақлу ривоят мекунад. Вале ривоёти
асотирии оқибати оламу инсон, марг, охират (асотири эсхатологӣ) ба оянда
нигаронда шуда, дар асотири майя, астека, маздоияи ибтидоӣ, яҳудия, масеҳият
(«Апокалипсис»), ислом, асотири Скандинавия ва ғайра мушоҳида мешаванд. Яъне,
асотир эҷоди тахайюли мардумист, ки дар худ таъбири воқеияти олами ҳақиқиро
таҷассум менамояд. Асотир ба воситаи кунҷковӣ ва ҳисси табиии донишпажӯҳии ақли
инсон ташаккул ёфтааст. Аммо саволе ба миён меояд, ки чӣ гуна дар шуури инсон
зарурати ковиш, ҷустуҷӯ ва ташреҳи падидаҳои атроф ба миён меояд? Такяву ҳавола
кардан ба хосияти кунҷковии ҳар як инсон ва хиради ӯ кофӣ нест. Ҳарчанд ин сифат
ба инсон хос аст, лекин воқеоти таърихӣ нишон медиҳанд, ки он дар шароити
мухталифи таърихӣ ба тарзи дигар зуҳур мекунад. Чизе, ки метавонад рағбати
одамони нисбатан бомаърифатро биёрад, барои одамони каммаърифат бетафовут аст.
Омӯзиши амиқи асотири халқҳои гуногун нишон медиҳад, ки кунҷковии одамон бештар
ба он ашёву падидаҳоест, ки бо фаъолияти меҳнатии онҳо иртибот доранд. Яъне,
инкишофи кунҷковии маънавӣ ба инкишофи истеҳсолоти моддӣ вобаста аст. Асотир чун
бофтаи хаёлӣ пайдоиш ва моҳияти ашёи табиат ва ҳаёти иҷтимоиро, аксаран, бо роҳи
ба онҳо нисбат додани мафҳум ва хусусиятҳои инсонӣ, яъне ташхисонидан шарҳ
медиҳад ва инъикос менамояд. Барои мардуми ҷамъияти ибтидоӣ, ки дар он гурӯҳ
авлод, хешу табор дар як ҷо ҷамъ меомаданд, танҳо муносибатҳои иҷтимоии авлодӣ
наздик ва фаҳмо буд. Онҳо ин гуна муносибатҳоро ба ҳама чизҳои атроф, ҳодисаву
воқеаҳои табиат ва ҷамъият татбиқ менамуданд. Замин, осмон, олами наботот ва
ҳайвонот аз тарафи онҳо дар муносибатҳои авлоди ҷондор, боақлу хирад ва ба
якдигар хешу наздик тасаввур ва эътироф мешуданд. Дар давраҳои аввали пайдоиши
худ асотир берабту парешон ва бе тартиби муайян дар мазмуну мундариҷа ва сужет
буд. Махсусан, дар давраи модаршоҳӣ образҳои асотирӣ шаклҳои гуногун дошта, аз
қабили ҷондорҳои сесару чорсар, саддаступой, бадқаҳру золим ба вуҷуд омадаанд ва
шумораи онҳо хеле зиёд аст. Вале, баъдан, дар давраи падаршоҳӣ образҳои асотирии
мутаносиб, муназзам ва мураттаб ба вуҷуд омаданд. Дар давраи падаршоҳӣ
тасаввурот дар бораи қаҳрамононе пайдо шуда, ташаккул ёфт, ки бар қувваҳои
табиии мағлубиятнопазир пирӯзӣ меёбанд, ҳаёти иҷтимоиро муташаккил ва онро аз
қувваҳои марговари табиат ва ҳуҷуми қабилаҳои бегона ҳифз менамоянд. Асотири
бештар тараққикарда ва мураттабу муназзами дунё асотири Юнони Қадим мебошад. Дар
ин асотир вобаста ба мавзӯъҳои гуногун образҳои маълуму машҳур ба вуҷуд
омадаанд. Асотири Юнони Қадим дар адабиёту санъат, меъморӣ ва дигарон соҳаҳои
маданияти Юнони Қадим зуҳур кардааст ва намунаҳои он то рӯзгори мо боқӣ
мондаанд.

Асотири эронӣ – асотире, ки халқҳои эронинажод, аз ҷумла ниёгони халқи тоҷик
офаридаанд, таърихи бостонӣ доранд. Нахустин ишораҳо ба образҳои асотирии
мардуми ҳиндуэронӣ (ориёиён) дар катибаву санадҳои шумерии асотир 18 ва асотир
14 то милод ба назар мерасанд. Инчунин аксар асотири гуногунмавзӯъ ва образҳои
асотирии муштараки мардуми ҳиндуэронӣ дар осори қадими забони санскрит –
«Ведаҳо» мавҷуданд, ки миёнаи ҳазораи 2 то милод мураттаб гардидаанд. Ҳаракати
қабилаҳои ориёӣ ҳам тақрибан дар ҳамин давра оғоз ёфт ва онҳо дар Осиёи Марказӣ
(Эронзамин ва дигарон ҷойҳо) маскан гирифтанд. Давраи ташаккули бештари асотири
ақвоми эронинажод ба асотирҳои 7 – 6 то м. рост меояд. Манбаъҳои асосии асотири
эронӣ Авесто, катибаҳои Ҳахоманишиён, осори адабиёти паҳлавӣ, таърихҳо ба забони
арабӣ ва форсии дарӣ, «Шоҳнома»-и Фирдавсӣ ва осори дар пайравии он навишташуда
(«Гаршоспнома», «Барзунома», «Озарбарзиннома», «Бонугушаспнома» ва ғайра),
достонҳо («Искандарнома», «Вис ва Ромин» ва ғайра) мебошанд. Асотири эронӣ бо
дини зардуштӣ робитаи мустаҳкам дошт ва аксар сужету образҳои асотирии он
хусусияти динӣ касб намудаанд. Дар таъсири санавияти зардуштия асотири эронӣ
муборизаи қувваҳои Неку Бад мушоҳида мешавад. Дар асотир зиддиятҳои мазҳабӣ,
қабилавӣ, зиддияти кӯчиёну бумиён, ҷангҳои Пешдодиёну Каёниён бо турониён бо
сарварии Афросиёб тазодди қувваҳои табиат – борону хушксолӣ, гармии тобистону
сардии зимистон, тазодди фаслҳои сол, махлуқоти неку бад ва ғайра инъикос
ёфтаанд. Сарвари қувваҳои нек Аҳура Маздо, қувваҳои бад Аҳриман мебошад. Эзадони
нек Митра, Аредвисура Аноҳито, Тиштрйа, Апам Напат (эзади об), Рашн, Сурӯш,
Ҳаома ва ғайра алайҳи эзадони бад Апаоша, Аешма (эзади хашму ғазаб) ва ғайра
мубориза мебаранд. Дар асотири эронӣ офариниш (махлуқот)-и неку бад мавқеи муҳим
доранд. Саг, барзагов, модагов, гӯсфанд, асп, шутур, аз парандагон – хурӯс,
симурғ, шоҳин ва ғайра офаридаҳои нек; гург, мор, аждаҳо ва ғайра мавҷудоти бад
ба шумор мераванд. Тасаввуроти асотирии космогонӣ ва антропологӣ (оид ба
пай­доиши оламу одам)-и ниёгони халқи тоҷик дар давраҳои қадим пайдо шуда, дар
оғози асрҳои миёна ташаккули бештар ёфта, торафт мураккабтар гардидааст. Дар ин
бобат якчанд устура вуҷуд доранд, ки маъмултаринашон пайдоиши нахустин ҷуфти
инсонӣ аз ҷасади Каюмарс ва барзагови ӯ мебошад. Каюмарс ва барзагови ӯ дар ду
соҳили дарёи афсонавии Даитйа мезистанд. Аҳриман бо лашкариёни худ онҳоро нобуд
кард. Аз ҷасади Каюмарс ду бутта ба мисли ревоҷ сабз шуд. Онҳо Машйо ва Машйонак
(Марйо ва Марйонак, Малҳйо ва Малҳйонак ва ғайра) ном гирифтанд ва мувофиқи
тасаввуроти қадими эро­ниён сарнасли инсоният мебошанд. Аз ҷасади гов филиззот,
ҳар гуна гиёҳу рустаниҳо, дарёҳо ва ғайра ба вуҷуд омаданд. Мувофиқи тасаввуроти
асотирии эрониёни қадим, ки дар Авесто сабт аст, дунё ба ҳафт иқлим тақсим
мешавад ва Аирйана-Ваеҷа – кишвари ориёниён дар марказ ҷой гирифтааст. Рӯди
Воурукаша (фарохканор) дар марзи ин кишвар ҷорист. Тасаввуроти эсхатологӣ (оид
ба биҳишт, дӯзах, охират)-и эрониёни қадим эсхатологияи дини зардуштӣ мебошад.
Мувофиқи он, равони мардум пас аз марг ба биҳишт ё дӯзах меравад. Барои ба дӯзах
ё биҳишт рафтани мурдагон Митра, Рашн ва Сурӯш довар таъйин шудаанд. Онҳо
гунаҳкор ё бегуноҳ будани мардумро муайян мекунанд. Мардум бояд аз болои пули
Чинвот, ки чун мӯй борик аст, бигузаранд. Танҳо бегуноҳон аз он гузашта
метавонанд. Тасвири дӯзаху биҳишт дар асари паҳлавии «Ардавирофнома» омадааст.
Оид ба «асри тилоӣ», ҳодисаи табиии ба Тӯфони Нӯҳ монанд (ниг. Вари Ҷамкард) ва
дигарон мавзӯъҳо дар байни ниёгони халқи тоҷик асотир ба вуҷуд омадаанд. Пас аз
зуҳури ислом ва паҳн шудани он дар Эронзамин асотири мусулмонӣ интишор ёфт ва он
ҷои баъзе тасаввуроти асотирии эрониёнро гирифт. Баъзе образҳои асотирии эронӣ
ба таъсири ислом дучор гардида, мазмуну мундариҷа ва сужети нав пайдо карданд.
Масалан, ба ҷои мурғони шоҳин ва ҳумо мурғи анқо машҳур шуд. Ба ҷои офариниш
(махлуқот)-и бади қадимии эронӣ ҷинну аҷина, албастӣ, ғӯл (ғӯли биёбонӣ) ва
ғайра маъмул гардиданд. Тасаввурот оид ба пайдоиши олам ва одам низ тағйир ёфт.
Асотир аз оғози пайдоиши худ ҷаҳонбинӣ ва ҷаҳонфаҳмии инсони ҷамъияти ибтидоиро
ифода карда, хусусияти маърифатӣ дошт. Аз асотир дар осори санъати рассомӣ,
меъморӣ ва махсусан адабиёти бадеӣ фаровон истифода шудааст. Аксар муҷассамаҳои
осори санъати рассомии Эрону Юнон ва кишварҳои Аврупо аз замонҳои қадим то имрӯз
дар асоси асотир эҷод гардидаанд. Асарҳои Ҳомер («Иллиада», «Одиссея»), Гесиод,
Пиндар, Эсхил, Еврипид ва дигарон муаллифони Юнону Рими Қадим дар заминаи
асотири юнонӣ навишта шудаанд. Адибони Аврупои Ғарбӣ Ч. Диккенс, Э. Золя, Т.
Манн, Гёте, Шеллинг, Ф. Кафка, Ж. П. Сартр, Ҷ. Ҷойс, Ҷ. Апдайк, У. Фолкнер,
Гарсиа Маркес ва дигарон дар осори худ аз асотири Юнони Қадим ва халқҳои дигари
олам истифода бурдаанд. Дар осори таърихӣ ба забонҳои арабӣ ва форсии дарӣ,
«Шоҳнома»-и Фирдавсӣ ва дигарон асарҳо асотир ва чеҳраҳои асотирӣ бо табдили
шакл (трансформатсия) ба кор бурда шудаанд. Дар эҷодиёти шоирону нависандагони
халқҳои собиқ шӯравӣ М. А. Булгаков, Ч. Айтматов, О. Сулаймонов, асотир Ким, Т.
Пӯлодов, Г. Матевосян, О. Чиладзе (асараш оид ба аргонавтҳо), Ю. Марсинкявичус,
асотир А. Вознесенский, Ю. П. Кузнетсов ва дигарон мавзӯъ ва чеҳраҳои асотирии
миллӣ ва асотири умумиҷаҳонӣ мавҷуданд. Симоҳои асотирӣ ва мавзӯъҳои асотирӣ дар
осори манзуму мансури адибони тоҷик асотир Лоҳутӣ, Муъмин Қаноат, Лоиқ (шеъри
«Користон», силсилаи «Илҳом аз «Шоҳнома»), Сорбон, Афардӣ, Баҳманёр ва дигарон
ба назар мерасанд.



https://tg.wikipedia.org/wiki/%D0%90%D1%80-%D0%A0%D0%B8%D1%91%D0%B7

Ар-Риёз (арабӣ: الرياض ‎‎ [arrːiˈjɑːdˤ] — «боғ», «гулзор») — шаҳр, пойтахти
Арабистони Саудӣ ва маркази маъмурии музофоти Арриёзӣ вилояти Наҷд. Аҳолиаш 7
125 180 нафар (2015).

То соли 1960 Ар-Риёз ҳамагӣ 160 ҳазор сокин дошт. Ар-Риёз аз 15 ноҳияи маъмурии
худидоракунии маҳаллӣ иборат буда, аз тарафи губернатори музофоти Ар-Риёз идора
карда мешавад. Даромади зиёди нефт Ар-Риёзро ба шаҳри фавқулзамонавӣ ва сераҳолӣ
табдил дод.

Ар-Риёз маркази сиёсӣ, маданӣ, иқтисодӣ ва тиҷоратии мамлакат буда, дар он
корхонаҳои истеҳсолӣ, роҳи оҳан, 4 аэропорти байналхалқӣ мавҷуд аст. Роҳи оҳан
Ар-Риёзро бо шаҳрҳои Ҷидда ва Макка мепайвандад. Аз сохтмонҳои анъанавӣ хеле кам
намунаҳо боқӣ мондаанд: Мураббаъ – девори атрофи шаҳр, қасри Ал-Масмак ва ғайра.
Биною манораҳои мӯҳташами Ар-Риёз – Маркази шоҳ (99 табақа, баландиаш 300 м,
масоҳати асосаш 9423 м2), маркази тиҷорат, Бурҷ-ал-Файсалия, манораи Ал-Аноуд
(145 м) ва ғайра ҳайратоваранд. Соли 2009 сохтмони метрополитен оғоз гардид.
Ар-Риёз осорхонаи миллӣ, академияи ҳарбӣ, Донишгоҳи шоҳ Сауд, донишкадаи олии
техникӣ, пойгоҳи электрикӣ, манораи телевизионӣ (170 м), 4300 масҷид дорад.

Ар-Риёз маркази молиявӣ ва соҳибкории Шарқи Наздик мебошад: бонкҳо ва ширкатҳои
машҳури ҷаҳонӣ дар ин ҷо намояндагӣ ва марказҳои худро доранд. Коргоҳҳои бузурги
саноати нефт, технологияҳои олӣ, ширкатҳои сохтмонии шӯҳрати ҷаҳонидошта низ
фаъолият мекунанд. Матбуоти даврӣ ба се забон: англисӣ, арабӣ ва урду нашр
мешавад.



https://tg.wikipedia.org/wiki/%D0%90%D0%BB%D0%B3%D0%B5%D0%B1%D1%80%D0%B0

Алгебра ҳамчун қисми таркибии илми ҳисоб (Арифметика) муддати тӯлонӣ бо ваӣ
якҷоя инкишоф ёфт. Дар доираи илми ҳисоб ҳанӯз 4000 сол пеш бобулиҳо, мисриҳо,
баъдтар юнониҳо, хитоиҳо ва ҳиндуиҳои қадим ишораҳои алоҳида истифола бурда,
масъалаҳои гуногунро ҳал менамуданд.

Махсусан дар Осиёи Миёна ва Ҳиндустони асримиёнагӣ(асрҳои IX-XI) ин фанни қадима
хеле пеш рафт ва бо кашфиётҳои Навин ғанӣ гашт. Дар нимаи аввали IX донишманди
бузурги Шарқ Муҳаммади Хоразмӣ (780-850) асаре бо номи “Ҳисоб ал-ҷабр
в-ал-муқобала” иншо намуд, ки дар он илми алгебра ҳамчун фанни мустақил омӯхта
шуд. Истилоҳи “aлгебра” дар натиҷа бо забони лотинӣ ба ҳамин шакл тарҷума шудани
асари номбурда ба миён омад. Худи Хоразмӣ нахустин шахсе буд, ки ба фанни
алгебра асос гузоштааст.

Дар нимаи дуюми асри XV дар Италия, Олмон ва мамлакатҳои дигари Аврупо баъзе
аломатҳои алгебравӣ қабул шуданд, ба истифода аз ҳарфҳо асос гузошта буданд.
Масалан, дар охири асри XV олими фаронсавӣ Франсуа Виет (1540-1603) на танҳо
барои ифодаи номаълум, балки барои навишти адади дилхоҳ низ ҳарфҳои алифбои
лотиниро истифода бурда, ба кашфи ифодаҳову формулаҳо асос гузошт. Рафта-рафта
дар асри XIII дар математика аллакай бузургиҳои гуногунро бо ҳарфҳои гуногун
ифода мекардагӣ шуданд. Минбаъд, бо ҳарфҳо низ ҳамаи амалҳои ҳисоб иҷро
мешуданд, ки барои ададҳо ҷой доштанд.

Ба сифати аломати зарб истифода шудани нуқта низ аз ҳамин давра оғоз гардидааст.
Барои ифодаи амали тақсим асосан дар Осиёи Миёна аломати «-» истфода мешуд. Ҳам
аломати зарбу ҳам аломати тақсим (дар шакли ду нуқта) дар охири асри XVII аз
тарафи математики олмонӣ Г.Лейбнитс (1646-1716) қабул шудаанд.

Дар ибтидои асри XVII аломатҳои баробарӣ ва қавсҳо дохил гардиданд:қавсҳои
нимдавраро математики итолиёвӣ Н. Тарталия, қавсҳои квадратиро ҳамватани ӯ Р.
Бомбелӣ ва қавсҳои фигуравиро Ф. Виет пешниҳод намуданд. Аз соли 1637 сар карда,
аз тарафи математики олмонӣ Р. Декарт (1596-1662) номаълум бо яке аз ҳарфҳои
охири алифбои лотинӣ ва ададҳои додашуда бо яке аз ҳарфҳои авали ҳамин алифбо
ишора шудан гирифт. Ҳамин тавр, Декарт аввалин шуда ба рамзҳои алгебравӣ шакли
муосирро додааст.

Аломатҳои > («калон») ва < («хурд») соли 1631 аз тарафи Т.Гарриот, аломати
баробарӣ бори нахуст аз тарафи Р.Рекорд (соли 1557) қабул шуданд. Ишорати амали
тарҳ низ дар охири асри XV аз тарафи математикҳои олмонӣ пешниҳод шудааст.

Агар поягузори алгебра ҳамчун илм олими бузург Муҳаммад Хоразмӣ (787-850) хисоб
ёбад, файласуф ва математику ситорашиноси дигари форсу тоҷик Умари Хайём
(1048-1123) пас аз се асри ҳаёти ӯ ин илми бостониро қуввату илхоми тоза бахшид.

Дар инкишофи алгебра хиссаи олимони итолиёвии асри XVI Тарталия (1499-1557) ва
Кардано (1501-1576) олими бузурги олмонӣ Декарт (1596-1650), олими франсавй
Франсуа Виет (1540-1603) низ калон аст.

Формулаҳои квадрати сумма, куби сумма, квадрати фарқ, куби фарқ, аз замонҳои
хеле кадим маълуманд. Хануз пеш аз милод олимони Хитой формулаҳои мазкурро барои
максадҳои амали истифода мебурданд. Вале, азбаски онхо амалҳои математикиро бо
сухан ифода менамуданд, баёни формулахо низ хеле мураккаб буданд.

Олимони Юнони Қадим масъалаҳои алгебравиро асосан бо тарзй геометрй ё шаклхо
маънидод менамуданд. Формулаи квадрати фарқро низ ҳангоми а>Ь будан маънидод
намудан мумкин аст. Ҳангоми а>0, 6>0 ва с>0 будан формулаи квадрати суммаи се
ҷамъшавандаро низ шарҳ додан мумкин аст. Формулаҳои зарби мухтасарро аз формулаи
умумитаре, ки бо номи формулаи биноми Хайём ном дорад, хосил намудан мумкин аст.

Умари Хайём дар «Мушкилоти хисоб» ном асараш тарзи ёфтани решаи бутунро бо
нишондиҳандаи дилхоҳ натурали аз ададҳои бутун нишон додааст. Дар асари хеш
овардааст, ки у тарзи ёфтани решаҳои квадрати ва кубии ҳиндиро (ба формулаҳои
квадрат ва куби суммаи ададҳо такя намуда) исбот намудааст. Мутаассифона, ин
асари пурарзиш то замони мо боқи намондааст. Баъди аз тарафи И. Нютон барои
нишондихандаи касри низ ҳосил намудани формулаи Хайём формулаи мазкур бо номи
беноми Нютон ёдовар шудааст. Холо дар таърихи математика онро ҳамчун беноми
Хайёму Нютон ёдовар мешаванд.

Соли 1556 математики итолиёвӣ Тарталия (1449-1557) дар асараш «Тадқиқоти умумии
ададҳо ва ченакҳо» ҷадвали бо ном «коэффитсиентҳои беномиро» ҷой дода буд, ки
барои ёфтани коэффитсиентҳои намуди формулаҳои зарби мухтасар дошта хизмат
мекард. Масалан, ҳангоми ба дараҷаи ду бардоштани дуаъзогии а+b коэффитсиентҳои
1,2,1; ҳангоми ба дараҷаи се бардоштани он коэффитсиентхри 1,3,3,1 ва ғайра
ҳосил мешуд (ниг ба коэффитсиентҳои формулаҳои (1-2);(3-4) ва ғайра). Минбаъд
Паскал (1623-1662) ҳамин коэффитсиентҳоро дар шакли секунҷа овардааст, ки дар
таърих бо номи секунҷаи Паскал ё секунҷаи арифметики маъруф аст.



https://tg.wikipedia.org/wiki/LTE

Пружаи мушорикати насли сеюми шабакаи телефони ҳамроҳ (англисӣ: 3 GPP Long Term
Evolution ё LTE - охирин стандартест дар байни фанновариҳои шабакаи телефони
ҳамроҳ аст, ки фанноварии шабакаҳои GSM ва UMTS/HSPA-ро ироаъ медиҳад. Насли
ҳозири шабакаҳои иртиботии телефони ҳамроҳ ба таври кул насли сеюм (3G) шинохта
мешаванд.

Агарчи LTE ғолибан бо унвони насли чаҳоруми шабакаи телефони ҳамроҳ (4G) шинохта
шудааст. Нусхаи аввали LTE ба таври комил ниёзҳои 4G-ро бартараф намекунад.
Стандарти Pre-4G, ки стандарти қабл аз шабакаи 4G (насли чаҳорум) аст, як гоме
ба насли чаҳоруми шабакаи телефонҳои ҳамроҳ (LTE-Advanced) наздиктар аст.

11 феврали соли 2011 дар шаҳри Душанбе аввалин санҷиши технологияи LTE дар
Тоҷикистон аз тарафи ҶСП «ТТ Мобайл» гузаронида шуд. Моҳи октябри соли 2012
Ширкати «Вавилон-Мобайл» шабакаи LTE-ро дар минтақаи маҳдуди шаҳри Душанбе васеъ
кард. Моҳи апрели соли 2014 ҶСП «Индиго Тоҷикистон» хизматрасонии алоқаи мобилии
насли чорумро (4G) дар Ҷумҳурии Тоҷикистон оғоз намуд. Оператор шабакаи LTE-ро
дар шаҳрҳои Душанбе, Хуҷанд, Чкаловск, Қайроққум ва Б. Ғафуров васеъ кард.



https://tg.wikipedia.org/wiki/Joomla!

Joomla! — (хонда мешавад «Ҷу́мла») системаи идоракунии мӯҳтаво, ки бо забонҳои
барноманависии PHP ва JavaScript навишта шуда, барои захираи додаҳо аз MySQL
истифода мешавад. Joomla! барномаи озодасос буда, бо иҷозатномаи GPL маҳфуз аст.

Номи «Joomla!» аз рӯи таллафуз ба калима «Jumla», ки тарҷумааш аз забони суаҳили
«ҳама якҷоя» монанд аст, ки ҳамкории барноманависон ва ҳаводоронро барои рушди
ин система иникос менамояд

Системаи идоракунии мӯҳтаво Joomla! ҷавобгӯи Mamboи машҳур мебошад. Як гурӯҳи
барноманависони мустақил аз лоиҳаи Mambo аз сабаби набудани якдигарфаҳмӣ ва
сиёсати иқтисодӣ ҷудо шуданд. Ва 16 сентябр соли 2005 якум нусхаи Joomla!
барноманависӣ шуд.

Joomla! позволяет отображать интерфейс фронтальной и административной части на
любом языке. Каталог расширений содержит множество языковых пакетов, которые
устанавливаются штатными средствами администрирования. Доступны пакеты русского,
украинского и еще некоторых языков бывшего СССР.



https://tg.wikipedia.org/wiki/DVB-T2

DVB-Т2 (англисӣ: Digital Video Broadcasting — Second Generation Terrestrial -
насли дуюми стандарти DVB-T, стандарти аврупоии пахши телевизиони рақамии
рӯизаминӣ. DVB-Т2 тасмим дорад, ки ба 30-50% баланд бардоштани иқтидори шабакаи
рӯизаминӣи пахши телевизиони рақамӣ, ки нисбат ба DVB-T дар басомади шабакаи бо
ҳамон захираҳои инфрасохтори.

Дар шаҳри Душанбе пахши рақамии стандарти DVB-Т2 анҷом дода мешавад. Ба пахши
рақамӣ чор шабакаи телевизионии давлатӣ: «Шабакаи Аввал», «Сафина», «Ҷаҳоннамо»
ва шабакаи телевизионии кӯдакон «Баҳористон» гузаштанд. Тавре аз 9 январи соли
2015, пахши стандарти DVB-Т2 дар шаҳрҳои Қӯрғонтеппа , Хуҷанд, Кӯлоб ва Хоруғ
анҷом дода мешавад, фарогирии қариб 51% сарзамини кишвар. Ғайр аз ин ба пахши
рақамӣ ду шабакаи телевизионии мустақил - «Азия» ва «СМ-1» гузаштанд..



https://tg.wikipedia.org/wiki/30_%D1%8F%D0%BD%D0%B2%D0%B0%D1%80

Имрӯз 10 баҳманмоҳ (30.01.2014) рӯзи ҷашни Сада мебошад. Дар ин рӯз ниёкони мо
ба истиқболи гармӣ, барои ҳар чӣ зудтар аз чанголи зимистони қаҳратун берун
омадан ва ба гармиҳои баҳор расидан ҳар гуна маросимҳо барпо мекардаанд.
Оташафрӯзӣ менамуданд ва базму шодию хурсандиҳо баргузор мекарданд. Тибқи
пажуҳишҳо, дар даврони хеле қадим ориёиҳо бовар доштанд, ки дар ин рӯз эзад
Меҳри навтаваллуд пас аз чил рӯз аз ғор ба берун меояд. Яъне чиллаи Меҳр дар ғор
сипарӣ мешавад ва миёни мардум мебарояд. Дар тақвими халқии мо имрӯз чиллаи
калон анҷом ёфта, чиллаи хурдак оғоз шуд ва он 20 рӯз давом меёбад.

Баҳман (порсӣ: بهمن ) ё Далв (порсӣ: دلو ) - моҳи 11ум дар Тақвими Эронӣ ва 30
Рӯз аст.



https://tg.wikipedia.org/wiki/2013

2013 - аз рӯи тақвими григориянӣ рузи сешанбе сар шуд, соли 2013 давраи нав,
13-ум соли ҳазорсолаи 3-юм, 13-ум соли садсолаи 21-ум, 3-юм соли даҳсолаи дуюми
садсолаи 21-ум, 3-юм соли солҳои 2010-ум.

Тибқи маълумоти расмӣ Наврӯз ҳоло дар 11 кишвари ҷаҳон ҷашни расмии миллӣ бо
рӯзҳои истироҳат ба шумор меравад. Афғонистон - 21 март; Эрон - аз 20 то 23
март; Озарбойҷон - аз 20 то 26 март; Қазоқистон - аз 21 то 24 март; Туркманистон
- аз 20 то 23 март; Қирғизистон ва Ӯзбакистон - 21 март; Албания (Рӯзи Баҳор) -
аз 20 то 23 март; Косово - 21 март рӯзҳои истироҳат аст.

Мутобиқи маълумоти пешакии расмӣ шумораи умумии интихобкунандагон 4 миллиону 201
ҳазору 156 нафарро ташкил дода, аз ин шумора 3 миллиону 640 ҳазору 56 нафар ё
86,6 фоиз дар маъракаи интихоботи Президенти Ҷумҳурии Тоҷикистон иштирок намуда,
овози худро ба номзади дилхоҳи хеш додаанд.



https://tg.wikipedia.org/wiki/%D2%B6%D1%83%D0%B2%D0%BE%D1%80%D3%A3

Ҷуворӣ (лотинӣ: Sorghum) (порсӣ: سورگوم), ҷаварӣ ҷинси гиёҳҳои як ё бисёрсолаи
хӯшадор. Патакрешааш ба чуқурии 250 – 300 см паҳн мешавад. Пояаш рост, то 3 – 4
м (дар заминҳои обӣ баъзан то 5 – 6 м) қад мекашад, рангаш сабзи тира. Дар ҳар
буттаи Ҷуворӣ аз 1 то 5 ва зиёда аз он поя ҳосил мешавад. Баргаш тасмашакли
дароз, бо навбат ҷой гирифтааст (рангаш сабз). Гулаш дуҷинса, хӯшагулаш
парешоншоха, зич ва ҷорӯбшакл. Донаш мудаввар ё тухмшакли сафед, хокистарӣ,
сурхи ҷигарӣ, сиёҳ (вазни 1000-тоаш 25 – 50 г). Ҷуворӣ растании гармипарвард
буда, тухмаш дар ҳарор. 18 – 200 саросар неш мезанад. Майсаи Ҷуворӣ дар сармои
1,5 – 20С нобуд мешавад. Барои нашъунамои Ҷуворӣ ҳарор. мувофиқтарин 30 – 340
мебошад, вале ба ҳарор. 400 ва бештар аз он ҳам тоб меоварад. Ҷуворӣ дар
заминҳои обӣ нисбат ба заминҳои лалмӣ ду баробар зиёдтар ҳосили дон ва баргу
пояи сабз медиҳад. Он дар хокҳои гуногун нашъунамо мекунад. Давраи нашваш 90 –
100 (навъҳои тезпазак), 115 – 125 (миёнапазак) ва 130 – 145 рӯз (дерпазак).

Ҷуворӣ баъди гандум ва шолӣ дар ҷаҳон сеюмин зироати ғизоӣ мебошад. Онро дар
Ҳиндустон ва Хитой дар ҳазораи сеюми то м. мекоштанд. Ба Осиёи Марказӣ Ҷуворӣ-ро
2500 сол пеш аз Ҳиндустон овардаанд. Дар Тоҷикистон дар навоҳии вил. Хатлон,
Суғд ва водии Ҳисор кишт карда мешавад. Меъёри кишт 10 – 12 кг/га. Дар сурати
дуруст ба роҳ мондани ғизодиҳӣ, обмонӣ ва тадбирҳои дигари агротехникӣ аз ҳар га
ҷуворизор 30 – 50 сентнер дон ва 800 – 1200 сентнер баргу пояи сабз гирифтан
мумкин аст.

Дар таркиби Ҷуворӣ ба миқдори зиёд витамини В1 (тиамин) мавҷуд аст. Тиамин барои
фаъолияти хуби мағзи сар, дил, мушакҳо, меъда аҳамияти калон дорад. Тиамин
организмро аз таъсири табоҳсозандаи шароб ва тамоку ҳифз менамояд. Ҷуворӣ
ҳамчунин аз витамини Н бой аст. Вай дар организм дар синтези глюкоза, таҷзияи
кислотаҳои равған иштирок карда, ба мубодилаи моддаҳо таъсири мусбат мерасонад,
миқдори қанди таркиби хунро танзим менамояд. Фосфори таркиби Ҷуворӣ манбаи
асосии ҳосил шудани кислотаҳои фосфат мебошад.



https://tg.wikipedia.org/wiki/%D2%B6%D0%BE%D0%BC%D0%B0%D0%B4%D3%AF%D0%B7

Ҳамчунин қисми болоии мобайни паҳлӯҳои чапу ростро мустақим бурида, ба зери
бағал ду қулфаки мураббаъшакл мечаспонанд. Тамоми қисмҳои ҷомаро бо хатҳои рост
ишора карда мебуранд. Ба ду нӯги гиребон аз риштаи пахтагӣ ё абрешимӣ камарча
медӯзанд, ки дар сари сина воқеъ гашта, вазифаи тугмаро адо мекунанд. Андозаи
ҷомаро хуб чен карда, баъд буридан лозим аст. Ҷомаи андозааш 48-50 (қадаш 3)
чунин чен карда мешавад. Аввал бари пуштро мебуранд, ки 40 см паҳнӣ, 128-130 см
дарозӣ (барқад) дорад. Сипас бари боло (25 см), бари поён (35 см)-и паҳлӯи рост
ва чапро ба як андоза мебуранд. Дарозии бари пеш, ки аз ҷузъҳои чап ва рост
иборат аст, ба дарозии бари пушт баробар (яъне 128-130 см) бояд бошад. Бари боло
(сари сина) 12 см, бари доман 19-20 см мешавад. Дарозии остинро 105-107 см, бари
нӯги остин ва саростинро мутобиқан 18-24 см карда мебуранд. Паҳнии болои тирез 4
см ва доманаш 10 см мешавад. Паҳнии гиребон бояд тахминан 4 см ва дарозиаш 105
см бошад. Астарро яклухт ба ҷузъҳои абра мувофиқ карда мебуранд. Астари тирезро
низ баробари андозаи абраи он бурида, ба астари асосӣ мечаспонанд. Он бояд аз
лас ё сатини ҳамранги ҷома интихоб шавад. Баъди абраю астарро бо ҳам пайвастан,
ба нӯги остин, гиребон ва доман ҷиҳаки борик дӯхта, дар ҷои пайванди домани пеш
ва паҳлӯ барои осон шудани роҳгардӣ аз чапу рост кӯсак мебароранд. Гиребони
ҷомаро бо бараш яклухт ҳам буридан мумкин аст. Ҳангоми пайвастани астар, ҷойҳои
барои андохтани пахта мувофиқро нодӯхта мемонанд. Онро танҳо баъди ба ҷома пахта
кашида, лаганда кардан медӯзанд. Ба гиребон бо мошина 5-6 дарз медӯзанд. Баъди
андохтани пахта онро хомкӯк зада, сипас аз бари пушти ҷома шурӯъ карда, ба росту
чап лаганда мекунанд, ки масофаи байни онҳо бояд 2-3 см бошад. Тирезро зичтар
лаганда кардан лозим. Байни абраю астари ҷома пахта истифода мебаранд. Ҷомаҳои
аз чит, сатин ва пилтабахмал дӯхташударо сахт ғиҷим накарда, боэҳтиёт мешӯянд,
зеро ҳангоми сахт тоб дода совидан пахтааш тӯда мешавад. Ҷомаҳои беқасаби
кабудро, бо истифодаи хокаҳои шӯянда дар оби ширгарм эҳтиёткорона мешӯянд.
Ҷомаҳои беқасаби рангаро бошад, дар козурии химиявӣ ё дар шароити хона бо усули
химиявӣ (масалан, бо атсетон ва бензини авиатсионӣ) бозҳтиёт тоза кардан лозим
аст.



https://tg.wikipedia.org/wiki/%D2%B2%D0%BE%D0%BC%D0%B5%D1%80

Ҳомер (юнонӣ: Ὅμηρος Hómēros) (русӣ: Гомер) — машҳуртарин шоири Юнони Қадим
мебошад (давраи зинддагиаш тахминан асри 8 то милод). Ӯ чунин достонҳои машҳури
қадима "Илиада" ва "Одиссея"-ро, ки намунаи қадимтарини адабиёти аврупоӣ дониста
мешавад, эҷод кардааст. Дар бораи ҳаёту фаъолияти ӯ на он қадар маълумоти зиёд
ҳаст. Ҳатто то охир аниқ нест, ки оё Ҳомер дар ҳақиқат вуҷуд дошт ё не? Баъзе
коршиносони Юнони бостон тахмин мекунанд, ки дар асл ин асарҳоро як гурӯҳ одамон
эҷод кардаанд. Баъзеи дигарон чунин тахмин доранд, ки Ҳомер дар ҳақиқат зан
будааст.



https://tg.wikipedia.org/wiki/%D2%B2%D0%B5%D0%BB%D1%81%D0%B8%D0%BD%D0%BA%D3%A3

Ҳелсинкӣ (пеш Гелсингфорс, финӣ: Helsinki, шведӣ Helsingfors) — пойтахт ва
бузургтарин шаҳри давлати Финланд, маркази маъмурии вилояти (бо забони финӣ
провинтсия) Уусимаа. Шаҳр дар қисми ҷанубии давлат, назди соҳили Халиҷи Фин
баҳри Балтика мавқеъ гирифтааст. Аҳолӣ — 630 225 нафар одам аст (31.12.2015).
Шаҳрвандони хориҷи 10 % аҳолии шаҳрро ташкил мекунанд.

Дар Ҳелсинкӣ бузургтарин дар кишвар Донишгоҳи Ҳелсинкӣ, инчунин як чанд
мактабҳои олӣ мавҷуд ҳастанд, ки дар беш аз 64 128 донишҷӯён (аз онҳо 38 454 дар
донишгоҳ) таҳсил мекунанд. Мактаҳои миёнаро 190 макотиб, аз онҳо 22 шахсӣ таъмин
менамоянд. Ҳамаи додаҳо аз соли 2003.



https://tg.wikipedia.org/wiki/%D2%9A%D0%BE%D0%BD%D1%83%D0%BD_(%D0%B4%D0%B0%D1%80_%D2%B3%D1%83%D2%9B%D1%83%D2%9B)

Қонун (арабӣ: قوانین‎) (порсӣ: قانون) – санади ҳуқуқй мебошад, ки аз ҷониби
мақоми олии қонунгузори (намояндагии) ҳокимияти давлатӣ ва ё тариқи овоздиҳии
умумихалқӣ (референдум) бо тартиби махсус қабул гардида, муносибатҳои
муҳимтарини ҷамъиятиро танзим месозад.

Мувофиқи Конститутсияи Ҷумҳурии Тоҷикистон қонунҳоро Маҷлиси намояндагони
Маҷлиси Олии Ҷумҳурии Тоҷикистон қабул менамояд ва Маҷлиси миллии Маҷлиси Олии
Ҷумҳурии Тоҷикистон ҷонибдорй мекунад. Баъди ҷонибдории Маҷлиси миллӣ қонун аз
тарафи Президенти Ҷумҳурии Тоҷикистон ба имзо мерасад ва интишор карда мешавад.
Қонунҳо нисбат ба дигар санадҳои меъёрию ҳуқуқй (фармони Президент, қарори
Ҳукумат, санадҳои вазорату идораҳои марказӣ ва мақомоти ҳокимияти маҳаллӣ)
эътибори баландтари ҳуқуқӣ доранд.

Қонунҳои оддй дар навбати худ ба ду гурӯҳ кодексҳо ва қонунҳои ҷорӣ тақсим
мешаванд. Барои қабули Қонун тартиби махсуси қонунгузорӣ муқаррар шудааст, ки он
аз давраҳои ташаббуси қонунгузорй, муҳокимаи лоиҳаи қонун, қабули қонун, ба имзо
расонидан ва интишори он иборат аст.

Дар давлатҳои федеративӣ қонунҳои федералӣ ва қонунҳои субъектҳои федератсия
мавҷуданд. Дар низоми қонунҳо ҳамчунин қонунҳои хусусияти фавқулодда дошта низ
мавҷуданд (Қонуни конститутсионии Ҷумҳурии Тоҷикистон «Дар бораи низоми Ҳуқуқии
вазъияти фавқулодда» ва дигарҳо).

Қонун бо тарзи махсуси дар Конститутсия муқарраргардида қабул карда мешавад.
Ҷараёни қонунгузорӣ аз давраҳои амалӣ кардани ташаббуси қонунгузорӣ, баррасии
лоиҳаи қонун, қабули қонун, ҷонибдории қонун ва интишори қонун иборат аст.



https://tg.wikipedia.org/wiki/%D2%9A%D0%B0%D2%B3%D2%B3%D0%BE%D1%80_%D0%9C%D0%B0%D2%B3%D0%BA%D0%B0%D0%BC%D0%BE%D0%B2

Қаҳҳор Маҳкамов (Қаҳҳор Маҳкамович Маҳкамов; 16 апрели 1932, Хуҷанд, ҶШС
Тоҷикистон, СССР — 8 июни 2016, Душанбе, Тоҷикистон) — ходими сиёсӣ ва давлатии
ИҶШС ва Тоҷикистон, раиси Шӯрои Вазирони ҶШС Тоҷикистон (1982—1986 ва
1990—1991), Котиби якуми КМ Ҳизби коммунистии Тоҷикистон (1985—1991), Узви Бюрои
ҳизбии КМ ҲКИИ (1990—1991), Раиси Шӯрои Олии ҶШС Тоҷикистон (1990), аввалин ва
охирин президенти ҶШС Тоҷикистон (1990—1991).

Қаҳҳор Маҳкамов 16 апрели соли 1932 дар шаҳри Хуҷанд дар оилаи деҳқон ба дунё
омадааст. Соли 1953 Институти кӯҳии Ленинградро хатм карда ҳамон сол ба ҳайси
сардори яке аз қисматҳои шахтаи трести «Таджикуголь» дар Шуроб ба кор
даромадааст. Минбаъд дар вазифаҳои гуногун кор карда сардори шахта гардидааст.
Аз соли 1963 то соли 1982 аввал Раиси Госплан ва сипас ҷонишини Раиси Шӯрои Олии
Вазирони ҶШС Тоҷикистонро ба уҳда дошт. Ба мақсади рух додани хунрезӣ Қаҳҳор
Маҳкамов ба истеъфо рафта, Қадриддин Аслонов вазифаи иҷрокунандаи президентро ба
уҳда гирифт ва фармонро оид ба манъ намудани фаъолияти ҳизби коммунистӣ интишор
намуд.

Соли 1957 ӯ узви Хизби коммунистӣ (ҲК ИҶШС) шуда аз соли 1961 дар вазифаи Раиси
комиҷроияи шаҳри Ленинобод то с. 1963 фаъолият кардааст. С 1963 ба вазифаи Раиси
Госплани ҶШС Тоҷикистон таъин шуд ва аз соли 1965, инчунин, муовини Раиси Шӯрои
Вазирони ҶШС Тоҷикистон буд. Қаҳҳор Маҳкамов минбаъд ҳамчун Раиси Шӯрои Вазирони
ҶШС Тоҷикистон (1982—1986), Котиби якӯми Комитети Марказии Ҳизби Коммунистии ҶШС
Тоҷикистон (1985—1991), Раиси Шӯрои Олии ҶШС Тоҷикистон (1990), аввалин
президенти Тоҷикистон (1990—1991) адои вазифа намудаастӣ. Баъди воқеаҳои
тезутунди сиёсии Тоҷикистон (1990 - 1991) ба истеъфо баромада, якчанд муддат бо
соҳибкорӣ машғул буд. Баъд аз қабули Конститутсияи Ҷумҳурии Тоҷикистон (1994),
ҳамчун вакили доимии парлумон ва намояндаи Тоҷикистон дар АврАзЭС кор мекард.
Қаҳҳор Маҳкамов 8 июни соли 2016 дар Душанбе вафот кардааст.



https://tg.wikipedia.org/wiki/%D0%A8%D1%83%D1%88

Шуш(Pulmones), узви нафаскашӣ; дар сандуқи сина ҷойгир аст. Шуш шакли махрутро
дошта, асоси он ҷониби диафрагма менигарад; нӯги он аз пеш тақр. 3 см болотар аз
чанбарак ҷой гирифтааст (аз қафо дар сатҳи мӯҳраи VII гардан аст). Ҳудуди поёни
Шуш аз хатти наздифақаротӣ то қабурғаи XI, аз хатти миёнаи зерикашӣ то қабурғаи
VIII, аз хатти миёнаи чанбаракӣ то қабурғаи VI мерасад. Он бо пардаи серозӣ –
плевра пӯшида шудааст. Байни халтачаҳои шушпарда миёндевор мавҷуд аст. Дар
миёнаҷои қисми ба дил нигарони Ш. даромадгоҳи Ш. қарор дорад, ки ба он бронхи
асосӣ ва артерияи шуш дохил шуда, венаи шуш мебарояд. Ш. аз се сатҳ иборат аст:
қабурғавӣ, диафрагмавӣ ва дохилӣ. Бофтаҳои Ш. нарму чандиранд. Ш.-и рост нисбат
ба Ш.-и чап кӯтоҳ ва васеътар аст, чунки гунбази рости диафрагма аз гунбази чап
болотар ҷой дорад. Дар даромадгоҳи Ш. ва ба дарозии бронхҳои асосӣ уқдаҳои
лимфавӣ мавҷуданд. Артерия дар Ш.-и рост поёнтар ва дар Ш.-и чап болотар аз
бронх ҷойгир шудааст. Венаҳои шуш поёнтар аз артерияҳои бронх ҷой гирифтаанд.
Ш.-и рост аз қисмҳои болоӣ, миёна ва поёнӣ ва Ш.-и чап аз қисмҳои болоию поёнӣ
иборат аст. Дар байни онҳо ҷӯякҳои каму беш чуқур мавҷуданд. Ҳар як Ш. ба 10
сегманти бронху шуш тақсим мешавад. Сегментҳо аз ҳиссачаҳои шуш иборатанд. Ҳар
як ҳиссача бронх дорад, ки диаметраш тақр. 1 мм аст. Ҳиссачаҳо дар 2 – 3 қатор
ҷой гирифта, бо бофтаи пайвандии байниҳиссачавӣ ҷудо гаштаанд. Бофтаи мазкур
ҳаракати ҳиссачаҳоро ҳангоми нафаскашӣ таъмин месозад. Ба шуш ҳаво тавассути
бронҳо меояд. Бронхҳо тадриҷан ба бронхҳои хурди дуюмин, сеюмин ва ғ. ҷудо
мешаванд. Бронхиолаҳо шохаи охирини бронхҳо буда, роҳҳои алвеолавӣ доранд, ки
девораашон бо ҳубобча (алвеола)-ҳо пӯшида шудааст. Девораи алвеолаҳо ниҳоят
маҳин буда, ба миқдори зиёд нахҳои чандир дорад. Дар алвеолаҳо мубодилаи газ
байни хун ва ҳаво ба амал меояд. Бронхиолаҳои ниҳоӣ ибтидои бронхиолаҳои
нафаскашӣ буда, ба шохаҳо ҷудо ва ба роҳҳои алвеолавӣ ворид мешаванд. Ҳар як
маҷрои алвеолавӣ бо ду халтачаи алвеолавӣ интиҳо меёбад. Алвеолаҳои нафаскашӣ,
маҷрои алвеолавӣ, халтачаҳои алвеолавӣ ва алвеолаҳо дарахти алвеолавӣ ё
паренхимаи нафасгирии Ш.-ро ташкил медиҳанд. Қутри даҳонаи алвеолаҳо дар одамони
калонсол 0,15 – 0,25 мм буда, онҳо ба якдигар зич ҷой гирифтаанд. Сатҳи дохилии
онҳо бо пардаи якқабата пӯшида шудааст. Дар он ду навъи ҳуҷайраҳоро фарқ
мекунанд: ҳуҷайраҳои нафаскашӣ ё алвеолоситҳои гурӯҳи 1-ум ва ҳуҷайраҳои калон ё
алвеолоситҳои гурӯҳи 2-юм. Ҳуҷайраҳои калони пардаи алвеолавиро бисёр вақт
ҳуҷайраҳои тарашшӯҳӣ меноманд, чунки онҳо қобилияти ҷудо кардани моддаҳои
липопротеиниро доранд. Ғайр аз ин, онҳо фосфолипидҳоро синтез ва ҷудо мекунанд.
Дар алвеолаҳо ҳамчунин фагоситҳои алвеолавӣ (макрофагҳо) мавҷуданд. Мӯйраги хун
ба баъзе алвеолаҳо ҳамшафат мебошад, ки барои мубодилаи газ шароити мусоид
фароҳам меоварад.



https://tg.wikipedia.org/wiki/%D0%A7%D0%BE%D1%80%D0%BC%D0%B0%D2%93%D0%B7

Чормағз — меваи баъзе растаниҳо (бештар дарахтон), ки сахт буда дар дарунашон
мағз доранд.

Баъзе боварҳо ба дарахти баланду сербарги чормағз марбут аст. Ба ақидаи мардум,
агар касе шаб дар зери он хоб равад, паривара мешудааст, ё худ сиёҳӣ «пахш»
мекунад. Ҳатто шабона аз таги дарахти чормағз гузаштан хосияти хуб надорад.
Тибқи мушоҳидаи мардумшинос Р.Л. Неменова, дар ноҳияи Варзоб мардум кӯшиш
мекарданд, дарахти тари чормағзро набуранд, танҳо баъд аз хушк шудан онро бурида
ҳезум кардан мумкин буд. Агар зарур ояд, аз мӯйсафедони табаррук маслиҳату дуо
гирифта, сипас дарахтро мебуридаанд. Ҳангоми шинондани ниҳоли чормағз дуо
мехонданд ва ҳосили фаровонро талаб менамуданд. Вақте ки соҳиби дарахти чормағз
бимирад, мегуфтанд, ки дарахт ҳам азо мегирад ва ҳосил намедиҳад. Барои серҳосил
шудани он мардум ба шохҳояш тӯмор меовехтанд, дуо мехонданд ва маросими
табартарсонро ба ҷо меоварданд.



https://tg.wikipedia.org/wiki/%D0%A7%D0%B8%D0%BD

Чин - Хитой, (чин. Ҷунго) «давлати миёна»; (чин. 中华人民共和国), сокращенно ҶХЧ —
кишвар дар Шарқи Осиё, крупнейшее по численности населения государство мира
(свыше 1,3 млрд., большинство населения — этнические китайцы, самоназвание —
хань); аз рӯи масоҳат дар рӯи ҷаҳон ҷойи 4-умро ишғол мекунад, аввал Русия,
Канада ва ИМА. Со времени провозглашения Китайской Народной Республики в 1949
правящей является Коммунистическая партия Китая. Несмотря на формальное наличие
восьми партий КНР обычно причисляют к однопартийным авторитарным государствам.

ҶХЧ бо 14 кишвар ҳамсарҳад аст: Афғонистон, Бутан, Мянма (Бирмой), Ҳиндустон,
Қазоқистон, Қирғизистон, Лаос, Муғулистон, Непал, ҶХДК, Покистон, Русия,
Тоҷикистон, Ветнам ва бо Ҷопон сарҳади оби дорад.



https://tg.wikipedia.org/wiki/%D0%A7%D0%B0%D1%80%D0%BB%D0%B7_%D0%94%D0%B0%D1%80%D0%B2%D0%B8%D0%BD

Чарлз Ро́берт Да́рвин (англисӣ: Charles Robert Darwin (tʃɑrlz 'dɑː.wɪn); 12
феврали 1809 — 19 апрели 1882) — табиидони бритониёи ва возеи назария ё фарзияи
такомили зиистшинохтӣ аст. У аз аъзои анҷумани салтанатӣ бритониё буд.

Чарлз Дарвин дар 12 феврали соли 1809 дар хонаводаи пизишки сарватманди аҳли
Шурӯзпарӣ дар Шарапшире дар Инглистон дида ба ҷаҳон кушод. Ӯ панҷумин аз шаш
фарзанди хонавода буд. Падараш Роберт Дарвин ва модараш Сузана Виҷвуд ҳар ду аз
хонаводаҳои асилзрдаи инглисӣ масеҳии юнитарин буданд.

Вақте, ки Дарвин ҳашт сола буд модараш даргузашт. Як сол баъд ӯро барои таҳсил
ба мадрасаи шабонарӯзи дар шаҳри Моҷавр фиристоданд. Дар соли 1818 пас аз сарфи
як соли коромӯзӣ дар канори падараш барои таҳсили пизишкӣ ба Донишгоҳи Эдинбург
рафт. Аммо хушунати амалиёти ҷароҳӣ боис шуд ки аз пизишкӣ безор шавад ва дар
аъвз назди як сиёҳпуст озодшуда бо номи Ҷон Эдмунстоун ба омухтани токсидрамӣ
машғул шуд. Дарвин шефта достонҳои буд ки Адмунистен аз ҷангалҳои боронӣ Амрикои
Ҷанубӣ барояш таъриф мекард.

Як сол баъд Дарвин яке аз аъзои фаъоли Анҷумаини Донишгоҳи Табиидонон ва шогирди
Мастед дар мактаб Роберт Эдмунд Грант, яке аз пешгумони назарияи фаргашт буд.
Вай ҳамчунин дар синфҳои таърихи табии Робрет Ҷеймсон дар заминаи ҷуғрофия
чинашинохтӣ ширкат мекард ва тарифаи табақабандии гиёҳонро дар музеи бузурги
Донишгоҳи Эдинбург меомузад.

Дар соли 1825 падараш нохушнуд аз ин ки писари ҷавонаш ба пизишкӣ алоқае нишон
намедиҳад, ному ӯро дар Коллеҷи Крист Донишгоҳи Кембриҷ навишт то дар кисувати
руҳоният дарояд.



https://tg.wikipedia.org/wiki/%D0%A5%D1%83%D1%81%D1%80%D0%B0%D0%B2%D0%B8_%D0%94%D0%B5%D2%B3%D0%BB%D0%B0%D0%B2%D3%A3

Яминуддин Абдулҳасан Амир Хусрави Деҳлавӣ (порсӣ: ابوالحسن یمین‌الدین خسرو,
ҳиндӣ: अबुल हसन यमीनुददीन ख़ुसरो) - мутахаллис ба Хусрав бузургтарин намояндаи
адабиёти форсизабони Ҳиндустон буда бо осори пурқиматаш асоси адабиёти
форсизабонро дар он сарзамин мустаҳкам гардонида аст ва дар роҳи ривочу равнақи
минбаъдаи адабиёти форсу тоҷик саҳми бесазое гузошта аст.

Дар солҳои аввали эҷодиёти худ Хусрави Дехлавӣ, асосан ғазалу қасида менавишт ва
тахаллуси аввалаи ӯ Султонӣ буд ва бо ин тахаллус дар девони якуми у бисёр
ғазалҳоро дидан мумкин аст. Тахаллуси дуюм ва асосии шоир Хусрав аст. Ба
навиштани достон шоир аз синни 36-солагӣ шурӯъ менамояд. Ашъори лирикии шоир дар
панҷ девон гирд оварда шудааст. Ин панҷ девон дар давраҳои гуногуни ҳаёти шоир
тартиб дода шудаанд ва Хусрав мувофики давраҳои синну соли худ ба хар кадоми
онхо номи махсусе додааст. Тухфатуссигар (Тухфаи чавони) — девони аввалини шоир
мебошад, ки ашъори уро то синни нуздахсолаги дар бар мегирад. Дар дебоча Хусрави
Дехлавӣ дар бораи дар айёми хурдсоли ба шеърнависи шугл варзидани худ, оид ба
тахаллуси аввалааш Султони, инчунин доир ба масъалаи имтихон шудани у дар сохаи
назм ва амсоли инхо сухан меронад. Васатулхаёт (Миёнаи хаёт). Ин девон ашъори то
синни 34-солагии шоирро дар бар мегирад. Марсияҳои дар хакки султон Мухаммад
Коон машхур ба Хони шахид навиштаи Хусрав дар он дохил шудаанд. Гурратулкамол Ин
девон ашъори айёми камолот, яъне давраи 34-40 солагии шоирро дар бар мегирад.
Девон дебочаи муфассале дорад, ки дар он шоир аз бисёр масъалаҳои мӯҳими
адабиёт, инчунин аз тарчимаи холи худ сухан меронад. Бакиятулнакия дар соли 1318
(ё ки соли 1316) мураттаб шудааст. Касидаву тарчеъбанд ва таркиббандҳои ин девон
ба таърифи Низомиддин Авлиё, султон Алоуддин ва писарони у Муборакшох ва Хизрхон
ва чанде аз дарбориени бонуфуз бахшида шудаанд. Дар ин девон мисли девонҳои
дигари муаллиф газалиёт, китъаот ва рубоиёт низ дохил гардидаанд. Нихоятулкамол
Девони панчумин ва охирини Хусрави Дехлави мебошад. Дар ин девон марсияи
Гиёсуддин Туглук (с.в.1325) ва касидахо дар васфи писари Гиёсуддин султон
Мухаммад Туглук (1325—1351) низ дарч шудаанд. Аз ин ру, метавон гуфт, ки
«Нихоятулкамол» чанд мох пеш аз вафоти Хусрави Деҳлавӣ чамъовари гардидааст.
Дебочаи девон дар хамди Худову наъти пайгамбар ва тавсифи Низомиддин Авлиё
мебошад. Девон касоиду тарчеъбанд, маснавиҳои хачман хурд, газалиёт, китъаву
рубоиётро дар бар мегирад. Ба калами шоир зиёда аз 300 касида тааллук дорад, ки
дахяки онхо касидаҳои фалсафи мебошанд. Дар ин гуна касидахо бисер фикрҳои
ичтимои ва тарбияви-ахлокии замони шоир акс гардидаанд. Ба як катор касидаҳои
шоир (ба мисли «Дарёи аброр» ва гайрахо) бисёр намояндагони адабиёти минбаъда,
аз чумла Абдураҳмони Ҷоми ва Алишер Навои назира навиштаанд.

Аз соли 1289 сар карда, Хусрави Дехлави дар баробари жанрҳои лирики ба эҷод
намудани асарҳои эпики низ шуруъ менамояд. Дар жанри достон Амир Хусрав худро
шогирди Низомии Ганчави мешуморад ва онро дар чанд чои осори худ таъкид
менамояд. Аввалин достони худ — «Киронуссаъдайн»-ро соли 1289 навиштааст ва дар
соли 1291 достони дуюми худ «Мифтохулфутух»-ро эҷод менамояд. Дар байни солҳои
1299—1302 Хусрави Дехлави ба «Хамса»-и Низомии Ганчави чавоб менависад. Хамса-и
Амир Хусрав аз ин достонхо фароҳам омадааст: Матлауланвор, Ширин ва Хусрав,
Мачнун ва Лайли, Хафт бихишт, Оинаи Сикандари. Баъди достони «Хамса» Хусрав боз
се достони дигар — «Дувалрони ва Хизрхон» (соли 1316), Нух Сипехр (соли 1318) ва
Туглукнома (такрибан соли 1324) — ро таълиф менамояд. Гайр аз ин достон шоир боз
чанд достони дигари хачман хурд низ навиштааст. Аз чумла, достони «Асбнома» — ро
шоир ба хокими Авад Али Сарчондор машхур ба Хотамхон бахшидааст. Мавзуи панду
ахлок, ки маъмултарин мавзуи адабиёти ҷаҳоншумули форси махсуб мегардад, дар
ашъори Амир Хусрав макоми баландро дорост. Шоир тавассути ашъори пандомез
бехтарин хислатҳои инсониро ситоиш мекунад ва барои тарбияи насли наврас дар
таргиби накукори, мехнатдусти, ростиву растагори барин хислатҳои хамидаи инсони
сахм мегузорад:

Илова: Шоир 24 сентябри соли 1253 дар канори руди муқаддаси Ганг дар шаҳри
Патёли ки 300 км дуртар аз Деҳлӣ ҷойгир буд, ба дунё омадааст. Модари у
Давлатноз ном дошт. Шоир 27 сентябри соли 1325 вафот кардааст.



https://tg.wikipedia.org/wiki/%D0%A5%D0%B0%D0%B1%D0%B0%D1%80%D0%BD%D0%B8%D0%B3%D0%BE%D1%80

Журналист ё Хабарнигор - шахси воқеиест, ки ба ҷамъоварӣ, таҳрир ва омода
намудани ахбору мавод барои редаксияи воситаҳои ахбори омма машғул буда, бо ин
редаксия тавассути шартномаи (қарордоди) меҳнатӣ ё дигар муносибатҳои шартномавӣ
алоқаманд аст ва аз рӯи ваколати ба ӯ додашуда фаъолият менамояд ва ё узви
иттиҳодияҳои касбии журналистон мебошад.

Бар пояи эъломияи созмони ЮНЕСКО, хабарнигор (Рӯзноманигор Воқеанигор) бояд
кӯшиш кунад то ахборе, ки дар ихтиёри умум мегузорад дуруст, дақиқ ва мӯътабар
бошад ва дар дурустии ахборе, ки ба даст меоварад, пажӯҳиш ва андеша кунад.
Хабарнигорон набояд ҳақиқатро умдатан таҳриф ё хароб кунанд ва низ ҳеҷ гуна
матолибро набояд аз диди мардум пинҳон нигаҳ доранд.



https://tg.wikipedia.org/wiki/%D0%A4%D0%BE%D1%80%D1%81%D2%B3%D0%BE

Форсҳо, (порсӣ: فارسی‌زبان [fɒːrsi-zæbɒːn], порсӣ: ایرانی [irɒːni], порсӣ: فارس
[fɒːrs], кӯҳан. порсӣ: پارس [pɒːrs]) — ақвоми эронинажод, аҳолии асосии Эрон (аз
рӯи баҳои ҳархела аз 40 % то 60 %), аз рӯи умумияти мардумшиносӣ ва забоншиносӣ
мардуми сершумортарини Эрон, Тоҷикистон ва Афғонистон мебошад, ки забони
модариашон забони форсӣ аст, ва бо ҳар гуна шеваи забони форсӣ гуфтугӯ мекунанд.
Бузургтарин ва барандаи ақвоми Эрон, ки бо муқимӣ дар кишоварзӣ ва фарҳанги шаҳр
муттаҳид гаштаанд.

Этническое имя персов впервые упоминается в 836 г. до н. э. в виде Parsuaš —
названия одной из областей южнее озера Урмия в архивах ассирийского царя
Салманасара III. С Парсуа воюет в 743 г. до н. э. царь Тиглатпаласар III. В
639 г. до н. э. Парсуа и Аншан уже упоминаются как союзники Ассирии против
Элама.

Начиная с VII в. этническое имя персов (Шаблон:Lang-peo), одного из союзов
ираноязычных племён, заселивших Иранское плато в результате экспансии ариев из
Средней Азии, прочно связывается с регионом Аншана на восток от собственно
Элама, известного с этих пор как Парса (Персида) — территория современного
остана Фарс, колыбель персидской государственности и персидского языка. По всей
видимости, уже в древнюю эпоху древнеперсидский язык был также распространён в
соседних областях: Мекране и Кермане, население которых (гедрозиев и германиев)
Геродот причисляет к персам.

Происхождение этнонима персов неотделимо от подобных названий других
индоиранских племён: Паршу в Ригведе (ведич. parśu-), парфяне, пуштуны — от
индоиран. *parśṷ(a)- букв. «бокастый», то есть «крепкого телосложения»,
«богатырь». Производное от этого названия закономерно отражается в совр. порсӣ:
پهلوان [pæhlævɒːn] «богатырь» (< Шаблон:Lang-peo < древнеиран. *parśavāna-). При
этом Шаблон:Lang-peo — этноним и название страны — представляет собой
вриддхи-форму от этого этнонима (*pārśṷa «относящийся к богатырскому племени»).

В возвысившейся в VI в. до н. э. Ахеменидской империи персы были ведущим
этносом, благодаря чему их имя стало широко известно в Средиземноморье (через
юн.-қад. Πέρσες). В аршакидский период Парс (Персида) стала лишь одной из
областей империи парфян, этноним которых однако стал известен в античном мире в
юго-западноиранской (древнеперсидской форме).

В персидской более поздней форме этноним парфян проник и в Древнюю Индию —
Шаблон:Lang-sa. Начиная с Сасанидской эпохи этим же именем в Индии стали
называть самих персов.

В конце Ахеменидской эпохи доиранское население Персиды было, по всей видимости,
уже персизировано, однако среднеперсидский язык не распространялся за её пределы
и оставался языком местных правителей фратараков. Лишь с возвышением Сасанидов
(III в. н. э.) язык Парса (Шаблон:Lang-pal) становится официальным в обширной
Иранской империи (Шаблон:Lang-pal) и языком государственной религии —
зороастризма. Со временем разговорный среднеперсидский распространяется на север
и восток, вытесняя северо-западные иранские диалекты. Так в Хорасане к V—VI вв.
он вытеснил парфянский язык. Эта экспансия послужила основой формирования новой
персоязычной общности, охватывающей не отдельный регион Сасанидской империи, а
все основные области Ирана. Древнеегреческий историк Геродот о персах

После арабского завоевания Ирана (VII в.), несмотря на период господства в
официальной и религиозной сфере арабского языка, персизация ираноязычных
областей Большого Ирана и распространение в них разговорных персидских диалектов
только усилились. В областях Тохаристана, Кабула и Мавераннахра персидский язык,
принесённый обращёнными в ислам хорасанцами, участвовавшими в арабском
завоевании этих областей, стал одним из средств и символов исламизации.
Персизация и исламизация этих регионов стала основой формирования современной
таджикской общности.

Классический новоперсидский язык (فارسی fārsī, دری darī), господствовавший на
протяжении тысячелетия во всех неарабских областях исламского мира,
сформировался в IX—X вв. на территории Хорасана и Мавераннахра и распространился
в дальнейшем в Западном Иране, вытесняя местные диалекты, в том числе в самом
Фарсе.

В мусульманском Иране этноним «персы», «персидский» (پارس pārs и арабизированная
форма فارس fārs) фактически не использовался как самоназвание персов-мусульман.
Основными его значениями были:

Распространённым наименованием персоязычных жителей Ирана после мусульманского
завоевания стало арабское слово عجم [ʕadʒam] «бормочущий, широко используемое и
как самоназвание в персидской литературе, прежде всего в западных областях, где
было особенно актуальным противопоставление عرب [ʕarab] «говорящий ясно»,
«араб» — عجم [ʕadʒam], «иранец».

В представлении писателей-арабов Х в., например того же ал-Масуди, персы
(ал-фурс) были единый народ (уммат) с единым языком, хотя и разделенным на
диалекты, с территорией, включавшей помимо областей современного Ирана также
часть (восточную) Закавказья, Хорасан (куда входили и Мавераннахр, и часть
современного Афганистана и почти весь современный Таджикистан). Этот народ
первоначально чаще называли аджам, букв. «неарабы», или, точнее, «говорящие на
непонятном (для араба) языке» (ср. слав. «немец»). Позже, где-то с Х в., на них
постепенно перешло наименование таджики, то есть не арабы. В некоторых случаях
слово таджик обозначает аджам, то есть, народ который под охраной персидской
короны. Следовательно, есть основания говорить о формировании в IX — Х вв.
этнической общности («таджиков»), которая включала предков современных персов и
таджиков, а также некоторое другое ирано-язычное население (например, говорившее
на языке азери в Азербайджане). Много позже, уже в послемонгольское время, в
новых условиях эта общность, часть которой (в Азербайджане и Мавераннахре)
подверглась тюркизации, стала распадаться на две самостоятельные — персов и
таджиков, хотя язык и культура была единой. Ничего подобного в IХ — Х, да и в
ХI — ХIII вв. не было, и таджики той поры — общее название массы ираноязычного
населения, связанного единой культурой, этническим самосознанием и языком.
Формирование этой этнической общности играло большую роль в период образования
на востоке Халифата полусамостоятельных и самостоятельных государств.

До 1935 г. на Западе Иран назывался «Персией», однако в самом Иране это название
фактически было неизвестно, и его эквивалент «Фарс» означал лишь одну из
областей страны. Население Ирана, основную часть которого составляли
персоязычные, называло чаще всего себя по названию областей (خراسانی
«хорасанец», اصفاهانی «исфаханец» и т. д.). С началом правления династии Пехлеви
(1925 г.) благодаря популяризации древнего имени страны «Иран» этноним ایرانی
[irɒːni] (разг. ایرونی [iruni]) «иранец» стал основным национальным
самоопределением персоязычных иранцев, хотя он не может дифференцировать их от
других ираноязычных и неираноязычных народов Ирана. Если необходимо данное
уточнение, обычно используют термин فارسی‌زبان [fɒːrsi-zæbɒːn] «персоязычный»,
подразумевая, что персидский язык, которым владеют более 90 % населения Ирана,
является родным, в отличие от тех, для кого этот язык второй и кто дома
разговаривает на другом иранском или неиранском языке. Учитывая широкие
ассимиляционные процессы в Иране, следует выделить также третью промежуточную
группу: лица, для которых персидский язык стал первым и родным, но которые
помнят о своих «неперсидских» корнях или продолжают относить себя к другому
этносу (азербайджанцы, арабы, мазендеранцы и т. д.).

Этноним فارس [fɒːrs] или پارس [pɒːrs] употребляется так же редко, как и в
классическую новоперсидскую эпоху.



https://tg.wikipedia.org/wiki/%D0%A4%D0%B8%D0%B4%D0%B5%D0%BB_%D0%9A%D0%B0%D1%81%D1%82%D1%80%D0%BE

Фидел Кастро Алехандро Рус (испанӣ: Fidel Alejandro Castro Ruz ( audio); 13
августи 1926, Биран, Оренте, Кубо — 25 ноябри 2016, ки дар Гавана, Кубо) —
инқилобии кубоӣ, ходими давлатӣ, сиёсӣ, ҳарбӣ ва ҳизбӣ, роҳбари Кубо дар давоми
47 сол аз соли 1959 то истеъфояш дар соли 2006. Дар мансабҳои Раиси Шӯрои
вазирон (1959-2008), Раиси шӯрои давлатии Кубо (1976-2008) ва Котиби якуми КМ
Ҳизби ҳукмрони коммунистии Кубо (1961-2011). Таҳти роҳбарии ӯ Кубо давлати
сотсиалистии якҳизбӣ табдил ёфта, саноат ва моликияти хусусии миллӣ гардонида
шуда, ислоҳоти бузург гузаронида шуд. Дар сатҳи байналмилалӣ ӯ Дабири кулли
Ҷунбиши адами тааҳҳуд дар солҳои 1979-1983 ва 2006-2009 буд.

Фидел Кастро Алехандро Рус 13 августи соли 1926 дар Кубо дар маҳаллаи Биран
(вилояти Оренте) дар оилаи сокини испании музофоти Галисия Анхел Кастро таваллуд
шудааст. Дар бисёре аз маълумотҳои дастрас, Фидел Кастро дар асл 13 августи соли
1927 таваллуд шудааст.

Падараш — Анхел Кастро Аргис (1875-1956), муҳоҷир аз Испания, собиқ деҳқони
камбағал, сарватмандшуда ва соҳиби киштзори калони шакар. Модар — Лина Рус
Гонсалес (1903-1963), ошпази амволи падараш будр. Вай пеш аз издивоҷ бо  Анхел
Кастро панҷ фарзанд таваллуд карда буд.

Дар соли 1941 Фидел Кастро ба коллеҷи исиюнии мазҳабии "Байт-Лаҳм" дохил гардид.

Дар соли 1945 Фидел коллеҷро аъло хатм карда, ба факултети ҳуқуқшиносии
Донишгоҳи Ҳавана дохил гардид. Дар солҳоӣ донишҷӯӣ ӯ зиндагии хоксорана дошт. Он
солҳо Фидел Кастро дар бораи Муссолини, Ленин, Сталин, Тротский, генерал Примо
де Ривер бисёр мутолиа мекард. Ба коммунистон муносибати бетаваҷҷуҳона дошт,
вале як бор шӯхиомез гуфт: "Омода ҳастам фавран коммунист шавам, агар маро
Сталин кунанд".

Соли 1945 ба факултети ҳуқуқшиносии Донишгоҳи Ҳавана дохил гардида, соли 1950
хатм онро намуда дараҷаи бакалаври ҳуқуқ ва доктори ҳуқуқи шаҳрвандиро гирифт.
Пас аз хатми донишгоҳ як муддат ба корҳои адвокатӣ дар Ҳавана; аз ҷумла ба
баррасии парвандаҳои камбизоатон, машғул буд. Дар ин замон ӯ ба Ҳизби халқии
Кубо ("Ортодоксҳо") дохил гардид, ва соли 1952 ӯро ба номзадии вакили Конгренси
миллии Кубо пешбарӣ карданд.

25 ноябри соли 2016 бо сабаби бемории вазнин рӯда вафот кард. Дар ин бора Раиси
Шӯрои давлатӣ ва Шӯрои Вазирони Раул Кастро дар эфири телевизиони давлатӣ хабар
дод: «Ман инҷоям, то ин ки ба халқи худ, ба дӯстони худ дар амрикова ҷаҳон хабар
расонам, имрӯз 25 ноябри соли 2016, соати 22:29 сарфармондеҳи инқилоби Кубо
Фидел Кастро Рус аз олам даргузашт». Раул Кастро дар идома гуфт, бино ба
васияташ ҷасади Фидел Кастро сӯзонда мешавад..



https://tg.wikipedia.org/wiki/%D0%A4%D0%B0%D1%88%D0%B8%D0%B7%D0%BC

Фашизм (итал. Fascismo, аз fascio- қабза, бандча; иттиҳодия)-ҷараёни сиёсии
реаксионитарие, ки дар мамлакатҳои капиталистӣ дар замони кризиси умумии
капитализм ба вуҷуд омада, манфиатҳои доираҳои ҷангҷўёнатарини буржуазияи
империалистиро ифода мекунад; диктатураи ошкоро террористии капитали монополистӣ
низ фашизим номида мешавад; Фашизм ҳуқуқ ва озодиҳои демократиро дар дохили
мамлакат нест мекунад, аппарати давлатӣ ва ҳаёти ҷамъиятиро ба тарзу усулҳои
ҳарбӣ мегузаронад, сиёсати ҷангҷӯёнаро пеш мебарад. Идеологияи Фашизм - ин
нисбат ба одам нафрат доштан, нажодпарастӣ ва шовинизм аст;

Фашизм с. 1919 дар Италия ба вуҷуд омадааст; фашистон соли 1922 дар Италия ба
сари ҳокимият омаданд. С. 1919 дар Германия партияи фашистӣ ташкил ёфт, ки вай
соли 1933 ҳокимиятро ба даст гирифт ва диктатураи террористии Гитлерро ҷори
кард; Фашизм аз ибтидои пайдо шуданаш ҳамчун қувваи зарбдори реаксияи
байналхалқӣ ба майдон баромад. Германияи фашистӣ ба якҷоягии Италияи фашистӣ ва
Японияи империалистӣ дар ҳолати мусоҳилакории доираҳои ҳукмронии Англия,
Франсия, ШМА Ҷанги дуюми ҷаҳониро (солҳои 1939-45) сар кард. Дар натиҷаи торумор
гаштани фашизм Германия дар Ҷанги дуюми ҷањонӣ халқҳои бисёр мамлакатҳо аз
асорати Фашизм наҷот ёфтанд; дар солҳои баъди ҷанг тамоми қувваҳои пешқадами
ҷаҳон бар зидди Фашизм мубориза мебаранд.

Фашизм як назарияи сиёсии истибдодӣ ва ҷунбиши мардумӣ аст ки мехоҳад меҳанро
болотар аз ҳамма арзишҳо қарор диҳад (ки аз назари нажодӣ ва чи аз назари
фарҳангӣ ва таърихӣ). Коршиносони гуногун вижагиҳои мухталифро ба Фошизм нисбат
додаанд,вале ончи баданаи аслии фошизмро ташкил медаҳад мавориди зер ҳастанд:

Фашистҳо бо сиёсати сармоягузорӣ боз ва сармоядори мухолифанд, вале бо моликияти
шахси санъатӣ ва сармояҳо мухолиф нестанд. Басиёри аз фошистҳо ба вижа
сусиёлҳойи меллигаро сармоядориро ангал қаламдод мекунанд ва онро ба Яҳудиён
нисбат мидаҳанд.



https://tg.wikipedia.org/wiki/%D0%A2%D0%B0%D0%BB%D0%B1%D0%B0%D0%BA%D0%BE%D0%B2_%D0%98%D1%81%D0%BC%D0%BE%D0%B8%D0%BB_%D0%98%D0%B1%D1%80%D0%BE%D0%B8%D0%BC%D0%BE%D0%B2%D0%B8%D1%87

Исмоил Иброимович Талбаков (Тав. 24 марти соли 1955 дар ноҳияи Темурмалики,
вилояти Хатлон - вафот 17 декабр,2016 (61 сола)) — узви Маҷлиси намояндагони
Маҷлиси Олии Ҷумҳурии Тоҷикистон аз соли 2000. Узви Ҳизби коммунистии Тоҷикистон

Исмоил Талбаков 24 марти соли 1955 дар деҳаи Ҳасанбегии ноҳияи Совет (ҳоло
Темурмалик) ба дунё омадааст. Соли 1976 факултаи иқтисодии Донишгоҳи давлатии
Тоҷикистонро хатм карда, аз соли 1983 дар вазифаҳои Ҳизби коммунистии Тоҷикистон
фаъолият кардааст. Солҳои 1990-1993 котиби якуми кумитаи Ҳизби коммунистии
Тоҷикистон, ноҳияи Темурмалик, солҳои 1993-2000 котиби якуми ҳизбии минтақаи
Кӯлоб буд. Аз соли 2000 вакили Маҷлиси намояндагони Маҷлиси Олии Ҷумҳурии
Тоҷикистон. Муовини раиси кумиссиюни иқтисодӣ-иҷтимоии Ассамблеяи
байнипарлумонии ИДМ.

Соли 2006 ва 2013 аз ҷониби ҳизби коммунисти ҶТ ҳамчун номзад ба мақоми
президентӣ пешбарӣ шуда буд. Оиладор, соҳиби чаҳор фарзанд. Ӯ 17 декабр,2016 дар
синни 61 солагӣ дар ш. Душанбе вафот кардааст.



https://tg.wikipedia.org/wiki/%D0%A1%D0%BE%D0%BB%D1%88%D1%83%D0%BC%D0%BE%D1%80%D0%B8%D0%B8_%D0%B4%D1%83%D0%B2%D0%BE%D0%B7%D0%B4%D0%B0%D2%B3%D0%B3%D0%BE%D0%BD%D0%B0%D0%B8_%D0%9C%D1%83%D1%87%D0%B0%D0%BB

Мучал, мӯрҷал — солшумории дувоздаҳгона, ки дар кӯҳистони тоҷик бо номи «сол»,
«мӯлҷар» машҳур аст, аз замонҳои бостон корбурд мешавад. Мутобиқи фарҳанги
мардумӣ дар ин намуди солшуморӣ банавбат ба 12 ҷонвар номгузорӣ шуда, 6 ҳалолу 6
ҳаром буда, аз рӯйи хусусияту табиати ҳайвонҳо, меъёрҳои сириштию мизоҷии онҳо
ба афроди дар ҳамон соли ҳайвон таваллудёфта толеъбинӣ мешавад. Яъне, чигунагии
соли «мучал»-и шахсро мардум аз рӯйи шакл ва рафтори ҷонвар пешгӯйӣ мекунанд.

Ба боварии муаррихон тақвими «мучал» бори аввал дар байни уйғурони Хитой ҳамчун
солшумории мардумӣ аз рӯйи ҷойгиршавии бурҷҳои осмонӣ ба вуҷуд омада, дар давраи
таҳти тасарруфи муғулҳо (асрҳои XIII-XIV) будани Осиёи Миёнаву Эрон байни
тоҷикон ва дигар халқу миллатҳо ҷорӣ шудааст.

Тақвим аз даври 12-солаи номи ҳайвонотро дошта иборат аст ва тоҷикон аз қадим
онро ҳисоби «мучал», «мулҷар» ё «мурча» меноманд. Тақрибан ҳашт қарн муқаддам,
Абунасри Фарроҳӣ дар асараш «Нисоб-ус-сибён» тартиби солҳои дувоздаҳгонаро ба
риштаи назм дароварда, тақвими «мучал»-ро чунин муаррифӣ кардааст:

Бояд қайд кард, ки кишоварзон ин тақвимро васеъ истифода намуда, ҳар солро ба
хислатҳои он ҳайвон ташбеҳ медоданд ва аз соли хуб ё бад серҳосил ё камҳосил
будани он ҳадс мезаданд. Масалан, дар водии дарёи Хингоб (ноҳияи Тавилдара)
деҳқонон ин солҳоро чунин тавсиф мекарданд:

Ҳарчанд имрӯз солбарорӣ бар усулҳои нав поя гирифтааст, вале ҳамоно барои муайян
намудани таърих, замони зисти падару модар, бобою бибӣ ва дигар ниёгон мардуми
тоҷик аз ин солшуморӣ истифода мебаранд. Дар китоби «Дар ҷустуҷӯйи
Карим-Девона»-и Ҳабибулло Назаров маҳз бо кӯмаки солбарорӣ замони зист ва
рӯзгори мардони таърихии водии Ҳисорро бознигорӣ карда шудааст.

3. Дониста ва огоҳ бошед, ки соли ҳар як ҷонвар дар Осиёи Пеш ва Осиёи Марказӣ,
аз он ҷумла дар Тоҷикистон, аз Соли нави ҳақиқӣ (Наврӯз) оғоз меёбад, на аз
оғози Соли нави исавӣ.

Бинобар ин, ақидаи вақтҳои охир маъмулгашта, ки масалан, соли Асп гӯё аз 1
январи соли 2015 (Гоҳшумори мелодӣ) оғоз меёбад, хатост. Ҳол он ки соли Асп аз
Наврӯзи соли 2014 сар шуда, то Наврӯзи соли 2015 давом мекунад. Соли Гӯсфанд
бошад аз Наврӯзи соли 2015 сар шуда, то Наврӯзи соли 2016 давом мекунад.



https://tg.wikipedia.org/wiki/%D0%A1%D0%B0%D2%B3%D0%B1%D0%BE

Сахбо ё Мирзохаити тупчибоши, яке аз шоирони маорифпарвари тоҷик, такрибан соли
1850 дар Вобканди вилояти Бухоро таваллуд ёфтааст. Таълими ибтидоиро дар
зодгохаш гирифта, пас барои илмомузи ба Бухоро рафтааст. Дар дарбори амир
Абдулахад (хукмронияш1885-1910) вазифахои дарбони хузури амир, мироби ва
миршабиро ба ухда дошта, унвони «туксабо» ва «би»-ро соҳиб шудааст. Сахбо дар
баробари соҳибмансаб буданаш камбудихои дарбор ва дарбориёнро нотарсона фош
месохт. Аз ин ру, амир Сахборо барои хакгуихояш аз хама мансаб маъзул кард ва ин
боиси гушанишини ихтиёр кардани шоир гардид. Сахбо дар солхои гушанишини
(1903-04) хам аз танкиди аморат ва амиру дарбориён даст накашид. Уро соли 1915
Кушбеги барои ҷадиди –газетахониаш (рӯзномахониаш) истинток кард. Апрели соли
1917, баъди намоиши чавонбухориён дар арки Бухоро махбус гардид. Баъдтар бо
бахонаи ҳоким тайин шудан ба Кубодиён бадарга шуда, нихоят апрели соли 1918
баъди вокеаи Колесов аз дасти одамони амир ба катл расид. Садриддин Айни дар
«Намунаи адабиёти тоҷик» рочеъ ба Сахбо маълумот дода, уро соҳибдевон, «пири
курбони роҳи тачаддуд, инкилоб ва хакгуй» ёд карда, зарурати нашри девонашро
таъкид кардааст. Вале девони Сахбо то хол дастрас нест. Ашъораш дар баёзу
тазкирахои ибтидои асри 20 зиёд ба назар мерасад. Сахбо асосан шоири лирик буда,
ғазалу мухаммасхояш равону дилчаспанд ва аз махорати баланди шоирии у гувохи
медиханд. У дар ашъораш аз санъатхои бадеи ва лафзи мохирона истифода бурдааст.
Якчанд ғазали Сахбо ба репертуари хофизони касбии тоҷик дохил гардидааст.



https://tg.wikipedia.org/wiki/%D0%A1%D0%B0%D0%B9%D1%91%D1%80%D0%B0%D0%BA

АСТЕРÓИДҲО (юн. aster – ситора ва eidos – навъ), сайёрак, ҷирмҳои хурди осмоние
бо қутри 1 то 1000 км  (аксаран дар байни мадори ҳаракати Муштарӣ ва мадори
Миррих), ки дар гирди Офтоб гардонанд. Астероидҳо аз сайёраҳо хурдтар бошанд
ҳам, баъзеашон радиф доранд. Ҳамин аст, ки онҳоро «сайёраи хурд» низ меноманд.
Истилоҳи «астероид»-ро дар илм бори аввал ситорашиноси англис У. Гершел ворид
кардааст. Яке аз усулҳои таснифоти астероидҳоандозаи онҳо мебошад. Ба гурӯҳи
астероидҳо ҷирмҳое дохиланд, ки қутрашон бештар аз 50 м аст. Астероидҳо ҳангоми
ба атмосфераи Замин дохил шудан насӯхта, ба сатҳи Замин меафтанд, ҳол он ки
шиҳобҳо дар атмосфера пурра месӯзанд. Ин далели фарқкунандаи астероидҳо аз
зузанабҳо мебошад. Ҳоло дар манзумаи Офтоб то 1,9 млн ҷирми осмонии ба андозаи
беш аз 1 км маълум аст. Аз 482419 ҷирми кашфшуда мадори 231665-тои онҳо ба ҳисоб
оварда ва ба онҳо рақами расмӣ дода шудааст, ки аз он ҷумла 15615 ҷирм номи
расмӣ гирифт (2011). Аксари астероидҳои маълум дар ҳудуди «минтақаи астероидҳо»
дар байни мадорҳои Миррих ва Муштарӣ ҷамъ омадаанд.

Ҷирми умумии ҳамаи астероидҳо камтар аз ҳафтсадяк ҳиссаи ҷирми Офтоб (ё 4% ҷирми
Моҳ) аст. Бузургтарин астероиди Манзумаи Офтоб Серера аст, ки андозаҳои 975×909
км ва массаи 0,95•1021 кг дорад (ин астероид аз 24 августи 2006 ба гурӯҳи
резасайёраҳо дохил шуд). Ду астероиди бузургтарини дигар «2 Паллада» ва «4
Веста» мебошанд, ки қутрашон тақрибан 500 км аст. «4 Веста» ягона астероиди
минтақаи астероидҳо аст, ки дар чашми номусаллаҳ менамояд. Аввалҳо ба астероидҳо
номҳои қаҳрамонони асотири римӣ ё юнониро медоданд. Вале ҳоло кашшофи астероид
ба он номи дилхоҳи худро мегузорад. Астероидҳое, ки мадорашон ба дурустӣ таъйин
нашудаанд, то ҳанӯз беноманд ва танҳо рақами тартибӣ доранд (масалан: 1950 DA;
солу моҳи кашф).

Таснифи астероидҳо дар асоси тавсифоти мадор ва спектр (тайф)-и намоёни рӯшноии
аз сатҳи он инъикосшудаи Оф­тоб сохта мешавад. Астероидҳодар асоси тавсифи
мадорашон ба гурӯҳҳо ва оилаҳо низ ҷудо мешаванд. Соли 1975 Кларк Р. Чапмен,
Дэвид Моррисон ва Бен Селлнер таснифоти спектрии астероидҳоро оғоз карданд, ки
ба ранг, албедо ва тавсифи спектри нури инъикосшуда асос ёфта буд. Дар ибтидо ин
таснифот се навъи астероидҳоро (навъи С – карбонӣ, 75%; силитсиявӣ – 17%;
филиззӣ – 8%) дарбар мегирифт. Баъдҳо таснифот хеле фарох шуд ва ҳоло ба 11 навъ
тақсим мешаванд. Саҳми олимони тоҷик дар кашф ва таҳқиқи астероидҳо арзанда
буда, онҳо ба шарафи кашшоф, расадхона ва давлати мо номгузорӣ шудаанд:
«Бобоҷонов» (7164), «Бахарев» (4011), «Герасименко» (3945), «ГисАО» (2746),
«Доброволев» (3013), «Ибодинов» (3436), «Ки­се­лёв» (4206), «Тоҷикистон» (2469)
ва «Чернов» (4207).

Сайёракҳо (Asterioids, minor planets) астероидҳо - сайёрати бисёр кучак ҳастанд,
ки аз саҳра ва фулуз сохта шудаанд. Сайёракҳо маъмулан аҷисам номунтазами
ҳастанд ва бар гирди хуршед ҳаракат мекунанд. Ҳазорон сайёрак дар манзумаи
хуршедии мо вуҷуд доранд. Бисёрии аз онҳо миёни мадоре Баҳром (Миррих) ва мадори
Ҳурмуз (Муштарӣ) қарор гирифтаанд ва гирди хуршед мегарданд. Дастаи дигар аз
онҳо дар маконҳои дигари манзумаи хуршедӣ ёфт мешаванд. Ба назар мерасанд иллати
инки ағлаби онҳо дар фосилаи Миррих ва Муштарӣ дида мешаванд ин аст, ки
эҳтимолан дар мадори байни ин ду сайёра, сайёраи дигаре низ вуҷуд дошта аст, ки
ба иллати ҷозибаи шадиди Муштарӣ муталлоши шуда аст ва сайёракҳо падид омада
бошанд.



https://tg.wikipedia.org/wiki/%D0%A0%D3%AF%D0%B7%D0%BD%D0%BE%D0%BC%D0%B0%D0%BD%D0%B8%D0%B3%D0%BE%D1%80%D0%B8%D0%B8_%D0%B1%D0%B0%D1%80%D1%85%D0%B0%D1%82

Онлайн журналистика(Рӯзноманигорӣ онлайнӣ) Онлайн журналистика бо мафҳумҳои
журналистикаи рақамӣ, интернет-журналистика, ВЕБ-журналистика низ ифода меёбад.
Яке аз қолабҳои муосир иттилоотист, ки моҳиятан ба журналистисткаи анъанавӣ
монанда аст ва аз тариқи Интернет ба роҳ монда мешавад, аммо хосияти чопӣ ва
давраӣ надорад. То ҳол чигунагии сохтори онлайн журналистика мавриди баҳси
олимон аст. Ба ҳар ҳол, намунаҳои ибтидоии маҳсулоти хабарии журналистика ва
симои мосири амалҳои он бунёдан ё дар пайвастагии матн, аудио, видео ва шаклҳои
интерактивӣ ё муносибатҳои мутақобил дар платформаи медияи рақамӣ ба вуҷуд
омаданд. Дар шароити феълӣ яке аз навтарин воситаҳои пахши иттилоъ ба шумор
меравад. Шабакаҳои гуногуни компютерии дорои технолгияи муосир, асоси амалии
паҳнкунии журналистикаи рақамӣ мебошад. Он ҷараёни демократӣ ва мушкилтанзими
иттилоотониро эҷод карда, ки дар воситаҳои журналистикаи анъанавӣ, аз қабили
матбуот ва радиову телевизион камтар буд. Журналистикаи рақамӣ дараҷаи балантари
эҷодкорӣ буда метавонад дар муқоисаи ба анъавӣ. Аспектҳои рақамӣ метавонанд
маркази паёму ёддошти журналистӣ ва макони эҷоди нависандагон ва умуман ноширони
ақида бошанд, ки ин имконият дар дигар васоити ахбор нест.

Соли 1958 дар ИМА лоиҳае ба хотири таъминоти бехатарӣ оғоз гардид. То соли 1969
мутахассисон барои пайваст намудани алоқа байни компютерҳо кўшишҳои зиёд
намудаанд. Соли 1969 дар ИМА алоқаи байни компютерҳо ба роҳ монда шуд. Дар ин
радиф соли 1970 почтаи электронӣ аз ҷониби Р. Томлисон ихтироъ шуд. Соли 1976 Р.
Меткалф якумин шабакаи маҳаллии компютерҳоро ташкил кард. Рўз то рўз шумораи
компютерҳое, ки байни ҳам пайваст мешуданд, меафзуд. Ин технология ба Аврупо ҳам
паҳн гардид. Соли 1991 дар Аврупо протоколи WWW (Word Wide Web ) ихтироъ гардид,
ки он заминаи васеъро барои афзоиши пайвастшавии компютерҳо фароҳам овард. 12
марти соли 1989 нахустин сомонаи интернетӣ дар Британия ба кор даромад. Тим
Бернерз Ли - донандаи компютер ин пешниҳодро ба миён ниҳод ва аз он вақт то ба
ҳол миллиардҳо нафар дар саросари сайёра аз он ба унвони сарчашмаи асосии
иттилоот истифода мекунанд. Ҳоло аз ҳар 5 нафари аҳолии сайёра 2 нафари онҳо ба
сомонаҳои интернетӣ дастрасӣ доранд. Ба мълумоти бахши англисии донишномаи озоди
интернетии Википедия аввалин марказҳои онлайн журналистика The News & Observer
дар Релайи Калоринаи шимолӣ буд. Cтив Елвингтон дар «Poynter Institute» дар
бораи вебсайти Nando, мансуб ба The News & Observer буфта буд: « … аввалин шуда,
тахаввулоти ҷиддӣ ба сомонаҳои хабарӣ дар World Wide Web гузошт.  » Он ҳанӯз
соли 1990 бо номи "NandO Land" сохта шудааст. Иттилои онлайнӣ шӯруъ аз соли 1990
афзоиш ёфт. Salon соли 1995 таъсис ёфта, маҳз бо гузоришҳои онлайни пешсаф буд.
Дар соли 2001 номи худро ба American Journalism Review иваз намуд. Online News
Association бошад дар ИМА соли 1999 ташкил ёфта, калонтарин созмони
дастраскунандаи маводи онлайнӣ аст, ки бештар аз 1, 700 ширкате, ки маҳсулоти
хабарии рақамӣ ироа мекунанд, муттаҳид мекунад. Соли 2009 ондайн журналистика
барои шунавандаҳо васеъ рушд кард. Соли 2008 нахустин бор, амрикоиҳо иттилоотро
аз Интернет нисбати рӯзномаҳо бештар гирифтанд. Ба гузориши Маркази тадқиқотии
PEW ҷавонони синни аз 18 то 29 иттилоъро асосан аз Интернет мегиранд. Аудиторияи
сомонаҳои хабарӣ дар ҷустӯйи бештари иттилоотӣ нав ба нав мешуданд,
маблағгузории онҳо ба воситаи ташкилотҳои муқаррари иттилоотӣ суръати тоза
гирифт, ин омили асосии рушди иттилоот дар Интернет гардид. Он замон 65 дар сади
ҷавонон ба хабарҳои онлайнӣ дастрасӣ доштанд. Қатъи назар аз номушаххасӣ, дар
онлайн журналистон маълумоти онлайнӣ интишор карда, бахшҳои ахбориро рушд
доданд. Ба бовари онҳо релама эҳтимол модели беҳтарини фоиданокӣ гардад. Бисёре
аз ташкилотҳои иттилоотӣ чун дигар ВАО расонандаи хабари онлайнӣ шуданд, аммо
миқдори онҳо тағйир ёфт. Баъзе аз созмонҳои хабарӣ аз WEB ба таври истисноӣ ва ё
дуюмдараҷа барои баровардани маводи худӣ истифода мекунанд. Дар Интернет
муборизаи ВАО-и анънавӣ бо чанд усул давом дорад. Шояд рӯзномаҳо класификатсияи
рекламвии хуро гум карда, онро ба қолаби сайтҳо бунёд намоянд, зеро ба зудӣ ин
роҳ ба ҷои мавқеи географиро танг мекунад. Он созмонҳое ҳастанд, ки воқеан
ҳавасманд, зеро дарк намуданд камшавии муштариёнашонро ва матбуоти давриро дар
Интернет таъсис доданд. Ба навиштаи китоби "Интернет-журналистика"-и Калмыков А.
А. ва Коханова Л. А. намунаҳои интернет-журналистика дар Руссия аз соли 1994
пайдо гардидааст. Моҳи сентябри соли 1994 аз тарафи провайдери «Демос»
хизматрасонии интернетӣ ба роҳ монда шуд. Рушди журналистикаи онлайнӣ дар Русия
6-уми ноябри соли 1996 оғоз меёбад. Аввалин расонаи онлайнӣ бо номи
«Паравозов-News» —аз тарафи Алек¬сандра Гагина ташкил шуд. Дар 24 –уми декабр
бошад «Вечерний Интернет» расонаӣ байламилалии бо муҳаррири А. Носика. рӯйи кор
омад. Ҳар дуи онҳоро оввалин расонаҳои шабакавӣ аввалин гуфтан ҷоиз аст. 1-уми
марта 1999 г. рӯзномаи ҳаррӯзаи умумирусиягии Gazeta.ru, (www.gazeta.ru). Таъсис
дода шуд. Фаъолияти бо самарии ин сомона то ҳол дида мешавад. Қолабҳои барҷастаи
оллайн-журналистикаи рус дар сомнаҳои ВАО он инъикос меёбад, ки ба талаботи рӯз
ҷавобгӯст.

Фарқиятҳои журналистикаи интернетӣ аз анънавӣ: Асосан • -мултимедиявӣ; •
-интерактивӣ; • -фарогирии фарох; • -муҳимият (актуалӣ); • -беҳудудӣ; •
-бенақша. • шахсан муайян кардан; • камхарҷ; Мултимедиявӣ: Матни онлайн
метавонад бо садо, видео, графика пурра карда шавад. Яъне аз як восита метавон
ба тамоми шаклҳои пахши мавод даст ёфт ва дар ҳолати зарурӣ имкони тағйир додани
(илова кардани хабарҳои нав, гирифтани матн, кутоҳ ё зиёд намудани навор ва
мисли ин) маводи интернетӣ мавҷуд аст. Интерактивӣ: Имкони вокуниш ба матолиби
интернетӣ барои муштариён дар ҳама ҳолат имконпазир аст. Истифодабаранда
метавонад якбора бо журналист ва дигар истифодабарандагон дар иртибот бошад,
фикрашро баён намуда, хабарҳои навро пахш намояд. Ин бартарӣ ба имконоти техники
сомонаҳои низ мавҷуд аст. (Масалан, дар поварақи матолиби сомонаи радиои «Озодӣ»
то як муҳлати муайян назари худро навишатан иҷозат дода мешавад.) Фарогирии
фарох: Ин ба он маъност, ки маводи интернетӣ миқёси муайян надорад, дар ҳама
нуқоти олам мешавад ба он дастрасӣ дошт. Шарти асосӣ пайваст будан бо ин шабака
мебошад. Мо метавонем аз ҳар куҷо, новобаста ба фосилаи ҷойгиршавӣ, замону
макон, чизи ба худлозимаро гирем. Аммо ҳолатҳои истистноӣ ҳам мавҷуд аст, ки бо
роҳи техникӣ вобаста ба хислатӣ мавод дастрасӣ ба он мамнуъ аст. (М. дар Чини
хабарҳои зидди ин давлат филтр мешавад ва маводи порнографро гиритану тамошо
кардан манъ аст) Муҳимият (актуалӣ): Интернет шароит фароҳам меорад, ки дар
дилхоҳ вақт маводи зарурӣ ворид шавад. Мавод ҳам он лаҳза актуалӣ аст, ки пахш
мешавад, вале бо гузашти вақт метавонад муҳимияташро аз даст диҳад. Аммо дигар
кардани он ва ё кулан гирифтани он аз сомона илоҷ дорад. Беҳудудӣ: Интернет ҷо
ва андоза надорад. Аз ин рў, ҷо барои мавод беҳуду аст. Меъёр дар пахши мавод аз
ҳостинги сомонаҳо вобаста мебошад, ки хотираи он чи миқдора аст. Ҳостингҳое
мавҷуданд, ки хотираи беҳамдуд (безлимитный) доранд. Яъне фазои Интернет беҳудуд
буда, танҳо сомонаҳо бояд мукаммал шаванд. Бенақша: Матн ва ё ягон маводи дигар
ҳеҷ гоҳ аз оғоз то охир хонда намешавад. Ҳар миқдоре, ки ҳосинги сомона бардошт
мекунад, ҷой додани онҳо имкон дорад. Шахсан муайян кардан: Ҳар гирандаи
иттилоъро метавон бо истифода аз IP-нишонаҳояш бо маконии ҷойгиршавиаш маълум
сохт ва ҳамин гуна миқдори истифодабарнадагон ин ё он маводи дар Интернет
гузошташударо низ муайян кардан имкон дорад. Камхарҷ: Камхарҷӣ дар онлайн
журналистика ҳам ба ноширони мавод ва ҳам барои истифодабарандагон муфид аст.
Ношири мавод метавонад бо харҷи камтар аҳдофи худро оммавӣ намояд ва гирандагони
иттилоъ низ ба он бо осонтар даст хоҳанд ёфт. Ҳодии Камарайӣ, ки аспиранти
эронӣ, ки расонаҳои онлайнии Эрон таҳқиқ мекунад. Фарқияти матбуоту Интернетро
чунин шарҳ дода менавсида, ки «Бо густариши сервиси хабарӣ дармеёбем, ки
расонаҳои чопӣ ё матбуот ба шакли зер тағйир мавқеият доранд, ки ин тағйиротро
чунин натиҷагирӣ кард: 1) Дар суръати интиқоли ахбор аз расонаҳои интернетӣ ақиб
мондаанд, ҳарчанд ки тадобири мутафовите барои ҷуброни ин ақибмондагиҳо сурат
додаанд, аммо ҳамчунон дар рақобати шадиде бо расонаҳои навин қарор доранд. 2)
Мухотабон дар расонаҳои интернетӣ иртиботи дутарафа доранд, аммо матбуот
наметавонад иртиботи дутарафа бо мухотабон барқарор кунад. 3) Расонаҳои
интернетӣ метавонанд бо мухотабонашон иртиботи онлайн дошта бошанд ва бо онҳо
суҳбат кунанд, аммо чунин имкон барои матбуот нест. Дар интернет бо истифода аз
мултимедио ва ҳамчунин веб- камера, чатрумҳо имкони барқарории иртиботи онлайнӣ
вуҷуд дорад. 4) Мухотабон метавонанд хабарҳои расонаҳои интернетиро бо гузашти
хабар ва иттилооти нави комил изофа кунанд, аммо мухотабони матбуот наметавонанд
хабарҳои худашонро пеш аз чоп комил созанд. 5) Расонаҳои интернетӣ имкони
дастрасӣ ба мухотабонашонро дар камтар аз сония доранд, аммо фароянди чопи
матбуот замони зиёдро ниёздорад. 6) Дар расонаҳои интернетӣ ҳамзамон метавон
матн-садо-тасвирро бо ҳам намоиш дод, аммо дар матбуот чунин имконоте вуҷуд
надорад. 7) Дар расонаҳои интернетӣ метавон филм, яъне тасвири ҳаракат кунандаро
барои сарлавҳаи як матн ба мухотаб нишон дод. 8) Расонаҳои интернетӣ ба далели
кўтоҳии иртиботашон бо мухотаб дар миёни зиндагии мардум ҳузур пайдо карда, дар
тамоми ҷанбаҳо ва аҷзои зиндагии хусусии мардум роҳ ёфта ва мафҳуми расонаро ҳам
тағйир додаанд. Имрўза зуҳури расонаҳои тахассусӣ дар интернет ба қадре густариш
ёфтааст, ки чунин имкон дар асри расонаҳои пешазинтернетӣ вуҷуд надошт. 9)
Интернет дар асри ҳозир ба таври комил назарияи Маклуҳанро собиткардааст, ки
"расона ҳамон паём" аст. Ба ин маънӣ, ки ҷомеа, бештар дарасари моҳияти васоили
иртиботӣ шакл гирифтаанд». Дар баробари инҳо ҳамчунин аз форматҳои журналистикаи
интернетӣ ёд мекунанд, ки маҷӯъ онҳо 6-то мебошанд: - хабарӣ - кўчагӣ -
таснифотӣ - шарҳ - порталҳо - аз ҷониби истифодабардагон танзимшаванда.

Обзори дигари ғайнисозии журналистика дар Интернет болгхо, ки болгерҳо ҳамчун
объектии коркардкунандаи онҳоанд, мебошад. Блогерҳо (Блогнавис) дар web logs ё
блогҳо менависад. Блог калимаи англисӣ буда, аз “web log” чун «blog» падид
омадааст. Журналистони анъанавӣ тез ба қатори блоннависҳои худкор дохил
намешаванд. Он чанд меъёр ва таҷрибаи амалӣ нисбат ба дигар ВАО дорад. Аммо соли
2005 блогҳо бо камтарин таваҷҷӯҳ манифати куллӣ ба даст оварда, баъзе натиҷаҳои
хубро дар ҷараёнҳои журналистӣ касб карданд. Блогҳоро бо забони тоҷикӣ торнома
ва ёддоштҳои шабакавӣ ҳам мегӯянд.

Дар Тоҷикистон ҳам болгерҳо мавриди корбурд буда, блогнависони зиёде пайдо
гардидаанд. Сарввал бояд гуфт, ки қисми зиёди блогҳо ба шахсони алоҳида тааллуқ
доранд. Блогҳо аз чанд нигоҳ барои ворид шудан ба Интернет мувофиқ аст: 1.
кушодани блог бидуни иҷозат аз мақомот сурат мегирад ва барои сабти ном харидани
номдомен ва ҳосинг (хотира) ҳоҷат надорад. Фақат аз рӯйи хоҳиш метавон, тарҳи
(макет) ба худ ҷолибро аз сомонаҳои интернетӣ харидорӣ намуд. 2. хонандагони
имкони вокуниш ба ҳар матлаби дар блогомадаро доранд ва соҳиби блог низ
метавонад мутақобилан бо хонандагон назари онҳоро шарҳу тавзеҳ диҳад. Аммо чунин
имкониятҳои техникию ҳуқуқӣ маънои аз танзим ҳукуқӣ берун мондани блогнависон
(блогерҳо)-ро надорад. Риояи ҳатмии талаботи қонунгузорӣ, ки ба сайтҳо дахл
доранд, ба блог низ мутааллиқанд. Ҳарчанд масъалаи танзими блогҳо дар Тоҷикистон
матраҳ нагаштааст, аммо дар Федератсияи Русия аз танзим дур намонд. “Рӯзи 22
апрел палатаи поёнии парлумони Русия тарҳи қонуни навро, ки ба қавли вакилон,
"як бахши қонунҳои зиддитеррористист”. Ин тарҳ табодули иттилоъро дар Интернет
дар назар гирифта, ҳамчунин блогнависҳоро бо матбуот дар як сатҳ қарор медиҳад.
Аз рӯи ин тарҳ, муаллифони сайтҳои интернетӣ ё саҳифаҳои хусусӣ дар шабакаҳои
иҷтимоӣ, ки шумори корбаронашон дар як шабонарӯз аз 3000 нафар зиёд аст,
муваззаф мешаванд, ки қонунҳои матбуотро дар робита бо таблиғоти
пешазинтихоботӣ, муқобила бо тундгароӣ риоя карда, дурустии иттилои
паҳншавандаро бисанҷанд, маълумотро аз ҳаёти шахсии шаҳрвандон пахш накунанд ва
синну соли корбаронро ҳам маҳдуд кунанд. Ҳамчунин, тибқи ин тарҳ, афроди
ҷудогона ва шахсиятҳои ҳуқуқӣ бояд сохтори Роскомнадзорро аз оғози пахши иттилоъ
дар Интернет бохабар кунанд ва дар интернет дар давоми ним сол маълумотро ҳифз
кунанд. Ин аз он далолат мекунад, ки блогҳо низ мавриди таваҷҷуҳи амиқ қарор
доранд. Шумораи аниқи блогнависони тоҷик муайян карда нашудааст, вале соли 2012
Созмони ҷаҳониии хизамтрасонии Интернет миқдори блогҳоро 600 ҳазор эълом намуда
буд. Ба ҳамин, тартиб ояндаи хубе барои блогнависҳо муҳайё гардидааст. Онро дар
гӯшаи дунё ба таври гуногун истифода мебаранд. Хусусияти торномаҳои тоҷикӣ низ
гуногун аст. Ба навишати рӯзномаи «Нигоҳ» дар такя ба далелҳои нависанда ва
журналисти торнигор Салими Аюбзод «…аввалин маротиба бону Шаҳзода Назарзода
иқдом ба блогнависӣ бо забони тоҷикӣ кардааст.. Соли 2003 блоги ӯ бо номи
«Самарқанд-Малакут» арзи вуҷуд намудааст, ки аз шаҳри бостонии Самарқанд пахш
мешуд.» Имрӯз садҳо блог бо забони тоҷикӣ амал мекунад. Гуфтан ҷоиз аст, ки
бархе аз блогерҳои чирадасти тоҷикӣ берун аз Тоҷикистонанд ё бо забони тоҷикӣ
наменависанд, лекин муҳим он аст, ки онҳо ё бо тоҷикӣ менависанд ё дар бораи
воқеаҳои Тоҷикистон. Ин агар аз як ҷиҳат як роҳи афзоиши манбаҳои тоҷикӣ дар
Интернет бошад, аз тарафи дигар симои Тоҷикистон муаррифӣ мекунад. Аз
блогнависон метавон рӯйхати дурудароз тартиб дод. Аммо Эраҷ Амон собиқ
рӯзноманигори «Нигоҳ» (соли 2012) бо як руҷӯи касбӣ дар арафаи 100-солагии
Матботи тоҷик ба блогҳои тоҷикӣ дар асоси муҳтавои ва шумораи хонандагон
даҳгонаи блогнависони тоҷикро муайян намуда буд, ки инҳоянд: 1. Салими Аюбзод 2.
Саидюнуси Истаравшанӣ 3. Султони Ҳамад 4. Суҳбон Ҷалилов 5. Рустам Назиров
(Субҳонӣ) 6. Зафари Мирзоён 7. «Мардикорнома» 8. Ҷовид Муқим 9. Маҳбуби Ганҷалӣ
10. Умед Ҷайҳонӣ Ҳамчунин Эраҷ, Фирдвси Аъзам, Соҳибёри Толиб, Ворис, Бахтиёр,
Камолиддин Абдуллоев, Наргис Қосимова, Носирҷони Маъмурзода, Орзу Карим,
Фазлиддин Асозода ва Маликнеъматро ба қатори блогнависҳои фаъол шомил намуда
буд. Аз таҳлилҳои ӯ бармеояд, ки таваҷҷӯхи мушариёни тоҷик ба блогҳо назаррас
мебошад, масалан торномаи Салими то санаи 10 –уми марти соли 2012, 130 ҳазор
хабар гирифта буданд. [20] Ҳоло ҳарчанд шумораи аниқи торноманнигрони тоҷики
маълум нест, вале ба назар мерасад, ки вазъият хубтар шуда, нафарони дигар ҷалб
гардидаанд. Миёни блогнависони тоҷик як тифоқият дида мешавад, масалан дар
бештари блогҳо ба рӯйхати блогҳои дигар нишон дода шудааст, ки хонандаро
воридшавӣ водор месозад. Фарзан, дар блоги Салими Аюбзод бештар аз 40 блоги
дигар нишон дода мешавад. Ошоноӣ бо блогҳои тоҷик кофист, ки дарёбем киҳо
торнигорони тоҷик ҳастанд? Бештари онҳо аз доираи журналистон, сиёсатшиносон,
таърихнигорону адибонанд. Дар саҳифаҳои онҳо навиштаҳои илмӣ, адабӣ, публисистӣ
ва публисистӣ-бадеӣ ҷойгузин мегарданд. Ба унвони мисол, дар болгҳои Зафар
Мирзоён, Умеди Ҷайҳонӣ, Саидюнуси Истарвашанӣ, хусусиятҳои имлӣ пурқувваттар,
дар Салими Аюбзод, Фирдавси Аъзам ва Маликнеъмат бештар навиштаҳои бадей, дар
Ҷовид Муқим, Носирҷон Маъмурзода, Фазлиддин Асозода, Наргис Косимова ва Сипеҳри
Кароматуллоҳ, маводи публисистӣ, дар торномаҳои Маҳбуби Ганҷалӣ, «Мардикорнома»,
Субҳон Ҷалилов бошад навиштаҳо публисистӣ-бадейӣ мавқеи мустаҳкамтар доранд. Дар
кулл, ҷиҳати фарқкунандаи блогҳо дар он аст, ки аксаран бо матолиби публисистӣ
баромада мекунанд. Аз ин рӯ, як ҷузъи рӯзноманигории онлайнии тоҷикро метавон аз
муҳтавои блогҳои тоҷикиву тоҷикистонӣ дарёфт.

<Оҷонсиҳои Иттилоотии Тоҷикистон/> <[1]/> <чӣ тарҳ аст? />
<http://www.ozodagon.com//> Рейтер <Ассошиэйтед Пресс/>



https://tg.wikipedia.org/wiki/%D0%A0%D3%AF%D0%B7%D0%B0

Рӯза, савм (арабӣ: الصوم‎‎) — фарз ва яке аз рукнҳои асосии шариати Ислом. Ба
маънии боз истодан аз хӯрдану нӯшидан ва кам хобрафтан ба зану мард аст.

Рӯза дар забони арабӣ ба калимаи "савм" омадааст ва савм дар луғат ба маънои боз
истоданан аст аз тамоми корҳои ношоиста бинобар ҳамин ҳар як рӯзадоро зарур аст,
ки худро аз тамоми корҳое, ки дар дини ислом манъ карда шудааст ё нохуш пиндошта
шудааст боз истод.

Дар моҳи Рамазон ҳамаи мусулмонон аз дамидани субҳ то фурӯ рафтани офтоб рӯза
мегиранд. Ва баъди Азонро шунидан рӯзаҳояшонро мекушоянд.

Ва Рӯза яке аз панҷ рукни ислом буда барои муъминон фарз (яъне лозим ба иҷро)
мебошад ва озори ғайри мусулмон рӯза дорад савоб намешавад). Ва аввалан бояд
қабули қайд аст, ки ҳар мусулмон рӯзаро ҳамчун ибодат яъне хос барои бандагӣ
кардани Худованд ба ҷой оварад, на ба хотири он,ки саломатиаш хуб шавад ва ё ин
ки шуғли дӯстдоштааш бошад зеро ин ки мо мусулмонҳо фармудаҳои Худовандро бояд
ба ҷо оварем, хоҳ дар он фоидаро бубинем хоҳ набинем ба мо зарур аст, ки иҷро
созем, чун, ки аҳли мо бандагон аз бисёр чизҳои, ки фармудаи Худованд аст, ки
моро халқ кардааст кӯтоҳи мекунанд ва ба ҳикмати асоси он расида наметавонанд.

Рӯза ногирифтан иҷозат аст барои бемороне, ки духтурони ҳақиқӣ тавсият додаанд,
ки Рӯза гирифтан ба саломатии эшон зарар мерасонанд ва инчунин барои аз ақл
бегонагон ва мусофирон ва заноне, ки хуни ҳаиз дидаанд ва ё хуни баёд аз
таваллуди кӯдак "нифос" дидаанд, ба инҳо Рӯза гирифтан тамоман иҷозат нест.

Ва аммо заноне, ки ҳомиладоранд ва ё кӯдаки ширмехӯрдагӣ дошта бошанд агар ба
худашон ва ё ба кӯдакашон хавфи зарарро ҳис кунанд ба инҳо ҳам рӯзаро хӯрдан
иҷозат мебошад. Аммо ҳамаи ин нафарон вақто, ки рӯзҳои душворашон сипари шуд,
рӯзаро қазо медонанд. Ва тарзи рӯзаро қазо доштани ин нафарон бо ин тарз аст, ки
дар ҳар рӯз рӯзаро хурданашон хамонқадар рӯз рӯзҳои қазоӣ мегиранд. Лекин
шахсоне, ки рӯзаро қасдан хӯрдаанд ва қазо гирифтан хоҳанд ба ғайр аз як моҳ боз
ду моҳу даҳ рӯз рӯзаи кафорат мегиранд.

Дар бораи вақти Рӯза ҳаминро гуфтани ҳастем, ки рӯзаро дар моҳи рамазон, ки яке
аз 12-моҳи солшумории ҳиҷрӣ қамарӣ мебошад ва мо ки медонем солшумории ҳиҷри
қамарӣ аз 354 рӯзу 11 соат иборат буда аз солшумории ҳиҷрии шамсӣ 10 рӯзу 21
соат кӯтоҳтар аст, ва саду се соли қамарӣ ба сад соли шамсӣ рост меояд. Бинобар
ҳамин моҳи рамазон метавонад, ки дар тамоми чор фасли сол ояд ва саршавии моҳ аз
дидани ҳилол (яъне моҳи 1 рӯзаи рамазон) шурӯъ мешавад.

Барои ҳар як рӯзадор суннат (он корҳое, ки гуфтаанд, ё кардаанд ё рӯзагир додан
расули Акрам Муҳаммади Мустафо салолоҳу алайҳи ва ссалам) ин аст ки пеш аз субҳ
дамидан чизе бихӯрад (яъне саҳархӯрӣ ) ва баъд аз хӯрдан ба зикри Худо ва ё
Қуръонхонӣ машғул шавад. Одатан бояд кӯшиш намояд, ки дар рӯзҳои рамазон Қуръон
зиёдтар бихонад ва рӯзҳоро фақат бо беҳудагардӣ бо хоби зиёд нагузаронад ва дар
вақти рӯзаро кушадан яъне баъди фурӯ рафтани офтоб чи дархосте, ки дорад аз Худо
ба дуъо талаб намояд ва баъд бо дуъои махсус рӯзаашро бо мева (агар хурмо бошад
беҳтар аст) ё бо об ё бо намак кушода каме бихӯрад то меъдааш ором гирифтан,
баъд ба намози шомро адо кардан машғул гардад. Ва аз ҷумла суннат аст, ки дар
шабҳои рамазон баъд аз намози хуфтан намози таробеҳ (маънояш – баъд аз 4-ракаат
роҳат кардан аст) хонда шавад ва ин намозест, ки иборат аз 20-ракаат буда ва
чаҳор ракаати хонда мешавад ва баъд аз ҳар чаҳор ракааат ба миқдори ин чаҳор
ракаат нишастан (яъне истироҳат кардан) низ аз рӯи адаб аст. Чун, ки расули Худо
се рӯзи рамазонро чунин намоз хондан ва аз тарси он, ки ба умматон воҷиб яъне
зарур гардад, ки ба сабаби нахондани гунаҳгор шаванд дигар дар масҷид нахондан,
ва баъд аз Дунё дар гузаштани паёмбари гиромӣ ин намозро ҳар шаби рамазон дар
масҷид мехондагӣ шуданд ва мо низ ҳар шаби рамазон намози таробеҳ мехонем ва
онҳое, ки имконият доранд, ҳамаи Қуръонро дар даруни намози таробеҳ хатме кунанд
зеро савобаҳои зиёде дорад. Ва аз баракатҳои рамазон ин аст, ки Худованд дар
шаби 27-уми рамазон ки "шаби қадр" ном дорад Қуръонро ба мо фиристодааст ва ҳар
касе шаби қадро ба намозу зикри Худо бедор гузаронад савоби ҳазор моҳи тоату
ибодатро ноил мешавад. Инчунин дар рамазон пеш аз он, ки тамом шавад ва намози
иди рамазон хонда шавад барои ҳар шахсе, ки камбағал набошад воҷиб яъне зарур
аст, ки миқдори 1,6 кг гандум аз сари ҳар як шахс ё пули он гандумро аз ҷониби
худаш ва аз ҷониби зану фарзандонаш ба камбағалону бенавоёну мӯҳтоҷон садақа
кунад

Ва дар охир якчанд гуфтаҳое аз суханони пайғамбари акрам Муҳаммад Мустафо(с) -ро
дар фазилати рамазон ба шумо пешкаш менамоем.



https://tg.wikipedia.org/wiki/%D0%A0%D0%B8%D0%B2%D0%BE%D1%8F%D1%82%D2%B3%D0%BE%D0%B8_%D0%A1%D0%BB%D0%B0%D0%B2%D1%8F%D0%BD%D3%A3

Пайдошавии ривоятҳои Славяни ва дини онхо аз кувваи гайриоддии табиат ва авлоди
онхо вобаста буд. Ягона худои онхо "Созандаи раъду барк" - Перун буд. Боз дар
ончо славянҳои Балтики зиндаги мекарданд, ки худои олиашон Святовит буд ва у аз
болои Триглав - Идоли се сар дошта назорат мекард. Славянхо Балтики ба ин
Триглав сачда мекарданд. Боз Славянҳо Рус вучуд доштанд, ки онхо ягона шахсоне
мебошанд, ки фикри ба руи сангҳои калон кашидани руи худояшонро пайдо карда, ба
ичро расониданд. Якумин санги кашидашуда дар болои баландии Владимир, аз тарафи
князи Киеви монда шуд. Дар вакти хукмронии Князи Киеви боз якумин Храмхо сохта
шуда будан.



https://tg.wikipedia.org/wiki/%D0%9F%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0

Прокуратура — мақомоти мутамарказонидашудаи давлатй буда, тибқи Констнтутсияи
Ҷумҳурии Тоҷикистон назорати иҷрои аниқ ва татбиқи якхелаи қонунҳоро дар
қаламрави ҶТ дар ҳудуди салоҳияташон ба амал мебароранд (м. 93 Конститутсия).
Тарзи ташкил, фаъолият ва салоҳияти прокуратура дар Қонуни конститутсионии ҶТ
«Дар бораи мақомоти прокуратураи ҶТ» зикр шудааст. Вазифаҳои мақомоти
прокуратура аз таъмин намудани волоияти конун, таҳкими қонуният ва тартиботи
ҳуқуқй иборат буда, баҳри ҳимояи мустақилият ва ҳуқуқҳои соҳибихтиёрии ҶТ,
ҳуқуқҳои иҷтимоию иқтисодй, сиёсй ва дигар ҳуқуқу озодиҳои инсон ва шаҳрвандон
равона карда шудаанд. Мақомоти прокуратура иҷрои аниқи қонунҳоро аз ҷониби
вазоратҳо, кумитаҳои давлатй, идораҳои ҶТ, мақомоти намояндагӣ ва иҷроияи
маҳалй, мақомоти идораи ҳарбй, корхонаву муассисаҳо, ташкилотҳои диннй ва
ҷамъиятй, шахсони мансабдор назорат мекунад. Низоми мақомоти прокуратураи ҶТ-ро
воҳидҳои он ташкил мекунад:

Дар таъмини конуният ва тартиботи хуқуқи ва хифзи манфиатҳои ташкилотхо ва
шахрвандон мақомоти прокуратура хиссаи калон мегузарад. Фаъолияти макомоти
прокуратура мувофики Конун " Дар бораи Прокурори Ҷумҳурии Тоҷикистон", ки 30
апрели 1992 кабул карда шудааст, ба танзим дароварда мешавад. Тибки моддаи 1-уми
ин Қонун Прокурори Генералии Чумхурии Тоҷикистон ва Прокурори тобеи он риоя ва
истифодаи якхелаи конунҳои аз ҷониби вазоратҳо, кумитаҳои давлатӣ, Шурои
маҳаллии депутатҳои халқӣ, корхонаю муассисаҳо, сарфи назар аз тобеият,
мансубият ва шаклҳои моликияти онхо, макомоти таҳқиқ ва тафтиши пешакӣ,
ташкилотҳои ҷамъиятӣ, динӣ, хизбҳои сиёсӣ, ҷунбишҳои оммавӣ, мансабдорон ва
шахрвандон назорат мекунанд.

Вазифаҳои прокуратура таъмин намудани волоии қонун, таҳкими қонуният ва
тартиботи ҳуқуқӣ буда, бо мақсади муҳофизати истиқлолият ва хуқуқи соҳибихтиёрии
Ҷумҳурии Тоҷикистон, ҳуқуқу озодиҳои ичтимоию иктисодӣ, сиёсӣ ва дигар ҳукуқу
озодиҳои шахрвандон, асосоҳои сохтори демократии Ҳокимияти давлатӣ, ҳокимияти
ҳуқуқӣ майомоти намояндагии маҳаллӣ, мақоми давлатӣ ва ташкилотҳои ҷамъиятӣ
равона карда шудааст.



https://tg.wikipedia.org/wiki/%D0%9F%D1%80%D0%BE%D0%B4%D1%8E%D1%81%D0%B5%D1%80%D0%B8_%D1%84%D0%B8%D0%BB%D0%BC

Продюсери филм – шахси воқеӣ ё ҳуқуқие, ки истеҳсол ва паҳнкунии филмро ташкил ё
(ва) маблағгузорӣ мекунад. Ӯ ҳамчунин дар интихоби ҳунарпешаҳо ва коргарони
техникӣ барои филмҳо саҳмгузор шуда метавонад. Вазифаи кинопродюсерро
коргардонони филм, сенариянависон ва ҳунарпешаҳо иҷрокарда метавонанд.

Касби кинопродюсер - продюсери филм дар солҳои 1910-ум дар Ҳолливуди амрико ба
вуҷуд омадааст. Ҳоло дар Академияи синамои Амрико ҷоизаи нахустин кинопродюсери
классикӣ — Ирвинг Талберг ҷорӣ шудааст, ки ба беҳтарин продюсерони филм супорида
мешавад.



https://tg.wikipedia.org/wiki/%D0%9E%D1%81%D0%BE%D1%80%D1%85%D0%BE%D0%BD%D0%B0%D0%B8_%D0%97%D1%83%D0%BC%D1%80%D0%B0%D0%B4

ИСФАРА — ОСОРХОНАИ ТАБИИ Санаторияи «Зумрад» дар худуди райони Исфара, дар кисми
Чанубу гарбии водии Фаргона ва дар доманаи каторкух,-ҳои Туркистон, дар баландии
назди 900 метр ҷойгир шуда-аст. Санатория дар худуди музеи табии, дар кисми
зебота-рини нрх,ия буньёд ёфтааст. Ин но хама сарватҳои зеризаминию кухй, олами
ноботот ва мехнати богбони мохиру устои гулдаст бо хам мучассам гарди-даанд.
Хама якчоя чун як симфониям нозуки табиату табобат садо медиханд. Аз шахри
Исфара то дехаи Ворух, дар масофаи наздик 50 километр дарьёчаи шухи он аз
баландии ҳазор метр нишеб чорй мешавад. Аз куллаи баланди барфпуши кухҳои
Туркистон (гирехи яхбандии Мастчох, сароби дарёи Исфара то дехаи Равот паси хам
сохти геологи, таркиби чинсҳои кухй, иклиму наботот ва дигар элементҳои табиат
тарйир меёбад. Вакто ки дар резишгохи дарёчаи кухй киштукори бахорӣ огоз меёбад,
дар Ворух куххо барфпуш меистад, дар Исфара зардолу мепазад,дар мавзеи Беди Кач
он гул мекунад, дарё сероб мегардад. Дар масофаи наздик 60—70 километр дар
резишгох тобистону дар кухсор — зимистон! Мардуми Исфараи бостонӣ аз кадимулайём
бо касби богбонӣ машгуланд, ки мавкеи асосиро дар ин води зардолу ишғол
менамояд. Дар худуди райони Исфара 63 навъи зардолу пар-вариш карда мешавад, ки
баъзёи онхо шухрати умумичахо-нй пайдо карданд. Мирсанчадию бинигорй, зарифию
точибоии он чанд на-моишгохҳои байналхалкиро оро додаанд ва баҳои баланди
мутахассисону донишмандонро гнрифтаанд. Исфара музеи геологи аст ва аз ин ру вай
боигарии табиии гуногун дорад. Шахри Исфара яке аз районҳои мутараккии
республика буда, зиёда аз 20 корхонаи саноатй ва 10 колхозу совхози он бо
махсулоти аълосифати саноатию хоҷагии кйшло-каш шухраташро ба тамоми иттифок ва
берун аз худуди он баланд бардоштааст. Дар бораи пайдоиши калимаи «Исфара» чанд
акидахо мавчуданд. Ба фикри мо вай аз калимаи «Истфа-рори» каме тарйир ёфта,
«Ист,— фарогат кун» ташкил ёфтааст., ки имруз, санатррияи мо чавоби он аст.
Сабаби «Фароратгох» будани ин диёр пеш аз хама ба табиати хушманзара ва обу
хавои софаш ва мардуми мехнат-дусташ вобаста аст. Рельефи сехрнок, кухҳои
рангоранг, хавои кухии таркибаш аз чангу гард, микробхою бактерияхо ва
мод-дах,ои химиявй софбуда, ва бар хилофи он х,авои аз озон оксиген бой, меваҳои
шарбатрез, обу хавои субтропики ва дигар факторной мусбй, гаравй саломатй ва
омили табобат кардани мехнаткашонанд. Дар масофаи 35 километр аз сана¬тория дар
40° 11' арзи шимолй ва 70° 17' тули шаркй бо Гринвич дар мавзеи селрахаи
посёлкаи «КИМ» дар катори конвои нафт манбаъх,ои обҳои минералй ва озокерит, ки
чандин асрхо боз аз чукурии 350—450 метр ба руи замин баромада чорй мешавад
манбаи шифобахши «Оби шифо» мавчуд аст. Ривман А. И. соли 1972 формулаҳои
махсусро истифода бурда, исбот намуд, ки синну соли манбаи «Оби шифо» аз 12 то
15 миллион солхоро дарбар мегирад. Хусусиятҳои шифобахшии обҳои сульфид, аз
замонҳои кадим маълум буд. Олими бузурги энциклопедист эчодкори «Конунҳои илми
тибб» Абуали Ибни Сино хануз дар асрҳои Миёна навишта буд: оби шур аз касалихое,
ки сабабаш ба хунукй ё намнокии мичоз вобаста аст, ба мисли дарду варами
пайвандхо, сует гаштани узвҳои бадани одам, аз касалиҳои дикки нафас (астма) ва
касалиҳои гурда ёрй мерасонад. Оби шур сабзиши устухонҳои шикастаро тезонда
беморонеро, ки ба яраю чароҳати пуст, ва касалии чипкон (пучак-фрункулёз)
гирифторанд дармон мебах-шад ва дам шудани (бод гирифтани) шикамро нест мекунад.
Оби олтингугирд (гази гугирддор) бошад ба системаи асаб оромию х,аловат
мебахшад. Дардҳои ихтилочиро (спазм) сует менамояд, пусту бадани беморро аз
рихинаку гармичахо ва чарох.ату ДОРХ,ОИ кунчитак тоза мекунад. Оби олтингугирд
зиёдатих,ое, ки сабаби варам кардани пайванду бугумхр, чига-ру сипурз мешаванд,
мах.лул мегардонад. Дар вакти кабули обх,ои минералй эхтиёткориро фаромуш
накарда, охиста-ох.иста ба об дохил шуданро лозим медонад. Гачанде ки
хусусиятҳои шифобахши обх,ои минералии гази гугирддор дар охирх,ои асри XIX ва
аввали асри XX дар асоси тадкикотх,ои илмй исбот шуда бошад, вале чуноне ки дар
боло изх,ор кардем имруз х,ам маслих,ату усулҳои Синои бузург дар хусуси
истифода бурдани обҳои минералй4 шавку завки табибони замони моро ба х,амсадоию
х,амох.ангй бо у даъват мекунад. Мувофики адабиётҳои мавчуда «Оби шифо»-ро
аввалин маротиба соли 1889 тадкикотчии рус Тейх навишта-аст. Мувофик,и
маълумотх,ои Тейх оби ба руйи замин фаввора зананда соф буда, маззаи шуру тунд
дошта ва реакцияаш турш мебошад. Дар як литр об бокимондаҳои моддахри сахт
баробари 11477 мг, аз он чумла намаки ош (NaCI) 8946 мг ва гази гугирд дорад.
Оби минералии ин манбаъ ба гурухи обҳои таркибаш аз гази олтингугирд ва хлор бой
буда дохил мешавад. Харо-рати об дар чойи баромадаш 20ьС, дебиташ 3 ҳазор литр
дар як шабонаруз мебошад. Шароити истифода бурдан надорад. Соли 1967 бо
ташаббуси рохбарони махаллии райони Исфара ва шуъбаи тандурустии он в акте ки аз
тад кикотҳои аввалини Тейх 78 сол гузашта буд, идораи дар Осиёи Миёна будаи
«Геоминводи» СССР корҳои цутучуиро cap карданд, ки максади охири он муайян
намудан в'в ба хисоб гирифтани захирахо ва истифода бурдани ин оби фоида-бахши
камебу нодир буд. Натичаи тадкикотҳои гузаронда ни-шон дод, ки чукурии кони об
аз 350 то 450 метр буда, агар аз чохи № 1 дар як сония 0,5 литр об чорй шавад,
аз чохи №6 дар як сония 0,8 литр чорй мешавад ва дар давоми 24 соат бошад зиёда
аз 30 ж3 оби аз зеризамин баромада боз ба каъри замин дохил мешавад. Faftp аз он
мушохидаҳои мунтазам гузаронда шуда нишон доданд, ки дар таркиби ин об то 15 мэв
фоиз намакҳои кальций ва дар як литри он то 96 мг бром мавчуд аст. Таркиби
минералии об дар кисми чанубии манбаъ дар як литраш 87,0 намакҳои гуногун дошта
бошад, дар кисми шимо-лии манбаъ бошад дар як литраш 120,0 —125,0 хар хели
намак-хо дошта, ва махлули рализи об буи тезутунди олтингугирди зиёде дорад, ки
микдори он дар як литр аз 380 то 544 мг-ро ташкил мекунад. Ана аз хамин сабаб
хам ин оби ка¬мебу нодир аз чихати фоиданокй ва шифобахшй бехамто ме¬бошад.
Таркиби химиявии чохи № б («Оби шифо»)-ро кор-манди Институти Марказии тадкикоти
илмии курортологи ва физиотерапияи Вазорати нигохдории тандурустии СССР Г. Л.
Вейнреп июни соли 1969 гузаронд,. ки формулаи химиявии он чунин аст: H2SO524 мг.
M^i Na, Cl, Mg, К. РН 6,2. Холо лабораторияи химиявии санатория мунтазам таркиби
химиявии обро санчида дастраси табибон гардондааст. Му-вофики тавсияномаи
Институти курортология ва физиотера¬пия ва метериалҳои чамъшудаи мутахассисони
шифохонаи «Зумрад» «Оби Шифо>-ро барон табобати беморони систе¬маи асаб беморони
системаи рагҳои гардиши хун ва касалиҳои дил, касалихии пайванду устухону
мушакхо ва касалиҳои занона ба таври васеъ бомуваффакият истифода мебаранд.
Солҳои 1980 бо ташаббуси маъмурияти санатория дар ху-дуди шифохона аз тарафи
идораи «Геоминвод» чохкобй гуза-ронида шуд. Чустучуй нишон дод, ки дар дохили
шифохона обҳои минерализацияаш сустбуда кам нестанд. Чохи раками 2/82, ки дар
таркиби он маъданхо 2,8—3,0 г/л-ро ташкил менамоянд аз намакҳои сульфати магнию
кальций ва натрий иборатанд ва чунин формулаи химиявй доранд: (SO4—75, Mg—20-25,
Са—30-35, Na—38-63 экв%) РН 7,2. Ишкораш сует мебошад. Анализро 16 ноябри соли
1982 дар лабораторияи Институти тадкиоти илмии курортология ва физиотерапияи
Вазорати нигохдории тандурустии СССР анали тикхр Вейнреп ва Морозов ичро
карданд. Мувофики тавсия-номаи мутахассисони Институт таркиби оби номбаршуда
муто-бики оби минералии Маскав мебошад ва барои табобати бемо-рони гирифтори
дарди меъда: захми меда ва рудаи 12-ангушта, касалих,ои пардах,ои луобии меъдаю
руда, касалиҳои якумраи чигар, талхадон, гадуди зери меъда ва гурдаю рохдои
пешоббарорй бомуваффакият истифода бурдан мумкин аст. Ин оби шифобахш дар
лоих,а, адабиётх.0 ва матбуоти даврй бо номи оби шифои «Исфара» паҳн гардидааст.



https://tg.wikipedia.org/wiki/%D0%9E%D1%81%D0%BC%D0%B0%D0%BD_%D0%9D%D1%83%D1%80%D0%B8_%D0%A2%D0%BE%D0%BF%D0%B1%D0%B0%D1%88

Осман Нури Топбаш дар ноҳиям Еринкойи шаҳри Исломбул дар соли 1942 ба дунё
омадааст. Падараш Мусо Топбаш ва модараш бошад Фатима Фариде мебошанд. Дар соли
1953 ба литсейи бо номи Имом Хатиб шахри Исломбул дохил шудааст. Баъди хатм
кардани литсей Имом-Хатиб солҳои дароз ӯ аз олимони динии шинохтаи даврони худ
таълими диннӣ гирифтааст, ки усотодони ӯ инҳо мебошанд: Ҷалолиддин Уктен, Маҳир
Изтур, Нуриддин Торсӣ ва ғайрахо. Соҳиб шудан ба шахсияти баланди рӯхї ва диннї
тарбияи бевоситаи падараш Мусо Топбаш мебошад, ки ӯ хам наќши падариро ва хам
наќши устодро ба писари худ адо кардааст. Бешубха Нури Топбаш устоди рӯхони
буда, дар байни хазорон мусалмонони дунё бо дониши баланди диннии худ ва инчунин
бо ахдоќи хамидаи инсониаш машхури олам гаштааст. Осман Нури Топбаш дар мухити
тозаи диннии олї ба воя расидааст, ки баъд аз сари (мурдани) падараш кори
падарашро идома дода, ӯ худ муршиди Наќшабандии тариқат мешавад. Дар соли 1962
бошад дар армияи Туркӣ хизмат кардааст. Аз соли 1990 ба навиштани китобҳои диннї
машѓул шудааст. Баъд аз нашри аввалини китоби худ устод Осман Нури Топбаш ба
фаъолияти китобнависи чиддӣ машѓул мешавад.



https://tg.wikipedia.org/wiki/%D0%9E%D0%BB%D0%B8%D0%BC

Олим (арабӣ: عالم‎) - калимаи арабӣ буда маънояш шахсе, ки дар ягон соҳаи илму
фарҳанг тадқиқот гузаронида ҳиссаи амалӣ гузоштааст.

Одатан ҳамон шахсонеро олим мегӯянд, ки усули илмиро истифода мебаранд. Олим
метавон дар як ё якчанд соҳаи илм (донишманд, донишдор, доно) бошад..

Унвони илмӣ дар муассисаҳои таҳсилоти олии касбӣ ва таҳсилоти касбии баъд аз
муассисаи олии таълимӣ ва муассисаҳои илмӣ ҷорӣ шудааст.

Дараҷаи илмӣ баъд аз навиштан ва аз ҷониби унвонҷӯ дифоъ намудани рисолаи илмии
магистр, номзади илм ва доктори илм дар ягон риштаи мухталифи илм, дар асоси
қарори муассисаи илмии баландпояи давлатӣ дода мешавад.



https://tg.wikipedia.org/wiki/%D0%9D%D0%B8%D0%B7%D0%BE%D0%BC%D1%83%D0%BB%D0%BC%D1%83%D0%BB%D0%BA

Абу Али ал-Ҳасан ибн Али ибн Исҳоқ ат-Туси (порсӣ: ابوعلی حسن پسر علی پسر اسحاق
طوسی) Низомулмулк (1063-1092) - вазири давлатдории Салҷуқиён, муаллифи асари
Сиёсатнома

Нақши вазир Низомулмулк (1063-1092) (Низомулмулки Тӯсӣ) баҳри шукуфоиву тараққии
давлатдории Салҷуқиён ниҳоят бузург аст. ӯ ба таҷрибаи Сомониён ва Ғазнавиён
такя карда, империяи боазамати Салҷуқиёнро ба низоми муайян даровард. Худсариву
саркашии сипоҳиёни туркман ва ашрофу рӯҳониёни тоҷикро низ то андозае пешгирӣ
кард. Маҳз дар даврони вазорати ин вазири донишманд давлатдории Салҷуқиён ба
дараҷаи баландтарини худ расид.

Низомулмулк бо ташкили мактабҳои диние, ки бо номи ӯ ба «Низомия» маъруф буданд,
табақаи рӯҳониёни расмии ба давлат тобеъ бо эътиқоди аҳли суннатро тарбият
намуда, бар муқобили ҳамагуна зуҳуроти иҷтимоӣ мубориза мебурд. Низомулмулк бо
мазҳаби исмоилия -мухолифини сарсахти cалҷуқиён мубориза бурд ва аз ҷониби
фидоиёни исмоилӣ ба қатл расонида шуд.

Сиёсатнома - асари Низомулмулки Тӯсӣ cолҳои 1091-1092 навишта шудааст. Дар асари
«Сиёсатнома»-и ӯ таърихи давлатдории мамолики исломӣ оварда шудааст.



https://tg.wikipedia.org/wiki/%D0%9D%D0%B5%D1%8A%D0%BC%D0%B0%D1%82_%D2%9A%D0%B0%D1%80%D0%BE%D0%B1%D0%BE%D0%B5%D0%B2

Неъмат Қаробоев (1916, ҷамоати Фирӯзобаи ноҳияи Конибодом - 1942, дарёи Дон),
Қаҳрамони Иттиҳоди Шӯравӣ (1940), лейтенанти хурд, аз оилаи деҳқон. Баъди хатми
мактаби 7-солаи Нариманов инспектори шӯъбаи андоз буд. Сипас ба ноҳияи
Колхозобод муҳочир шуда, чанд муддат дар он ҷо дар вазифаи ҳисобчии колхоз кор
кард. Соли 1937 ихтиёран ба хизмати ҳарбӣ рафт, дар округи ҳарбии Ленинград дар
полки савораи қисми ҳарбии 4679 сипас дар Украинаи Ғарбӣ ва Белорусияи хизмати
ҳарбиро ба ҷо овард. Охирҳои моҳи ноябри соли 1939 дар натиҷаи иғвогариҳои
ҷангҷӯёни ҷаҳони Иттифоқи Шӯравӣ бо мақсади таъмин намудани бехатарии сарҳадҳои
шимоли худ маҷбур шуд бо финҳои сафед амалиёти ҳарбӣ сар кунад. Неъмат Қарабоев
дар ҳайъати округи ҳарбии Киев, полки тирандози №300-и дивизияи 7-ум дар шароити
душвортарини зимистон чун алоқачӣ ба ҷанги зидди финҳои сафед дохил шуда, дар он
мардонагӣ ва корнамоиҳо нишон дод. Барои ин корнамоиҳои ҷангӣ бо фармони
Президиуми Шӯрои Олии СССР аз 21 марти соли 1940 ба Қарабоев унвони Қаҳрамони
Иттифоқи Шӯравӣ дода шуд. Дар байни тоҷикон ва мардуми ҷумхуриҳои Осиёи Марказӣ
ӯ аввалин касе буд, ки ба ин унвони баланд шарафманд гардид. Баъди ғалаба бар
финҳои сафед дар омӯзишгоҳи ҳарбии шаҳри Сухуми таҳсил кард. Қарабоев аз оғози
Ҷанги Бузурги Ватанӣ ба сифати командири қисм дар ҷабҳа дар наздикии
Новороссийск дар яке аз муҳорибаҳои шадид захм бардошта, дар госпитали ҳарбии
шаҳри Боржоми табобат гирифт. Баъди табобат боз ба ҷабҳа баргашта, моҳи июли
соли 1942 ҳангоми аз дарёи Дон гузаштан ва рахта кардани хати фронти душман
қаҳрамонона ҳалок шуд. Дар бораи корнамоиҳои ҷангии Қарабоев даҳҳо хабару
мақолаҳо дар саҳифаҳои рӯзномаю маҷаллаҳо ба чоп расидаанд. Шоири шинохтаи тоҷик
Али Бобоҷон доир ба зиндагӣ ва корномаи Қарабоев китобе бо номи «Нахустқаҳрамони
тоҷик» интишор намуд. Барои абади гардонидани хотираи неки ин нахустқаҳрамони
тоҷик дар зодгоҳаш шаҳри Конибодом ва дар боғи марказии ноҳияи Конибодом ҳайкали
ӯ гузошта шудааст. Дар шаҳри Душанбе, Конибодом ва дигар шаҳрҳои Тоҷикистон чанд
кӯча ва мактаб ба номи ӯ гузошта шудааст. Соли 1993 ба яке аз қуллаҳои Помир
(баландиаш 4000 м) номи Қарабоев гузошта шудааст.



https://tg.wikipedia.org/wiki/%D0%9C%D1%83%D2%B3%D0%B0%D0%BC%D0%BC%D0%B0%D0%B4_%D0%B8%D0%B1%D0%BD%D0%B8_%D0%9C%D3%AF%D1%81%D0%BE_%D0%B0%D0%BB-%D0%A5%D0%BE%D1%80%D0%B0%D0%B7%D0%BC%D3%A3

Абуабдуллоҳ Муҳаммад ибни Мӯсо Ал-Хоразмӣ - риёзидон, астроном ва ҷуғрофидони
бузурги эронитабор мебошад. Ӯ тақрибан соли 780 дар Хоразм (ҳозира
Хива,Ўзбекистон) ба дунё омада, соли 850 вафот кардааст.

Дар бораи ҳаёти Ал Хоразмӣ маълумот кам аст. Маълумот дар бораи шарҳи ҳоли ӯ
ќариб, ки дар таърих боқи намондааст. Ба мо ҳатто рӯзи аниќи таваллуд ва вафоти
ӯ омада нарасидааст. Фақат ҳаминаш ба мо маълум аст, ки ӯ дар охири асри VIII ба
дунё омада ва нимаи аввали асри IX аз дунё гузаштааст. Ҳозир шартан соли
таваллуди Ал-Хоразмӣ 783 ва соли вафоташ 850 ќабул карда шудааст. Дар баъзе
сарчашмаҳои таърихи Ал-Хоразмӣ бо номи “Ал-Маҷусӣ” яъне пайрави дини зардуштӣ ёд
мешавад. Аз ин маълум мешавад, ки гузаштагони вай пайрави дини зардуштӣ
будаанд.Ал-Хоразмӣ ба он олимони асри миёна тааллуќ дорад, ки барои кору
фаъолият ба маркази хилофати араб- шаҳри Баѓдод ҷалб карда шуда буд. Дар он ваќт
ин гуна олимон кам набуданд. Дар байни муоссирони Ал-Хоразмӣ ки дар Баѓдод
зиндагӣ мекарданд, метавонем олимони бузургеро ба мисли ситорашиноси машҳур
Абулаббос Ахмад Ал-Фарѓонӣ ва Аҳмад ибни Абдуллоҳ Ал-Марвазӣ ки бо номи ҳабаш
Ал-ҳасиб шинохта мешавад муаррифӣ кунем. Баромади якумаш аз Фарѓона ва дигараш
аз Марва мебошад. Шаҳри Баѓдод дар солҳои 60-уми асри VIII азтарафи халифа
Ал-Мансур, ки аз сулолаи Аббосиён будва солҳои 754 то 775 ҳукумронӣ кардааст,
бунёд ёфтааст. Пойтахти давлат, ки ҷойҳои зиёдеро инѓол карда буд, дар муддати
кӯтоҳ маркази савдо, илм ва маданият шуд.Давлати калонро идоракунӣ осон набуд.
Ҳокимони Хилофат дарк карданд, ки наќшаҳои иќтисодию ҳарбии худро бе
азхудкардани донишҳои халќҳои тасарруфшуда дар ҳаёт татбиќ кардан номумкин аст.
Бинобарин ҳокимон барои инкишофи он мувофиќат карданд. Дар Баѓдод мактаби калони
илмӣ пайдо шуд, ки ба худ олимони зиёдеро аз кишварҳои гуногун ҷалб намуд.
Китобхона сохта шуд, ки бо китобҳои зиёд ва меҳнатҳои ќиммати илмӣ таҷҳизонида
гашта буд.Аз ҳама муҳимаш дар он ваќт дастовардҳои Юнони Ќадим ва класиконро
ҷамъоварӣ ва ба забони арабӣ тарҷума карданд. Барои хариди дастнависҳо
экспедитори махсус равон карда шуд. Диќќати махсус бисёртар ба илмҳои даќиќ –
риёзӣ, ситорашиносӣ, геодезия ва географияи математикӣ дода шуд.Илмҳои
ситорашиносии ҳиндӣ низ омӯхта шуд. Олимони Баѓдод дар асрҳои VIII-IX на танҳо
тарҷумонҳо ва эзоҳкунандагон, балки мустаќилона фаъолияткунандагон буданд. Дар
ин роҳ дастовардҳо ва натиҷаҳои зиёд дар соҳаҳои гуногуни илм ба даст оварданд.
Ворисони халифа Ал-Мансур роҳи ӯро давомдода меросашро зери ҳимоя карор доданд.
Набераи ӯ ҳорун Ар-Рашид, ки солҳои 786-809 ҳукумрони кардааст, бо ќиссаи
“ҳазору як шаб” бисёр машҳур аст. Гулгулшукуфоии зиёди илмӣ дар Баѓдод бештар
замони писари ҳорун Ар–Рашид-Халифа Ал-Мамун, ки солҳои 813-833 ҳукумрони
кардааст ба даст омадаанд. Дар замони ӯ Дар Баѓдод хонаи ҳикмат “Байт-ул-ҳикмат”
ташки ёфта буд. Дар Байт-ул-ҳикмат китобхонаи бой дорои дастнависҳои ќадимтарин
ва расадхонаи ситорашиносӣ ҷой дошт. Дар баѓдод дар баробари дигар олимҳо
Ал-Хоразмӣ солҳои зиёд кору фаъолият кардааст. Таърихнависи шинохтаи асри X
Ан-Надим хабар медиҳад, ки Муҳаммад ибни Мӯсо аз Хоразмӣ ба Байт-ул-ҳикмат бо
даъвати Халифа Ал-Мамуна омада буд.То соли 813 Ал-Мамуна дар Марва зиндагонӣ
мекард. Дар онҷо бо Ал-Хоразмӣ во хӯрда ӯро ба Баѓдод даъват менамояд. Олимони
Байт-ул-Ҳикмат дар фанҳои риёзиву ситорашиносӣ саҳми беандоза калон гузоштаанд.
Арзиши камони 1° наздики ба вокеият (111 км) ёфта шуда буд. Таърихшиносон бар он
аќидаанд ки дар ин кор саҳми Ал-Хоразмӣ аз ҳама бештар аст. Каме дертар
алоќаманд бо номи Ал-Хоразмӣ дар соли 847 ҳангоми марги халифа Ал-Восиќ ёд
мешавад, ки ин далели дар маросими дафни халифа иштирок кардани Ал-Хоразмиро
нишон медиҳад. Ба ин васила фаҳмидан мумкин аст, ки дар бораи зиндагии нобиѓаи
бузурги осиёимиёнагӣ тамоман далелҳои кам боќӣ мондааст. Барои ҳамин
таърихшиносон бояд ба дастовардҳои асосии ӯ такя кунанд. Ин рафтор метавонад
далели зиёдеро барои мо равшан кунад. Мароќзоҳиркунии бештари Ал-Хоразмӣ дар
омӯзиши илмҳои риёзӣ, ситорашиносии амаливу назариявӣ ва географияву таърих
ошкор мешуд. ҳамаи меҳнатҳо ва дастовардҳои ин олими бузурги асримиёнагии форс
то ба мо омада нарасидаанд. Дар баъзе навиштаҷотҳои шоирону нависандагони
асримиёнагӣ меҳнатҳои Ал-Хоразмӣ навишта шудаанд, аммо онҳо низ то ба мо
наомадаанд. Рисолаи географии Ал-Хоразмӣ “Китоби тасвири замин” якумин
дастоварди бузурги географӣ ба забони арабӣ мебошад. ӯ маҳорати баланди худро
дар сарзаминҳои дури Шарќ нишон дода тавонист. Тибќи гӯфтаҷотҳои таърихшиносони
Шарќ мероси илмии Ал-Хоразмӣ кам боќи мондааст. Аз ӯ ба мо китобҳои зерин боќӣ
мондаанд: 1. «Китоби дар мавриди ҳисоби ҳиндӣ» 2. «Китоби мухтасари алҷабра вал
муќобала» 3. «ҷадвали нуҷум» 4. «Китоби тасвири замин» 5. «Китоби сохтусози
астролобӣ» 6. «Китоби иќдомоти астролобӣ» 7. «Китоби соатҳои офтобӣ» 8. «Рисолаи
дар таърифи идҳову анъанаҳои яҳудиён» 9. «Китоби таърих» Аз инҳо то ба мо ҳамаги
ҳафтояш бо дастнависҳо омада расидаанд. Эҳтимол аст, ки гуё навиштаҷотҳои худи
Ал-Хоразмӣ аст ё эзоҳкорони асримиёнагӣ онҳоро навиштаанд. Китоби “Дар мавриди
ҳисоби ҳиндӣ”-и Ал-Хоразмӣ аввалин бор ҳалли муодилаҳои арифметикиро равшан
менамояд, ки ин китоб дар асри XII ба забони лотинӣ тарҷума шудааст ва ҳоло дар
Кембриҷ нигоҳ дошта мешавад. Дар лотинӣ номи Ал-Хоразмӣ “Алгаризмӣ” талаффуз
мешавад. Баъдан ин ном бо унвони “Алгоритм” шинохта шуд, ки пайдарпайии иҷроиши
амалҳоро мегуянд. Ал-Хоразмӣ якумин шахсе буд, ки дар ҳисоб раками нулро кашф
кард ва ин боиси омузиши ададҳои манфӣ гардид. Китоби “Тарих” – и Ал-Хоразмӣ дар
бисёрии ёдоштҳои асриминагӣ оварда мешавад. Барои ҳамин Ал-Хоразмӣ ҳамчун
аввалин таърихнависи бо забони арабӣ менавистагӣ шиноҳта мешавад. Боз ёд мешавад
ки ӯ муаллифи китоби “Дар мавриди мусиќӣ” низ мебошад. Дер ё зуд меҳнатҳои ӯ ба
мо равшан мегардад вабароямон далелҳои кофӣ медиҳанд, ки Ал-Хоразмӣ яке аз
бузургтарин олимон ва нобиѓаҳои асримиёнагӣ ба шумор меравад. .



https://tg.wikipedia.org/wiki/%D0%9C%D1%83%D2%B3%D0%B0%D0%BC%D0%BC%D0%B0%D0%B4%D2%B7%D0%BE%D0%BD_%D0%A8%D0%B0%D0%BA%D1%83%D1%80%D3%A3

Муҳаммадҷон Шакурӣ (Муҳаммадҷони Шакурии Бухороӣ, русӣ: Мухаммад Шарифович
Шукуров; 1925, Бухоро, УзССР, СССР — 16 сентябри 2012, Душанбе, Тоҷикистон) —
адабётшинос, забоншинос, пажӯҳишгар, адиб ва нависандаи тоҷик, аъзои
Фарҳангистони улуми Тоҷикистон ва Фарҳангистони забону адаби форсии Ҷумҳурии
Исломии Эрон, яке аз муаллифони Қонуни забони тоҷикӣ аст. Муаллифи 50 китоб ва
бештар аз 500 мақола.

Муҳаммадҷон Шакурии Бухороӣ (расман Муҳаммад Шарифович Шукуров, то моҳи майи
соли 1992 дар навиштаҳояш Муҳаммадҷон Шукуров имзо мегузошт) бино бар шиноснома
30 октябри соли 1926, аммо дар ҳақиқат моҳи феврали соли 1925 дар Бухоро зода
шудааст.

Шакурӣ соли 1939 аз Бухоро ба Душанбе мекӯчад. Аввал дар мактаби намуна ва баъд
дар омӯзишгоҳи омӯзгорӣ таҳсил мекунад. Соли 1941 донишҷӯи забону адабиёти
тоҷикӣ дар Донишгоҳи омӯзгории Душанбе шуд ва онро соли 1945 хатм кардааст.
Ҳамзамон бо донишҷӯӣ, соли 1943 то 1945 дар идораи рӯзномаи «Тоҷикистони Сурх»,
ки имрӯз «Ҷумҳурият» ном дорад, кор карда ва дар охирҳои соли 1944 чанд гоҳ дар
Институти таърих, забон ва адабиёт (бахше аз Шӯъбаи Фарҳангистони улуми шӯравӣ
дар Тоҷикистон) лаборант буда аст.

Соли 1953 пажӯҳишро дар «Хусусиятҳои ғоявиву бадеъии «Ёддоштҳо»-и Айнӣ (қисми 1
ва 2)» оғоз кард ва онро соли 1955 дар Пажӯҳишгоҳи шарқшиносии Фарҳангистони
улуми Иттиҳоди Шӯравӣ бо раҳнамоии профессор Иосиф Брагинский ба поён расонда ва
28 феврали 1958 рисолаашро дифоъ ва унвони номзади илми суханшиносӣ дарёфт кард.

Шакурӣ аз соли 1951 то 1989 нахуст корманди илмӣ ва аз соли 1959 мудири шӯъбаи
адабиёти шӯравии тоҷикӣ дар Пажӯҳишгоҳи забону адабиёти Рӯдакӣ буд ва асосан дар
риштаи нақди адабӣ ва таҳқиқи таърихи адабиёти муосири тоҷикӣ машғул буд. Дар ин
замон дар таълиф ва таҳрири «Очерки (таърихчаи) адабиёти советии тоҷикӣ» саҳм
гузошт дар ду ҷилд солҳои 1956-1957 ба тоҷикӣ чоп шуда ва мухтасари он дар як
ҷилд ба русӣ дар Маскав соли 1961 ба табъ расида аст.

Шакурӣ ҳамроҳ бо Холиқ Мирзозода, Атахон Сайфуллоев, Абдураҳмон Абдуманнонов,
Лариса Демидчик ва Раҷаб Амонов узви гурӯҳи пажӯҳиш ва таълифи «Таърихи адабиёти
шӯравии тоҷикӣ. Инкишофи жанрҳо» буд ки чаҳор ҷилд аз шаш ҷилди он солҳои 1978 -
1984 чоп шуда аст. Пажӯҳишгарон аз он шаш ҷилд мухтасаре дар ду ҷилд ба забони
русӣ омода карданд ки дар Пажӯҳишгоҳи адабиёти ҷаҳон (Маскав, Фарҳангистони
улуми шӯравӣ) чун намунаи тозаи таърихнигорӣ хуш пазируфта шуд вале ин ду ҷилд
ҳам чоп нашуд.

Шакурӣ аз соли 1956 узви Иттифоқи нависандагони Тоҷикистон ҳаст ва дар солҳои
1968 - 1991 узви Шӯрои нақду адабиётшиносӣ дар Иттиҳодияи нависандагони Шӯравӣ
буд. Соли 1981 бо пешниҳоди Фарҳангистони улуми Иттиҳоди Шӯравӣ узви вобастаи
Фарҳангистони улуми Тоҷикситон интихоб гардид. Соли 1987 узви пайваста
(академик)-и Фарҳангистони улуми Тоҷикистон интихоб шуд. Соли 1989 ба муддати
панҷ сол узви Риёсати Фарҳангистони улуми Тоҷикистон буд. Аз соли 1996 узви
пайвастаи Фарҳангистони забону адаби форсии Ҷумҳурии Исломии Эрон мебошад.

Академик Муҳаммадҷон Шакурӣ фарзанди номдори Шарифҷон Махдуми Садри Зиё дар
Тоҷикистони муосир буд.

Устод Муҳаммадҷон Шакурӣ дар тӯли умри пурбаракоти хеш аз худ беш 45 асари илмӣ,
пажӯҳишӣ, омӯзгорӣ, адабиётшиносӣ, мардумшиносӣ, дарсӣ, услубшиносӣ, матншиносӣ
ва фарҳангшиносӣ ба мерос гузоштааст, ки миёни ин ҳама фарҳанги дуҷилдаи «Забони
тоҷикӣ» дар ҳамкорӣ бо забоншиносони тоҷик, «Таърихи адабиёти советии тоҷик»,
«Сарнавишти форси тоҷикии Фароруд», «Луғати истилоҳоти адабиётшиносӣ», «Нигоҳе
ба адабиёти садаи 20» ҳамчун нигине дар маъхази пурғановати адабиётшиносии тоҷик
муаррифӣ шудаанд. Узви Созмони байнулмилалии кумиссиюни таснифи тамаддун дар
Осиёи Марказӣ, узви Шӯрои тоҷикон ва форсизабонони ҷаҳон, академисийуни
Фарҳангистони Ирон ва Тоҷикистон, барандаи ҷоизаи давлатии Рӯдакӣ ва нишони
«Дӯстии халқҳо» ва намояндаи охирон хонаводаи Қозии Бухорои Шариф, Садри Зиё дар
Тоҷикистон, пайвандгари наслҳо ва пуле миёни тамаддунҳо - ин накҳате аз
чаманзори гулистони умри бобаракоти Муҳаммадҷон Шакурӣ будаанд.

Донишманди саршиноси тоҷик устод Муҳаммадҷон Шакурӣ субҳи якшанбе, 16-уми
сентябр соли 2012 дар синни ҳаштоду ҳафтсолагӣ даргузашт.



https://tg.wikipedia.org/wiki/%D0%9C%D1%83%D1%8A%D0%B8%D0%BD

Муъин аз машҳуртарин сарояндагони эронии ҳамаи давру замонҳои Эрон мебошад.
Сурудҳои ӯро дар Эрону Афғонистон, Тоҷикистону Ӯзбакистон, мамолики арабу Туркия
ва Амрикову Аврупо гӯш мекунанд.

Муин соли 1951 дар маҳаллаи Наҷафободи шаҳри Исфаҳони Эрон ба дунё омадааст.
Исфаҳонро он замон шаҳри ҳунармандону санъаткорон мешинохтанд. Муин зодгоҳашро
хеле дӯст медошт. Замоне, ки Теҳрон маркази санъату ҳунар гардид Муин ба он ҷо
нарафт ӯ дар Исфаҳон – дар меҳонхонаи «Шоҳ Аббос» ҳунарнамоӣ мекард, то даме ки
бо сабабҳои сиёсӣ тарки ватан гуфт. Дар бораи муҳаббати беандозаи Муин ба
зодгоҳаш мо аз рӯи чӣ гуна пурсӯзу гудоз иҷро намудани суруди машҳури «Бозам
михом ба Исфаҳон баргардам» андеша рондан метавонем.

Муин соли 1982 баъд аз сурудани суруди «Якеро дӯст медорам» аз Эрон ба шаҳри
Лос-Анҷелеси Иёлоти Муттаҳидаи Амрико муҳоҷират кардааст. Дар яке аз мусоҳибаҳо
ӯ иброз доштааст, ки ин сурудро пас аз Ҳоида (сарояндаи машҳури он замон)
сурудааст. Вале Муин ин сурудро ба таври худ сурудааст ва маҳз он ба ӯ шӯҳрат
овардааст. Дар солҳои минбаъда албомҳои Муин аз сабаби ошкорбаёнияшон (ки дар
Эрон мамнӯъ буд) ва дар мавзӯи муҳоҷирату ғарибӣ буданашон диққати муҳоҷирини
эрониро бештар ба худ ҷалб карданд. Албомҳои «Каъба», «Ҳавас», «Исфаҳон»,
«Мепарастам», «Париче» пазирои ҳамагон гардиданд. Тарзи сурудани Муин чунон
марғуб буд, ки сурудаҳояш натанҳо дар Эрон, балки дар Аврупову Амрико, ки аз
муҳоҷирони эронӣ пур шуда буданд, машҳур гардиданд. Мисли пештара, мавзӯи асосии



https://tg.wikipedia.org/wiki/%D0%9C%D1%83%D0%BE%D0%B2%D0%B8%D1%8F_%D0%BF%D0%B8%D1%81%D0%B0%D1%80%D0%B8_%D0%90%D0%B1%D1%83%D1%81%D1%83%D1%84%D0%B8%D1%91%D0%BD

Муовия ибни Абусуфиён - аввалин халифаи Уммавиён аст. Таваллуди ӯ соли 15 қабл
аз ҳиҷрӣ ва марги ӯ дар соли 60-и ҳиҷрӣ аст. Падараш Абусуфиён ва модараш Ҳинд.

Муовия дар биступанҷуми муҳаррами соли сию ҳафтуми омулфил баробар бо шашсади
мелодӣ - се сол қабл аз биъсати Паёмбари Ислом (с) ва понздаҳ сол қабл аз
ҳиҷрат, дар Макка таваллуд шуд. Падараш Абусуфиён аз саршининони Қурайш буд.
Модараш Ҳинд духтари Атба буд. Насаби Муовия ба Ҳарб бини Умийя бини Абдушшамс
бинни Абдуманнови Қаршӣ мерасид. Муовия ҳамроҳи падараш Абусуфиён дар Бадр,
Хандақ ва чанд ҷанги дигар бо Муҳаммад (с) ҷангиданд. Атба бинни Рабиъа гурӯҳе
аз Қурайш дар ҷангҳои фуҷҷор буд.

Муовия пас аз фатҳи Макка, дар бисту се солагӣ, ба ҳамроҳи падараш Абусуфиён ва
бародараш Язид бинни Абусуфиён, дини исломро пазируфт. Гурӯҳе гуфтаанд Муовия ба
мақоми китобати ваҳй расид, вале Муовия дар Макка сокин буд ва Муҳаммад баъд аз
фатҳи Макка ба Мадина бозгашт ва то охири умр дар Мадина зиндагӣ кард.

Пас аз вафоти Паёмбари Ислом дар соли шашсаду сивудуи мелодӣ, Муовия ба пайравии
падараш аз байъат бо Абубакр сар боз зад. Баҳонаи Муовия ва Абусуфиён ин буд, ки
Абубакр аз қабилаи Бани тайим аст ва хилофат бояд аз они бани Ҳошим ё бани Умайя
бошад. Саранҷом бо исрори Ҳишом бинни Умру, Абусуфиён ва писараш розӣ ба байъат
бо Абубакр шуданд. Абубакр, Язид бинни Абусуфиён ва Муовияро ба Шом гусел кард.
Язид дар он ҷо муваффақият ба даст овард ва Димишқ фатҳ шуд. Язид низ ба
ҳукмронӣ ва вилояти Димишқ баргузида шуд. Умар бинни Хаттоб, Язидро дар
ҳукмронии Димишқ ибқо кард ва Фаластин ва навоҳии атрофи онро қаламрави вай
афзуд. Дар соли 18-и ҳиҷрӣ Язид даргузашт ва бародараш Муовия ҷойи ӯро гирифт.
Бо марги Умар, Усмон низ Муовияро дар қойи худ ибқо кард. Бад-ин тартиб Муовия
дар замони хилофати се халифаи нахуст, ба тадриҷ дар Шом қудрат ва маҳбубият
касб кард. Дар ҷараёни муҳосираи Усмон бо ин ки аз тарафи Усмон аз Муовия хоста
шуда буд, ки кумакаш биёяд ва фурсати чунин коре ҳам барои Муовия вуҷуд дошт дар
айни ҳол тааллул варзид.

Пас аз марги Усмон, Алӣ ибни Абитолиб ба хилофат расид. Алӣ пешниҳоди
атрофиёнашро барои ибқои Муовия напазируфт ва ӯро аз уммат ва ҳукумати Шом азл
кард. Муовия ба баҳонаи кушта шудани Усмон ва интиқоми хуни ӯ, вориди ҷанг бо
Алӣ шуд. Мардуми Шом бо ӯ байъат карданд ва бар алайҳи Алӣ ҳамдастон шуданд.
Саранҷом ҷанги Сиффин даргирифт. Дар ин ҷанг шикасти нахуст ба Муовия афтод.
Аммо ба савобдиди Амру Ос Қуръон бар найза карданд ва ҳакамият матраҳ гашт.
Натиҷаи ҳакамият халъи Алӣ ва таҳкими ҳукумати Муовия дар Шом буд.

Муовия аз замони хилофати Алӣ ба хилофат чашм духта буд ва баъд аз марги Алӣ,
мавқеиятро муносиб дид. Мардум дар Ироқ бо Ҳасан бинни Алӣ байъат карданд. Вале
шомиён Муовияро халифа донистанд. Муовия ба Ироқ лашкар кашид ва Ҳасан бо
дувоздаҳ ҳазор нафар ба муқобила бархост ва Қайс бинни Ибода, фармондеҳи лашкар
буд ва Убайдуллоҳ бинни Аббос ҳам аз фармондеҳони сипоҳ. Пас аз муддате Ҳасан
дарёфт, ки бо чунин лашкаре дигар ниёз ба душман нест. Ва идома додани ин ҷанг,
муслиминро ба муслах бурдан аст. Сипоҳе, ки бо шоеъа мутафарриқ шаванд ва
фармондеҳон ба чанд киса зар худро бифурушанд, барои шикаст хурдан ниёз ба
душман надорад. Нақл аст, ки вақте сипоҳи Куфа ба Мадоин расид. Шоеъа шуд, ки
Қайс бинни Ибода кушта шуд. Балвое дар лашкар бапо шуд ва мардум ба хаймаи Ҳасан
рехтанд ва амволи ӯро ғорат карданд ва ҳатто гилеми зери пойи ӯро кашиданд. Ва
пойи ӯро маҷрӯҳ карданд. Барои Ҳасан мусаҷҷал шуд, ки ҷанг бо Муовия, ҷуз шикаст
ва рехтани хуни муслимин натиҷае дар нахоҳад дошт. Бинобар ин бо Муовия сулҳ
кард ва хилофати ӯро ба чунин шарт ба Муовия супурд. Ин аввалин санги бинои
силсилаи подшоҳии Уммавиён дар торих буд. Силсилае, ки соли 91-и ҳиҷрӣ ва 89
мелодӣ дар тамоми мамолики исломӣ идома ёфт ва аз он пас беш аз 7 қарн дар
Андалус ҷараён дошт.

Кушта шудани Алӣ бинни Абитолиб ба дасти Ибни Мулҷами Муродӣ, хилофати Муовияро
таҳким кард. Хилофати Ҳасан бинни Алӣ, ки Куфиён бо ӯ байъат карданд, сар
нагирифт ва Муовия Ҳасанро ба осонӣ канор зад. Ҳасан бинни Алӣ аҳдномаи сулҳ бо
Муовия баст ва хилофати ӯро бо шароите пазируфт. Муовия ҳангоме ки авзоъ барои ӯ
мустақар шуд дар миёни мардуми Куфа хутбае эрод кард ва гуфт: "Эй мардуми Кӯфа
ман барои намоз ва закот ва ҳаҷ, бо шумо наҷангидам, ки медонам худатон намоз
мехонед ва закот медиҳед ва ба ҳаҷ меравед, вале бо шумо ҷангидам то бар шумо
ҳукумат кунам то он ҷо ки гуфт: ҳар шароите ки бастам ва ҳар чизеро, ки ба Ҳасан
бинни Алӣ қавл додаам зери ин ду поям мебошад, ки ба он вафо нахоҳам кард". Дар
хилофати Муовия даҳҳоти араб чун Абру ибни Ос, Муғайра бинни Шаъаба ва Зиёд ибни
Абия нуфузи бисёре ёфтанд. Муовия ҳукумати Ироқро ба Муғайра, Мисрро ба Абру Ос
ва Басра ва Куфаро ба зиёд дод. Ҳиҷоз ҳам ба Марвони Ҳакам дода шуд.

Муовия пас аз ба даст гирифтани хилофат аз машҳуртарин сиёсатмадорон ва
сардорони араб барои насабияти хилофат истифода кард. Ӯ ҳамччунин қабоили
қудратманди яманиро пуштибони худ қарор дод. Албатта ӯ саъй мекард муносиби
муҳими ҳукуматиро дар инҳисори қурайш ва бахусус Бани Умайя нигаҳ дорад. Муовия
мардоне ҳамчун Амру Ос, Зиёд бинни Абия, Муғайра бинни Шаъаба, Буср бинни
Арииртот, Марвон бинни Ҳакамро бо тамтиъ даври худаш ҷамъ кард. Маврихин,
Муовия, Амру Ос, Зиёд бинни Абия ва Муғайра бинни Шаъабаро аз риҷоли боҳуши араб
медонистанд. Ва яке аз таърихнависон дар бораи ин чаҳор тан мегӯяд: "Бурдбортар
ва сабуртар аз Муовия ва чобуктар ва сахитар аз Амру Ос ва якдил ва як забонтар
аз Зиёд касеро надидам. Дарун ва беруни ин мард ахир аз ҳар ҷиҳат яксон буд.
Аммо Муғайра агар шаҳри ҳашт дарвозае бошад ва аз ҳеҷ дарвозаи он бидуни фиреб
ва фусун касе берун омадан натавонад, Муғайра аз тамоми он ҳашт дарвоза берун
меҷаҳад".

Дар аҳди зилофати Муовия футуҳоти хориҷӣ идома ёфт. Мусалмонон Қибрисро фатҳ
карданд ва то наздики Қастантания (Константинопол) пеш рафтанд. Муовия барои
ихлофи худ лашкаре падид овард. Вай дар одоб ва тартиботи лашкарӣ аз таҷрибаҳои
русиҳои Шом ҳам истифода кард. Ин лашкарро вай ба василаҳои ҷангҳои ҳарсола ва
муҳоҷамотӣ, ки доим ба билоди муҷовир ва безонс мекард, ҳамеша тоза нафс нигоҳ
медошт. Ин муҳоҷамоти мустамир боис мешуд, ки душман натавонад ба қаламрави
муслимин таҷовуз кунад. Як бор иддае аз тавоифи шимоли Сурия, ки ба Ҷароҷма
шӯҳрат доштанд, ба таҳрики румиҳо ба Шом ҳуҷум оваранд ва аз Лубнон то Фаластин
ба дасти Ҷароҷма афтод. Иддае аз Маволӣ ва исрои ин навоҳӣ, ки аз Муовия норозӣ
буданд, ба Ҷароҷма пайвастанд. Муовия бо императори Безонс қароре баст, ки вай
аз ҳимояти моҷароҷӯён дастбардорад ва дар иваз Исрои румиро бигирад. Муовия
ҳамчунин тааҳуд кард, ки ҳар сола ба Безонс зироҷ бипардозад. Пас аз он Муовия,
Ҷароҷмаро сари ҷои худ нишонд. Муовия чун ба лашкари Шом ҳамеша эҳтиёҷ дошт дар
танзими кори лашкар диққати бисёре кард. Вай ҷайраи лашкариёнро ду баробар кард
ва дар пардохти мавоҷиби онҳо кӯтоҳӣ накард. Ин бахшишҳо боис шуд, ки лашкариён
аз Муовия итоат мекарданд ва дар ҷангҳо бо ӯ ҳамроҳ мешуданд. Вай дар тӯли
хилофаташ бо румиҳои Шом дарҳоли ситез ва ҷанг буд, аммо пешрафте дар он ҷо
надошт. Нисбат ба масеҳиёни Шом равиши мулоимтаре пеш гирифт, зеро онҳо
метавонистанд дар идораи корҳо ва сомон бахшидан ба молиётҳо вайро ёрӣ диҳанд.
Муовия аз русуми девони Безонс тақлид кард ва созмони муросалот ва иттилооти
пешрафтае ба вуҷуд овард. Муовия дар танзими кори байтулмол аз як масеҳӣ ба номи
Сарҷун бинни Мансур истифода кард. Муовия бо истифода аз амволи мусулмонон
бахшишҳои беҳисобе ба руасои араб кард. Муовия ҳамвора бо ду гурӯҳ Хавориҷ ва
Шиъа дар душманӣ буд. У шиаёни Алиро мавриди озор ва азият қарор медод ва ҳатто
баъзе шиаёни мӯътариз монанди Ҳаҷр бинни Адиро ба қатл расонид. Баъзе гуфтаанд
Абузари Ғафорӣ ҳам ба ишорати ӯ кушта шуд. Боризтарин иқдоми Муовия барои
тағйири хилофат ба салтанат, меросӣ кардани хилофат буд. Яке аз нукоти муҳими
муоҳада сохташуда байни Ҳасан ва Муовия, ин буд, ки Муовия ҳақ надорад касеро ба
унвони ҷонишини худ баъд аз марг таъйин кунад ва тасмимгирӣ дар ин замина ба
уммат вогузор шавад. Аммо пас аз марги Ҳасан ӯ ба иллати ин, ки ҳеҷ кас ҷуръати
мухолифат ба вайро надошт, писараш Язидро ба унвони ҷонишини худ дар соли 680-и
мелодӣ таъйин намуд ва ба маънои воқеии калима, паймоншиканӣ кард. Ҳарчанд ба
навиштаи Лоровисё Вуглерӣ таъйини Ҳасан ба унвони ҷонишини Муовия дар аҳдномаи
сулҳ бо Муовия эҳтимолан тавассути нависандагони мутахири шиъа барои костани
интиқодоте, ки ба Ҳасан бинни Алӣ мешуд матраҳ шудааст. Зеро аввалан таъйини
валиаҳд дар ҷомеаи исломии он замон амре бидуни собиқа буд ва худи Муовия низ
ҳанӯз дар он замон дар вазъияти пойдоре барои таъйини ҷонишин қарор надошт.
Масъалаи хилофати Язид эътирозоти бисёреро ба дунбол дошт. Асҳоби Паёмбар,
ансорҳо ва муҳоҷирин онро написандиданд ва ба мухолифат бархостанд. Хавориҷ ва
шиаёни Ироқ ҳам хилофати меъросиро рад мекарданд.



https://tg.wikipedia.org/wiki/%D0%9C%D0%BE%D0%BA%D0%B8%D0%BE%D0%B2%D0%B5%D0%BB%D0%B8%D1%81%D0%BC

Мокиовелисм: (англисӣ: Machiavellianism) иборат аст аз маҷмуи усул ва равишҳои
дастуре, кӣ Николо Мокиовели сиёсатмадор ва файласуфи итолёӣ (1469-1529) барои
замомдорӣ ва ҳукумат бар мардум ироъа дод. Николо Мокиовели, кӣ бунёди ин
назарияи худро перомуни равиш ва ҳадаф дар сиёсат қарор дод, дар китоби худ (Il
Principe), ҳадафи амали сиёсиро дастёби ба қудрат медонад ва бинобарин, онро
маҳдуд ба ҳеч ҳукми ахлоқӣ намедонад ва дар натиҷа ба кор бурдани ҳар василаеро
дар сиёсат барои пешбурдани ҳадаф миҷоз мешуморад. Мокиовели бовари дорад,
замомдор агар бихоҳад боқӣ бимонад ва мувафақ бошад набояд аз шарорат ва амали
хушунатомез битарсад. Зеро бидуни шарорат, ҳифзи давлат имконнопазир аст.



https://tg.wikipedia.org/wiki/%D0%9C%D0%B8%D1%80%D0%B7%D0%BE%D2%B3%D0%B0%D1%81%D0%B0%D0%BD_%D0%A1%D1%83%D0%BB%D1%82%D0%BE%D0%BD%D0%BE%D0%B2

Мирзоҳасан Баротович Султонов (Мирзо Ҳасани Султон) – олим ва шоир, доктори илми
филология, академики Академияи табиатшиносии Русия. Узви Иттифоқи нависандагони
Тоҷикистон.

Мирзо Ҳасани Султон 9 июни 1966 дар деҳаи Вешаби ноҳияи Айнӣ дар хонаводаи зиёӣ
таваллуд шудааст.

Дар таҳриру таълифи бештар аз сӣ фарҳангу луғатномаи соҳавӣ, аз ҷумла китобҳои
«Асноди додрасии тафтишоти пешакӣ» (1994), «Луғати мухтасари дандонпизишкӣ»
(1996), «Луғати мухтасари даҳонпизишкӣ» (1997), «Луғати истилоҳоти иқтисодӣ»
(1999), «Луғати мухтасари иқтисодии русӣ ба тоҷикӣ» (1999), «Фарҳанги истилоҳоти
байналмилалии бонкдорӣ» (1999), «Танзими оила дар ислом» (1999), «Дастури
санаднигорӣ» (2000), «Фарҳанги истилоҳоти илми гӯшу биниву гулӯ» (2002), «Луғати
истилоҳоти ҳарбӣ» (2003), “Фарҳанги молиёт” (2003), «Захираҳои оби Тоҷикистон»
(2003), «Вожаномаи роҳи оҳан» (2004), «Санадҳои коргузорӣ ва луғати касбу кор»
(2004), «Фарҳанги истилоҳоти соҳаи обёрӣ» (2006), «Фарҳанги тафсирии забони
тоҷикӣ» (дар ду ҷилд) (2008, 2010, 2011), «Фарҳанги мукаммали забони тоҷикӣ»
(2011), «Фарҳанги истилоҳоти молия ва бонкдорӣ» (2008), «Фарҳанги имлои забони
тоҷикӣ» (2013) ва амсоли инҳо фаъолона иштирок дошт. Вай дар чандин симпозиуму
анҷуманҳои байналмиллалӣ (Душанбе, Маскав, Теҳрон) суханронӣ кардааст ва асару
мақолањои илмияш дар нашрияҳои Олмон, Русия, Эрон ва Ўзбекистон ба нашр
расидаанд. Султонов М.Б. ҳангоми фаъолияташ дар Кумитаи истилоҳот (солҳои
1990-2007) дар таҳияву тадвини истилоҳоти коргузории аксари вазорату идораҳои
мамлакат саҳми назаррас гузоштааст. Устоди зиндаёд Муҳаммадҷони Шакурии Бухороӣ
дар як мусоҳибаи худ ӯро "забоншинос, адабиётшинос ва шоири бисёр хуб" муаррифӣ
карда, дар ҷойи дигар фаъолияти истилоҳнигорӣ ва дигар ҷусторҳои ӯро дар ин
замина барои ташаккули усулҳои истилоҳнигории тоҷикӣ дорои аҳамияти ҷудогона
арзёбӣ кардаанд.

Вай ҳамчунин асарҳои илмиву оммавии «Мухтасари зиндагиномаи Шамси Табрезӣ»
(1997, 2002, 2006) ва «Саргузашти Исмоили Сомонӣ» (1998, 2010)-ро навишта, ба
чоп расонд, ки дар байни хонандагон маҳбубияти хос доранд. Ӯ аз ҷумла дар асараш
«Саргузашти Исмоили Сомонӣ» рӯзгору зиндагинома ва фаъолияти давлатдорию
раиятпарварии Исмоили Сомониро аз нигоҳи нави рӯзгори озодиву истиқлоли миллӣ ба
таҳқиқ гирифта, ҳақиқати таърих ва симои муаззами Исмоили Сомониро пеши назари
хонанда ҷилвагар кардааст. Маҷмӯаҳои шеъри ӯ бо номи «Чароғи лола» (2002),
«Шафақи лола» (2004), «Ҷаконда» (2005), «Салои ишқ» (бо хатти арабиасос)
(«Пайванд», 1389=2011), «Таваллуди ту» («Адиб», 2014) ва «Хотами мулки Сулаймон»
(«Адиб», 2014) ба нашр расидаанд.

Барои дастовардҳои назаррас дар масъалаи таҳқиқи забони илм ва истилоҳот бо
медали тиллои ба номи В.И. Вернадский ва ордени байналмилалии LABORE ET SCIENTIA
(АМАЛУ ИЛМ) сарфароз гардидааст. Корномаи илмию эҷодияш дар донишномаи "Учёные
России" Ҷ.8. ва Ҷ.9. дарҷ гардида, дар шабакаи Интернет сабт шудааст.



https://tg.wikipedia.org/wiki/%D0%9C%D0%B0%D2%B3%D0%BC%D0%B0%D0%B4%D1%81%D0%B0%D0%B8%D0%B4_%D0%A3%D0%B1%D0%B0%D0%B9%D0%B4%D1%83%D0%BB%D0%BB%D0%BE%D0%B5%D0%B2

Маҳмадсаид Убайдуллоев (Убайдуллоев Маҳмадсаид Убайдуллоевич; тав. 1 феврали
1952, Фархор, Тоҷикистон) — ходими давлатӣ ва ҷамъиятии шӯравӣ ва тоҷик. Раиси
Маҷлиси миллии Маҷлиси Олии Ҷумҳурии Тоҷикистон (аз соли 1996), Раиси шаҳри
Душанбе (1996—2017).

Маҳмадсаид Убайдуллоев - 1 феврали соли 1952, дар ноҳияи Фархор, вилояти Кӯлоб
(айни ҳол вилояти Хатлон) ба дунё омадааст. Падар – Маҳмудов Убайдулло (ваф.
2007), модар – Назирова Саъбагул (ваф. соли 1986); оиладор, ҳамсар – Каримова
Рӯзигул; соҳиби ду писар ва як духтар.

Дар Донишкадаи Политехникии Тоҷикистон таҳсил намудааст (1968 - 1970),
Донишкадаи Политехникии ба номи Ленини Харковро хатм намудааст (1974), Мактаби
олии ҳизбии назди КМ ҲКИШ дар Тошкандро бо баҳои аъло хатм намудааст (1985).



https://tg.wikipedia.org/wiki/%D0%9A%D0%BE%D0%BD%D1%84%D1%83%D1%81%D0%B8%D1%83%D1%81

Конфутсий ё Конфусиус (лотинӣ) — (551 - 479 пеш аз мелод), мутафаккир ва
файласуфи чиноӣ мебошад, ки кору эҷодиёташ ба фикрронӣ ва ҳаёти чиноиён,
куриёгиён, ҷопониён ва ветнамиён таъсири чуқур расонидааст. Конфутсий, яке аз
мутафаккирони бузурги давраи қадим, рамзи Чин, маданияту андешаҳои фалсафии ин
кишвар ва ҳам нахустустоди ҳамаи чиниҳо ба шумор меравад. Дар тӯли садсолаҳо
даҳҳо миллиард ниёгони аҳолии Чин ва ҳамсояҳои он - ҷопонҳо, куриёиҳо, ветнамиҳо
- хотираи ӯро ҳамчун устоди зиндагй пос дошта омадаанд. Барои тамаддуни Шарқи
Дур Конфутсий ба мисли Исои Масеҳ барои насрониҳою Муҳаммад (с) барои
мусалмонҳост. Таълимоти ӯ ба таҳкурсии асосии сохти давлатдории Чини бузург
табдил ёфта буд.

Конфутсий дар шоҳигарии Лу (ҳоло Сюйфуи Шандун), дар оилаи муфлисгаштаи
хизматчиёни давлативуҳарбии барӯманд ба дунё омадааст. Дар ҷадвали солшумории
чинй рӯзи таваллуди Конфутсий ба 21 рӯзу 10 моҳу 20 соли ҳукмронии буғдихони
Линг-Ванга (шоҳи оқил) баробар аст, яъне ба соли 551 то милод. Номи Конфутсий
шакли лотинишудаи Кун Фу-сзй, яъне «устод Кун» аст. Дар сесолагиаш аз падар
маҳрум гашт. Модарашро беҳад эҳтиром менамуд, ба.ҳар суханаш гӯш меандохт.
Новобаста аз хурдсолй табиатан ором, ботамкин ва бомулоҳиза буд. Бозии
дӯстдоштааш иҷрои ҳар гуна маросим, аз ҷумла қурбонй ба шумор мерафт. Дар 17-
солагӣ ӯро ёвари муаллимаш Пинг-Чунг, олими шинохта, таъйин карданд. Пинг-Чунг
айни замон ҳокими шаҳре буд, ки он ҷо Конфутсий бо модараш мезист. Дар
омӯзииигоҳ Чунг-нй бо саъю кӯшиши беандоза осори муаллифони қадимро, ки ба ақлу
дилаш таъсири амиқ мегузоштанд, мутолаа намуд. Донише андӯхт, ки минбаъд
шунавандагонашро ба ҳайрат меовард. Пас аз хатми омӯзишгоҳ бо хоҳиши модар
хизмати давлатиро ба ӯҳда гирифт. Сардори нозири бозор таъйин гашт. Аз субҳи
содик, маводи бозору дӯконҳоро хабар мегирифт, намегузошт, ки сабзавот, гӯшту
нон, меваҳои ғайри қобили истеъмол ба фурӯш раванд. Савдогарони боинсофу
бовиҷдонро дастгирй менамуду қаллобонро ҷазо медод. Бо ин амал дар байни халқ
эътибори зиёдеро соҳиб гашт. Дар вақтҳои фориғ аз хизмати давлатй пайваста илм
меомӯхт. Дар нуздаҳсолагӣ Конфутсий бо духтараке аз оилаи барӯманди Ки-коан-ши
акди никоҳ бает. Пас аз як сол писардор шуд, баъдтар духтарчае ба дунё омад. Дар
ҳаёти оилавй ӯ хушбахт набуд. Ривояте ҳаст, ки вай аз завҷааш ҷудо шудааст.
Ақидааш нисбати зан чунин буд: «Бо зан сарукор гирифтан бисер душвор аст,
наздикӣ ҷӯӣ якрав мешаванд, дур созй ғавғо мебардоранд». Дар ин муддат бо хоҳиши
сокинон ҳокими Лу Конфутсийро нозири заминҳои кишт, ҷангалу чорво таъйин намуд.
Ӯро вазифаҳои боз ҳам баландтари давлатй интизор буданд. Вале вафоти модар дар
соли 528 то милод ӯро маҷбур сохт, ки тарки вазифа намояд. Конфутсий ба
анъанаҳои қадимаи чини содиқ буд: «Писар танҳо баъди сесола шудан аз дасти
волидайн ба замин мефурояд, аз ин рӯ азодории сесола барои ҳама ҳатмист». Аз
хизмат, ки фориг буд, Конфутсий ба омӯхтани таърихи қадими кишвараш пардохт. Ӯ
бо ҳуҷҷатҳои қадимаи таърихй,анъанаҳои маросимӣ, суруду мусиқй ва ривоятҳои
қадим шинос шуд ва ҳамчун донандаи анъанаҳо шӯҳрат ёфт. Соли 522 то милод орзуи
деринааш ҷомаи амал пӯшид. Ҳамроҳи шогирдонаш зиёрати пойтахти қадимаи Чжоу
муяссар гашт. Ибодатгоҳҳои куҳансол ӯро ба ваҷд оварданд. Ӯ худро дар саргаҳи
ҳикмат мепиндошт, ба суратҳои рӯидеворӣ бо диққат менигарист, матнҳои бо мурури
замон хирашударо бо шавку завқ мехонд. Базудй дар шаҳр овозаи олими ҷавони
ҳамадон паҳн гардид. Шумораи шогирдони ӯ ҳар рӯз меафзуд. Фазл ва донистани
адабиёти қадима ҳамаро мафтунаш сохт. Ҳамзамон ӯ ба таҳрири китоби «Ши сзин»
(«Китоби сурудҳо»), ёдгории адабиёти асрҳои XI-VI то милоди Чин, даст зад. Вай
беҳтарин сурудҳоро, ки азёд медонист ва то охири умр замзама мекард, дар китоб
боқӣ гузошт. Конфутсий ба мусиқӣ баҳои баланд медод. Мегуфт, ки мусиқӣ бояд
ғизои маънавии халқ бошад. Аз рӯи ривоятҳо Конфутсий маҳз дар шаҳри Чжоу бо
мутафаккири куҳансол Лао-сзӣ вохӯрдааст. Файласуфи солхӯрда барои орзую умедҳои
«пучаш» Конфутсийро хеле мазаммат намуд. Вале аз ин Конфутсий ҳеҷ хиҷолате
накашид. Ӯ мегуфт, ки мақсадаш дониши андӯхтаашро ба хизмати мардум гузоштан
аст. Вай ҳокимеро меҷуст, ки аз рӯи тавсияҳои Конфутсий кишвару халқро идора
созад. Боварии халқро сазовор гаштани сарвари давлат барои мутафаккири ҷавон
чизи асосй буд. Бе ин давлатро нигоҳ доштан амри муҳол аст, мегуфт. Барои чунин
ҳоким пайдо кардан Конфутсий ҳудуди кишварҳои Си, Вей, Чэн, Сзай ва ғайраҳоро
тай намуд. Вале ҳайҳот, шоҳи донишманду дилхоҳашро наёфт. Билохир дар чилу
чорсолагиаш бахт ба рӯяш хандид. Дар шоҳигарии Лу ошӯбҳо хомӯш шуданд ва ҳоким
Конфутсийро шаҳрдори Чжун-ду таъйин намуд. Акнун ӯ дар амал метавонист ғояҳояшро
татбиқ созад. Конфутсий қоидаҳои судиро дар амал хуб риоя менамуд. Дар рӯзҳои
аввали раиси шаҳр буданаш, вай маҷбур шуд, ки аз ақидааш гашта мухолифи
сиёсиашро ба дор кашад. Ӯ зидди ҳукми қатл буд, аммо давлатдорй варо аз ақидаи
шахсиаш баргардонд. Конфутсий ба шогирдонаш ин амалашро чунин шарҳ дод: «Шал
Чжен-мао гурӯҳҳои ҳамақида ташкил намуда, зидди мо сухан мегуфт, ҳақиқатро дидан
намехост, худраъй буд, пас чи тавр ӯро ба дор намекашидем? Вале ҳукми қатл ёрй
нарасонд. Дарбориён фитнаҳо бардоштанд. Ахиран Конфутсий аз сарзамини Лу рафт.
Бо шогирдон аз шаҳр ба шаҳре, аз як мамлакат ба дигаре сафар мекарду ақидаҳояшро
тарғиб менамуд. Одамон ӯро бо хушнудй пешвоз мегирифтанд, ба суханҳояш гӯш
меандохтанд, ба ваҷд меомаданд. Вале дигар чизе рӯй намедод. Ҳоким Вей низ ӯро
дуст медошт, ҳарфаш мешунид, барояш қасру маош (ҳазор чен биринҷ) муҳайё сохт,
аммо мувофиқи таълимоти Конфутсий мамлакаташро идора кардан нахост. Ва Конфутсий
ин ҷоро низ тарк намуд. Қумандони шоҳигарии Сунг аз ҷамъомадҳои шогирдони
Конфутсий ба ҳарос афтода, маҷбур месозад, ки мутафаккир боз овораи манзилҳо
шавад. Баъди сарсониҳои зиёд ба ватан бармегардад, аз вафоти занаш хабар меёбад.
Дар Лу тамоми вақташро ба омӯзиш ва тарбияи шогирдон мебахшад. Дар як баландй
бештар ваъз мегуфт ва он «теппаи зардолу» ном гирифт. Дар ин ҷо тамоми осорашро
ба тартиб овард, бисёр китобҳои қадимаро мураттаб намуд. Вай таҳрири асарҳои
фалсафии «Шутсзин», «Шитсзин», «Итсзин» ва нахустин асари таърихии Чин
«Чунсю»-ро ба охир расонд. Таълимоти Конфутсий дар замони ҳукмронии Хон (202 то
милод) дар саросари Чин паҳн гашт ва ҳамчун дини давлатй пазируфта шуд. Баъди
сарнагун шудани охирин императори Чин дар соли 1912 дини давлатй низ мавқеашро
аз даст дод.



https://tg.wikipedia.org/wiki/%D0%9A%D0%BB%D0%B5%D0%BE%D0%BF%D0%B0%D1%82%D1%80%D0%B0

Клеопа́тра VII Филопа́тор (юн.-қад. Κλεοπάτρα Φιλοπάτωρ, соли 69 п.м. — соли 30
п.м.) — охирон шоҳи (зан) Мисри Қадим аз насли элинии мақдунии Птолемей.

Дар ҷаҳон бо ишқи худ нисбат ба сарлашкари Римӣ Марк Антоний машҳур гаштааст.
Солҳои ҳукмрониаш соли 44 п.м. — соли 30 п.м.ро дарбар мегирад. Мисри Қадим он
вақт дар итоати Рими Қадим буд. Барои бандаи императори Рим Октавиан Август
нашудан, худкуши мекунад. Клеопатра дар замони имрӯза яке аз қаҳрамонони машҳури
таърихи ба ҳисоб меравад, ки дар бораи ӯ филмҳои бадеӣ ва китобҳои бисёр вуҷуд
доранд.

Дар баъзе адабиёт ӯро ҳамчун фиръавни охирони Мисри Қадим менависанд, валек аз
рӯи нуқтаи назари бисёри таъхрихчиён ин гуна баҳо нодуруст аст. Номи худро бо
алоқаи ишқии худ нисбат ба сарлашкарони Рими Қадим, Юлий Сезар ва Марк Антоний
ҷовид гардонид ва аз онҳо чор фарзанд дошт, ки як писараш аз Сезар ва ду писару
як духтар аз Марк таваллуд карда буд.

Манбаъҳое, ки то имрӯз ба мо расидааст дар бораи Клеопатра, аз таърихчиёни қадим
— Плутарх, Светоний, Аппиан, Дион Кассий ва Иосиф Флавий боқӣ мондааст. Дар
бисёри онҳо сиёсати ҳамон вақтаро ба назар гирифта, ӯро бисёр сиёҳ мекарданд ва
мегуфтанд, ки Клеопатра душмани қотили Рими Қадим ва Октавиан Август буд. Барои
мисол, яке аз таърихчиёни асри IV Аврелий Виктор чунин суханонро дар ҳаққи ӯ
навистааст:



https://tg.wikipedia.org/wiki/%D0%9A%D0%B0%D0%BF%D0%B8%D1%82%D0%B0%D0%BB%D0%B8%D0%B7%D0%BC

Капитализм (аз капитал)- сохти ҷамъиятӣ, ки ба моликияти хусусии капиталистон
будани воситаҳои истеҳсолот ва аз тарафи капиталистон истисмор карда шудани
меҳнати кироя асос ёфтааст; Капитализм сохти охирини истисморӣ, охирин
форматсияи ҷамъиятӣ-иқтисодии антагонистӣ мебошад; зиддияти байни характери
ҷамъиятӣ доштани истеҳсолот ва шакли капиталистии аз они худ карда шудани он
зиддияти асосии Капитализм мебошад; ин зиддият дар муборизаи шадиди пролетариат
бар зидди буржуазия, дар бесарусомонии истеҳсолот, кризисҳои иқтисодии
харобиовар зоҳир мегардад; Капитализм дар рафти тараққиёти худ шароити ҳалокати
худро тайёр мекунад; дар рафти задухӯрдҳои синфи коргар муташаккил мешавад,
ҳамчун гӯркови капитализм ба майдон мебарояд. Дар зинаи муайяни тараққиёти
капитализм ногузир бо сохти пешқадамтарин – сотсиализм иваз мешавад. Ба системаи
ҷаҳонӣ табдил ёфтани сотсиализм, барҳам хӯрдани системаи мустамликадорӣ боиси
боз ҳам тезу тундтар шудани кризиси умумии Капитализм гардид ва ин аз ногузирии
тамоман шикаст хӯрдани он шаҳодат медиҳад.



https://tg.wikipedia.org/wiki/%D0%9A%D0%B0%D0%BA%D1%82%D1%83%D1%81

Кактус - (Cactaceae, оилаи растаниҳои бисёрсолаи дупаллагист. Пояаш ғафсу
сершираи курашакл, тухмшакл ва устувонашакл буда, бо хор, мӯяк ё пулакча пӯшида
шудааст. Кактус метаваонад миқдори зиёди обро захира карда муддати дароз ба
хушкӣ тоб оварад. Пояи Кактуc ба ғайр аз захира кардани об вазифаи фотосинтез ва
бухор кардани обро низ иҷро мекунад.

Гули Кактус калон-калони (баъзан диаметраш то 25 см. мешавад) тоқа буда, асосан
дуҷинса аст. Мевааш ғуҷуммеваи сершираю сертухм мебошад. Қариб 85 ҷинс ва бештар
аз 2000 намуди Кактус асосан дар Амрико (аз ҷумла нисфаш дар Мексика) дар
биёбонҳои тропикӣ, баъзан дар бешаю даштҳои сералафи тропикӣ ва ғ. мерӯяд.



https://tg.wikipedia.org/wiki/%D0%98%D0%BC%D0%B7%D0%BE

1. Имзо як намоиши дастнавис аз ном, лақаб, ё як зербадари соддае аст, ки гоҳе
сабки хосе дорад ва афроде рӯи аснод менависад то мадраки бошад барои ҳувияти ва
нияти фард. Нависандаи имзоро имзокунанда мегуянд.

2. Имзо — насаби бо дасти худ навиштаи шахс, реквизити ҳатмии ҳуҷҷатҳои хизматӣ
(санади таҳқиқ, хулоса) ва санадҳои ҳуқуқӣ (қонун, санади идоракунӣ, қарори суд,
ӯҳдадорӣ ва ғ.). Имзои шахсони дахлдор ба ҳуҷҷат ва санадҳои ҳуқуқӣ қувваи
юридикӣ мебахшад. Агар шахс бинобар норасоии ҷисмонӣ, беморӣ ё бесаводӣ бо дасти
худ имзо карда натавонад, пас бо хоҳиши ӯ дигар шахси воқеӣ имзо карда
метавонад. Имзои шахси дигарро бояд нотариус тасдиқ кунад ва сабабҳоеро, ки
шахси аҳдкунанда (ё меросгузор) имзо карда натавонистааст, сабт намояд. Бо
инкишоф ёфтани техника мафҳумҳои имзоҳои факсимилй ва электронӣ низ васеъ паҳн
шудаанд.



https://tg.wikipedia.org/wiki/%D0%97%D0%B0%D0%BA%D0%B0%D1%80%D0%B8%D1%91%D0%B8_%D0%A0%D0%BE%D0%B7%D3%A3

Абӯбакр Муҳаммад ибни Закариёи Розӣ (порсӣ: زکریای رازی) (англисӣ: Abu Bakr
Muhammad ibn Zakariya ar-Raziy) — олим, кимиёгар, файласуф, табиб табиатшиноси
машҳури асрҳои VIII – IX – и аҳли форсу тоҷик. Арабҳо ӯро «табибу-л-муслимин» ва
ба муносибати ба забони арабӣ будани китобҳояш ӯро «Ҷолинусу-л-араб» номидаанд.

Абӯбакр Муҳаммад ибни Закариё ибни Яҳёи Розӣ дар шаҳри Рай 28 августи соли 865
мелодӣ (соли 251 ҳиҷрӣ) дар оилаи косиб таваллуд шудааст. Солҳои тифлию айёми
ҷавонии ӯ дар зодгоҳаш мегузарад. Аз маълумоте, ки дар «Китоб-ут-тиб – ул –
Мансурӣ» мавҷуд аст, бармеояд, ки донишманд дар аввалҳои умр бо касби заргариву
саррофӣ шуғл варзида, дар як давраи муайян ба ҳаваси кимиёгарӣ дар пайи омӯхтани
илми кимиё мегардад. Абӯрайҳони Берунӣ (973 -1048) дар «Феҳрасти майлу рағбат
доштани Закариёи Розӣ» ном асараш дар бобати ба илми кимиё шавқу ҳавас доштани
Закариёи Розӣ чунин гуфтааст: «Наздикӣ ба оташ ва бӯйҳои тунд чашми ӯро маъюб
сохт ва ӯ ба сӯи муолиҷа ва мудово ва сипас ба илми пизишкӣ кашонид». Розӣ аз
овони ҷавонӣ бо омӯхтани илму адаб ба василаи китобу навиштаҷот, маҳфилҳо ва
баҳсу мунозирот дилбастагии махсусе доштааст. Ҳисси кунҷковию кӯшиши
донишандӯзии ӯро дақиқае тарк нанамуданд. Тазаккур бояд дод, ки Муҳаммад
Закариёи Розӣ дар овони ҷавонӣ монанди дигар кимиёгарон аз пайи орзуи ёфтани
иксир шуда буд, ки ба воситаи он маъданҳоро ба тилло баргардонад, валекин
баъдтар аз ин амал даст кашид ва ҷилави истеъдоди донишро бар сӯйи майдони илми
тиб, ҳикмат, риёзиёт, фалакиёт ва адабиёт баргардонид. Закариёи Розӣ аввал ба
хидмати ҳокими Рай – Мансур ибни Исҳоқ ибни Аҳмад ибни Асад, ки солҳои 290 – 296
ҳиҷрӣ (902-908) ҳукуматдорӣ кардааст, ба вазифаи сарвари бемористон адои вазифа
намуда, баъд аз чанд соли хидмат ин мутафаккири барҷаставу табиби ҳозиқро ҳокими
Бағдод ба дарбори худ даъват мекунад. Дар сарчашмаҳо оид ба сарвари бемористони
Бағдод таъин шудани Закариёи Розӣ ривоятҳои зиёд оварда шудаанд. Закариёи Розӣ
баъд аз солҳои зиёд дар бемористони Бағдод хидмат намудан ва соҳиби тахаллуси
«табиби мористонӣ» шудан ба зодгоҳаш бармегардад. Ӯ як қисми умрашро дар
Мовароуннаҳр гузаронида ва бо доираҳои илмии ин кишвар робитаҳо дошта аст. Дар
охири умри худ нобино шуда, дасташ аз кор монда будааст. Файласуф ва табиби
мушкилкушо, кимиёгари маъруф Закариёи Розӣ дар байни солҳои 320 ҳиҷрӣ (25
октябри соли 925 мелодӣ) аз олам чашм пӯшидааст. Аз оғози ҷавонӣ ва таҳсилоти ӯ
иттилое дақиқ ҷуз он чӣ тазкиранависон навиштаанд, дар даст нест. Дар бархе аз
сарчашмаҳои асримиёнагӣ омадааст, ки Закариёи Розӣ гӯё Мансур ибни Нӯҳ ибни
Насрро (ҳукмрониаш с-ҳои 961 – 976) табобат кардааст. Бархе гуфтаанд, ки ӯ дар
айёми ҷавонӣ заргарӣ мекардааст ва баъзе навиштаанд, ки ӯ дар оғоз сарроф
будааст. Пешаи заргарӣ ва саррофӣ таваҷҷӯҳи ӯро ба самти илми кимиё равона
кардааст, то ки битавонад гавҳари филизотро дигаргун созад. Дар натиҷаи шуғли
пайвастааш бо ин фан, наздикӣ ба оташ ва бӯйҳои тунд чашмҳои ӯ дучори беморӣ
гардиданд ва ӯ аввал ба муолиҷа пардохта, сипас ба тиб рӯй овардааст.

Ба иттифоқи тазкиранависон Закариёи Розӣ таҳсилоти худро анҷом дод ва ҳатто
бархе тасреҳ кардаанд, ки ӯ пас аз чилсолагӣ ба кутуби тиббӣ ва фалсафӣ рӯй
овард. Закариёи Розӣ барои фаро гирифтани нозукиҳои улуми тиббӣ ва фалсафӣ ба
Бағдод омад. Бағдод дар он рӯзгор маркази мутарҷимони забардасти осори илми
юнонӣ ба сурёнӣ ва арабӣ буд. Вуҷуди бемористонҳо дар замони Ҳорунуррашид
(хилофаташ с-ҳои 786 – 809) ва Баромика боиси фароҳам омадани имконоти хубе
барои мутолиоти Закариёи Розӣ гардид. Бархе аз сарчашмаҳо навиштаанд, ки
Закариёи Розӣ бемористони Аздиро дар Бағдод идора мекард, ин ҳамон бемористоне
будааст, ки Бадр – ғуломи Мӯътазид (хилофаташ с-ҳои 892 – 902) дар а. 9 бунёд
карда будааст, ки баъдан бо номи «Бемористони Мӯътазидӣ» иштиҳор пайдо кард,
вале бо мурури айём ба «Аздӣ» маъруф гаштааст. Закариёи Розӣ пас аз фарогирии
улуми мухталиф муддате ба зодгоҳи худ – Рай рафт ва сарварии бемористони он ҷоро
ба ӯҳда гирифт. ӯ дар бахшҳои гуногуни китобҳои худ ба бемористони Рай ишора
кардааст. Муаррихон исбот кардаанд, ки Закариёи Розӣ ба сабаби аз ҳад зиёд
машғул шудан бо таҷрибаҳои кимиёӣ, доимо сару кор доштан бо оташ, аз пурхонӣ ва
хусусан аз китобхонии шабона ба дарди чашм дучор мешавад. ӯ дар ҷустуҷӯи роҳҳои
муолиҷаи чашм маҷбур шуд, ки ба омӯзиши илми тиб пардозад. Баъди анҷоми таҳсили
тиб дар Бағдод таҳти роҳбарии Табарӣ Закариёи Розӣ ба саёҳати Мисру Испания ва
мамлакатҳои дигар мебарояд; ӯ дар Мовароуннаҳру Хуросон, дар пойтахти Давлати
Сомониён Бухоро чанде иқомат кардааст. Ӯ дар мубоҳисаҳои илмӣ ширкат варзида,
дар мамолики сафаркардааш комёбиҳои илму маданиятро омӯхт ва ба инкишофи онҳо
саҳми муайян гузошт, дар бисёр мамлакатҳо шогирдонро ба камол расонд. Вай табиби
хосаи ҳокимони мухталифе буд; аҳли бисёр мамлакатҳо ӯро ба сифати духтури
беҳамто мешинохтанд ва ҳокимонашон ӯро ба назди худ мехонданд.

Муҳаммад Закариёи Розӣ олими энсиклопедисти барҷаста, файласуф, табиб, омӯзгор,
риёзидон, кимиёгар ва табиатшиноси машҳури асрҳои VIII – IX – и форсу тоҷик ба
шумор меравад. Закариёи Розӣ илми тибро ба дараҷае мукаммал омӯхта, чунон табиби
ҳозиқ шуд, ки муосирон ӯро "Ҷолинуси араб" номидаанд. Нафақат сардухтури шаҳри
азизаш Рай, балки садри бемористони асосии хилофати Бағдод таъин шудани Закариёи
Розӣ далели обрӯю эътибори баланд ва табиби ҳозиқ будани вай мебошад. Закариёи
Розӣ мероси илмии бисёр духтурони намоён, аз ҷумла мероси дастпарварони
Академияи Ганди Шопурро ба хубӣ медонист ва мукаммал аз бар карда буд.

Муҳаммад Закариёи Розӣ қариб 238 китоб ва рисола навиштааст. Мутаассифона
аксарияти онҳо несту нобуд гардида ва имрӯз фақат 30 ҷилд аз осори ӯ боқӣ
мондаасту халос, ки аксарияташон ба забони арабӣ нигошта шудааанд. Осори бойи
Закариёи Розӣ аз 164 то 234 номгӯй асарҳои хурду калонро ташкил медиҳад. Мероси
ба тиб бахшидаи ӯ зиёда аз 60 китобу рисолаҳоро дар бар мегирад. Ба муҳимтарин
асарҳои энсиклопедии донишманд «Китоб – ул- ҳовӣ» ва «Китоб – ут –тиб ул -
Мансурӣ» дохил мешавад. Китоби якум номбаршуда аз 30 ҷилд иборат буда, тамоми
шохаҳои тиббӣ – назариявӣ ва амалиро дар бар мегирад. Дар китоби мазкур назария
ва комёбиҳои пешқадами илми тибби қадимаи юнонӣ, ҳиндӣ, арабӣ, форсиву тоҷикӣ,
дар навбати аввал таҷрибаи амалии худи ҳаким гирд оварда шудааст. Ин асар соли
1279 ба забони лотинӣ тарҷума ва дар соли 1486 нусхаи чопии он дастраси
аврупоиён гардид. Такроран ин шоҳасар ба забони лотинӣ боз ду маротиба дастраси
табибону донишмандони мамолики зиёди ҷаҳон мегардад. Асари дигари Закариёи Розӣ
«Китоб – ул чадори вал хасба» (китоби нағзак ва сурхак) бо забони лотинӣ, юнонӣ,
англисӣ ва немисӣ тарҷума шуда, 49 маротиба пайи ҳам нашр гардидааст. Закариёи
Розӣ доир ба илми кимиё 22 китобу рисола таълиф намудааст. Муҳаммад Закариёи
Розӣ ба ғайр аз кимиёгар буданаш, ҳамчунин бо маҳорати бузурги тиббӣ ва осори
бойи абадзиндаи илмиаш на танҳо дар пешрафт ва равнақи тиббу табиатшиносии олам
саҳми ниҳоят бузург дорад, балки ӯ дар таърихи илму маданияти ҷаҳонӣ ҷойи
намоёнро ишғол менамояд. Китобу рисолаҳои эҷоднамудаи ӯ ба таълиму тарбияи
кимиёгарон, табибон, барои сохтмони табобатхонаҳо, муолиҷаи бемориҳои алоҳида,
тартибу хӯроку об ва дигар мушкилоти барои ҳифзи саломатии инсон зарур бахшида
шудаанд. Бояд гуфт, ки дар он замон амалияҳои тиббӣ ба амалияи кимиёӣ алоқаманд
буд, бинобар ин асарҳои эҷодшудаи Закариёи Розӣ дар кимиёгарӣ ва тибби имрӯза
низ иртиботи қавӣ дорад. Закариёи Розӣ дар боби тиб зиёда аз 60 асар таълиф
кардааст. Муҳимтарини онҳо «Китоб-ул-ҳовӣ» ва «Китоб-ут-тибб-ил-мансурӣ» (ё
«Алқунон-ул-мансурӣ», 10 ҷилд) буда, тамоми илмҳои тиббии асри Закариёи Розӣ-ро
фаро гирифтаанд ва ба инкишофи минбаъдаи илми мамлакатҳои Шарқи мусулмонӣ
таъсири калон расонидаанд. Ин асарҳо дар асри XII ба забони лотинӣ тарҷима шуда,
дар арзи чандин аср барои табибони Ғарб дастури аввалиндараҷа буданд. Закариёи
Розӣ дар асарҳояш «Аттибб-ул-мулукӣ» ва «Тибб-ул-фуқаро» ғояи табобати фардиро
тарғиб кардааст. Вай дар «Тибб-ул-фуқаро», ки барои омма навишта шудааст,
бемориҳои роиҷ, роҳ ва воситаҳои осони дар шароити хона пешгирӣ ва табобат
кардани онҳоро тасвир кардааст. Ӯ дар «Китоб-ул-ҷадарӣ ва-л-ҳасба» ном асараш
нахустин бор нағзак, сурхак ва роҳҳои талқиҳи (гул буридан) онҳоро ба таври
возеҳ тасвир карда, нишон додааст, ки ин бемориҳо такрор намешаванд, яъне як кас
ду бор гирифтори нағзак ва сурхак нахоҳад шуд. Ин китоб ба забонҳои лотинӣ,
юнонӣ, англисӣ ва немисӣ тарҷума шуда, 40 бор нашр гардидааст. Олими англис
Ҷекнер фақат баъди нашри англисии ин асар усулҳои талқиҳи обила ва сурхакро
пешниҳод кард.

Закариёи Розӣ аз нахустин табибҳоест, ки тибро ба таҷриба ва амалия пайвастааст.
Ӯ ин корро бо роҳи ҷорӣ кардани таърихи беморӣ, ки дар тибби имрӯза маъмул аст,
ба анҷом расонид. «Китоб-ул-ҳовӣ»-и ӯ ҳақиқатан дар заминаи чунин таърихҳои
беморӣ таълиф шудааст. Закариёи Розӣ дар соҳаи ҷарроҳӣ низ чандин ихтироъ ва
кашфиёт дорад; ӯ аввалин бор асбоби аз ҳалқ берун овардани ҷисмҳои бегонаро
тасвир кард, пунба (пахта)-ро барои бастан ва зеҳро барои дӯхтани ҷароҳат ба кор
бурд. Вай тавсия кардааст, ки ҳангоми ҷарроҳии саратон бофтаҳои атрофи онро
ҳарчи бештар бурида, ҷояшро доғ кардан зарур аст. Закариёи Розӣ бо вуҷуди дониши
олидараҷааш оид ба ҳама воситаҳои муолиҷа тарафдори он буд, ки бемориҳо то ба
ҳадди имкон бо дору ва васоити одитарин илоҷ карда шаванд. Ӯ мегуфт:

Илова бар китобҳои дар боло зикршуда, Закариёи Розӣ боз ба шахсоне, ки мухталифи
ақидаҳояш буданд, асарҳо навиштааст. Ҳамчунон ба осори Арасту ва Афлотун шарҳи
ҷолибе ба ёдгор гузоштааст. Китобе дар илми мантиқ тадвин карда, дар бораи
фалсафаи Фисоғурис низ асаре нигоштааст. Асари муҳими табиии ӯ «Ал – ҳовӣ» аст,
ки инчунин ба номи «Ҳақоиқ доиратул- маорифи тиббӣ» ёд мешавад. Равиши таҷрибаи
Закариёи Розӣ нишон медиҳад, ки ӯ аз рӯйи усули таҷрибаи империзм кор мекард. Ба
мисли уламои дигари замони хеш, ӯ ба офариниши олам имони комил дошт, аммо
биниши ӯ биниши моддӣ буд ва аз ақидаҳои хурофотӣ сарфи назар менамуд ва
пайваста машғули таҳқиқ буда, зиндагии фақирона дошт. Илова бар муҳаққиқони
қаблӣ, Муҳаммад Закариёи Розӣ дар тиб низ пешниҳодҳои муҳим намуда, ба даст
овардани тезоби сулфат ва спиртро ба роҳ монд. Ӯ спиртро ба тақтири маводи қандӣ
ва ношоиста ва тезоби сулфатро бо таҷзияи зочи сабз ба даст овард. Зочи сабзро
метавон сулфати мис донист, чунки ҳамаи намакҳои тезоби сулфатро дар он замон ба
номи зоч зок ёд менамуданд, аммо ранги сабзро ионҳои мис (II) медиҳад. Хулласи
калом, ягон соҳаи тибби назариявии ҳамон замон нест, ки Закариёи Розӣ ба
инкишофи он таъсир нарасонда бошад. Закариёи Розӣ аз зумраи аввалин олимонест,
ки назарияро ба амалия пайваст, илми тибро бо мушоҳидаю таҷрибаи фаровон ғанӣ
гардонд.

Закариёи Розӣ чӣ дар илми кимиё ва чӣ дар илми тиб саҳми босазое гузоштааст.
Омӯзиши ғояҳои фалсафии Ар-Розӣ нишон медиҳад, ки вай назарияи худро дар асоси
муҳимтарин ҷараёнҳои фалсафаи исломӣ асоснок намуда, анбиқҳои махсусе таҳия
намудааст ва дар зимни омӯзиши анбиқҳо роҷеъ ба категорияҳо, инчунин дар бораи
фарқ байни зоҳир ва ботин сухан рондааст. Аз сабабе ки Закариёи Розӣ дар натиҷаи
омӯзиши таносуби ҷисм ва рӯҳ ба натиҷаи мусбат нарасидааст, бинобар ин ӯ
мухолифи ақидаи таҳаввули рӯҳ будааст. Ин натиҷагирӣ ба ӯ имкон додааст, ки
нисбат ба тамоми алкимиёгарони дигари мусулмон бештар дар масъалаи табдили
ҳамдигарии моддаҳои гуногун аҳамият бидиҳад, яъне барои табдили алкимиё ба
кимиёи ҳақиқӣ заминаи хубе гузоштааст. Дар баробари ин аз ҳама бештар вожаҳои
алкимиёиро тафсир намудааст. Асарҳои ӯ «Китоб – ул асрор» ва «Аз – мадҳалул –
таълимӣ» аз тарафи олимони исломӣ дар асрҳои баъд ҳамчун асарҳои соҳаи алкимиё
омӯхта шудаанд, зеро дар онҳо забону вожаҳои ҳамин соҳа истифода шуда будаанд ва
мазмуни ин асарҳо ба соҳаи кимиё иртибот доштанд. Ар–розӣ дар тадқиқотҳои худ
дар ин ришта бештар ба Ҷобир пайравӣ кардааст.Масалан, дар масъалаи тақсим
кардани филизот саҳми босазое гузоштааст. Роҳу воситаҳои аз филиз сохтани
асбобҳоро барои таҷрибаи кимиёӣ ва об кардани маъданҳоро баён доштааст. Вай дар
хусуси сохтани шишаҳои гуногун пешниҳодҳои судманд дорад. Намудҳои беҳтарини он
шишаи беранги ҷилонок буда, бо сифати худ ба булӯр монанд аст.

Закариёи Розӣ бори аввал дар таърихи кимиё моддаҳоро ба се гурӯҳ маъданӣ,
рустанигӣ ва ҳайвонӣ ҷудо кардааст. Моддаҳои маъданиро бошад, дар навбати худ
дар шаш гурӯҳ:

3) сангҳо: малахит, мармари сабз, оҳаксанги сурх, оҳаксанги хокистарранг, шиша
ва ғайра:

5) Танакор: сода, танакор: 6) намакҳо: намаки ош, намаки талх,оҳак,намаки пешоб
ва ғайра.

Муҳаммад Закариёи Розӣ роҳҳои тозакунӣ ва ҳосил кардани маъданро медонист. Ӯ дар
озмоишгоҳи (лабораторияи) худ мис, нуқра, оҳан, тилло, қалъагӣ ҳосил мекард.
Барои гудохтан ва тоза кардани онҳо Розӣ аз кӯраи оҳангарӣ, бута, анбур, чакуш
ва дигар асбобҳои сохтаи худ истифода мекард. Тадқиқотчиёни соҳаи кимиё
Ар-Розиро ҳамчун кимиёдони маъруф мешиносанд, агарчи кимиёгарони Эрон баъзе
назариёти ӯро хато низ ҳисобиданд. Мутолиаи осори Розӣ ва навиштаҳои муаррихоне,
ки роҷеъ ба фаъолияти илмии ӯ китобу мақолаҳо навиштанд, нишон медиҳад, ки
Закариёи Розиро дар радифи асосгузорони илми кимиё ҷой бидиҳем ва ҳамчунон ӯро
яке аз инкишофдиҳандагони ятрокимиё бидонем. Дар ҳақиқат Закариёи Розӣ баъд аз
донистани асосҳои кимиёии он замон ба омӯзиши илми тиб шуруъ намуда, дар ин соҳа
низ ба комёбиҳои зиёд ноил гардидааст. Донишҳои кимиёӣ ба ӯ имкон додаанд, ки он
малакаҳои амалиро дар санъати дорусозӣ ва табобати беморон истифода намояд. Агар
Ҷобир ибни Ҳайён дар санъати кимиёгарӣ, яъне кимиёи амалӣ саҳми босазое гузошта
бошад, Закариёи Розӣ натиҷаи таҷрубиро арзёбӣ намуда, кӯшиш намудааст, ки онро
аз нигоҳи назарӣ асоснок кунад. Яке аз кӯшишҳои муҳимтарини Розӣ таснифи
(классификатсия)–и моддаҳои гуногун буд. Тавре, ки дар боло зикр гардид, ӯ
моддаҳои маълуми он замонро ба шаш гурӯҳ табақабандӣ кардааст. Ар-Розӣ инчунин
баъд аз Ҷобир ибни Ҳайён ҷараёнҳои кимиёиеро ба мисли дистилатсия, калсинатсия
ва филтратсия дақиқ тасвир намуда, истифодаи онҳоро асоснок кардааст. Донистани
асосҳои тиб ва тариқаи истифода ва истеъмоли гиёҳҳо ба Розӣ имкон додаанд, ки
дар бораи ятро кимиёи низ тадқиқотҳои зиёд анҷом диҳад. Ӯ аввалин шахсе буд, ки
алкул спиртро дар тиб истифода кардааст, аммо ин амади ӯ аз ҷониби дигар табибон
дастгирӣ наёфтааст.

Агарчи Ал – Берунӣ дар китоби хеш ба номи «Ал – ҷамоҳир фи маърифат ал –
ҷавоҳир» роҷеъ ба он маълумот додааст, вале табиати он ноаён мондааст. Аз
маълумоте, ки Ҳасан Алии Шайбонӣ додааст, бармеояд, ки оҳани чинӣ иборат аз
пайкарҳои дарунтиҳӣ будааст ва дохили онро маъмулан бо симоб пур мекарданд.Ба
назари мо, шояд манзур аз оҳани чинӣ ҳамон зарфи чинӣ ё фарфор бошад, ки дар
амалиёти кимиёӣ ба шакли васеъ истифода мешавад.

Муҳаммад Закариёи Розӣ дар асарҳои худ масоили полоиш, полоидани хушк ва об
кардану гудохтани маъданҳоро баррасӣ намудааст. Бояд гуфт, ки илм ва амалия дар
замони Закариёи Розӣ ба ҳамдигар мисли имрӯз равобити мустаҳкам надошт.
Манбаҳое, ки ба мо дар бораи пайдоиш ва инкишофи илми кимиё ва амалияи он
маълумот медиҳанд, ба хизмати бузурги Ҷобир ибни Ҳайён, Закариёи Розӣ ва дигарон
марбут аст, агарчи то ба имрӯз дар бораи корҳои онҳо таҳқиқҳои амиқе ба анҷом
нарасида бошад ҳам, саҳми онон дар рушди илмҳои табиӣ, аз он ҷумла, илми кимиё
дар ҷомеаи башарӣ бузург будааст. Закариёи Розӣ муфассал таомули кимиёиро, ки
анҷом додааст, тартиб дода, асбобҳоеро, ки дар озмоишгоҳи кимиёӣ истифода карда
буд, тасвир кардааст, ки онҳо чунинанд бута (тигел), комагирак (шипци), миқроз
(қайчӣ), сҳон (сӯян) шишаи ғунҷоишӣ (колба), қиф, ҳован (ӯғурча), ҳаммоми обӣ,
истакони кимиёӣ ва ғайра. Бута -зарфи гудозиш ва гарм кардани маводи гуногун
мебошад. Бутаро аз филиз,графит, чинӣ ё материалҳои маводи муқовими оташ
месозанд. Дар он замон ин асбобро барои гарм кардани маводе, ки барои
гузаронидани таомули кимиёӣ лозим буд, мавриди истифода қарор медоданд. Ҳамчунин
Закариёи Розӣ тарзи тоза кардан,софкунии моеъ,сӯрохкунӣ, ҳал кардани метал дар
симоб (ба даст овардани амалгама, сири оина, омехтаи ягон филиз бо симоб) ва
инчунин ҳангоми гарм кардан аз ҳолати ҷомид якбора ба газ табдил ёфтани мода,
яъне тасгияҳоро медонист, ки имрӯз онро сублиматсия мехонанд. Яке аз саҳифаҳои
бойтарини таърихи кимиёи садаи дуюми исломиро Муҳаммад Закариёи Розӣ ташкил
медиҳад, ки ӯ чӣ дар илми кимиё ва чӣ дар илми тиб саҳми босазое гузоштааст.
Нисбат ба тамоми кимиёгарони мусулмон Закариёи Розӣ бештар дар масъалаи табдили
санъати кимиё ва кимиёгарӣ ба илми кимиё кӯшиш ба харҷ додааст. Воқеан ,
Закариёи Розӣ ҳанӯз дар он замон вазнҳои қиёсии маводи гуногунро бо ёрии вазнҳои
гидростатикӣ муайян менамуд. Ӯ ба тарзи илмӣ тариқаҳои тоза кардан,софкуниии
моеъ, сӯрохкунӣ, амалгамасозӣ ва инчунин ҳангоми гарм кардан аз ҳолати ҷомид ба
ҳолати дигари агрегатии мода, яъне ба газ табдил ёфтанро медонист. Ӯ роҷеъ ба
барқарор намудани филизот бо роҳи озод намудан аз омехтаҳоро медонистааст. Розӣ
китобҳои зиёде эҷод кардааст. Асарҳои ӯ ва корҳои илмию таҷрибавии ӯро бо
забонҳои гуногун тарҷума намудаанд. Як қатор олимони Аврупо ба корҳои Закариёи
Розӣ баҳои баланд дода, ӯро олим ва донишманди бузург, асосгузори илми кимиё
шуморидаанд.



https://tg.wikipedia.org/wiki/%D0%97%D0%B0%D0%B1%D0%BE%D0%BD%D0%B8_%D1%81%D0%B2%D0%BE%D2%B3%D0%B8%D0%BB%D3%A3

Забони своҳилӣ забрнест, кй бо дар Африкаи шаркй васеъ харф мезананд. Ин забонро
боз Кисвахили меномад. Ин забони Банту мебошад. Бо забони свахилӣ дар шимолй
Сомалия ва чануби Мозамбия васеъ харф мезананд. 5- миллион одам бо якум забон ва
50-миллион бо дуюм забон харф мезананд. Своҳилӣ забоне мебошад, ки бо он одамон
байни Африкаи шаркй ва дигар чойхо муомила мекарданд. Забони свахилй аз
Занзибар, дар чазираи Танзания пайдо шудааст. Забони свахилӣ дар Танзания ва
Кения забони махсус мебошад. Вай бо бисёр забонҳо, аз он чумла бо забони арабӣ
омехта щудааст. Дар поён аз забони свахилӣ мисолҳо оварда шудааст.



https://tg.wikipedia.org/wiki/%D0%94%D0%BE%D0%B8%D1%80%D0%B0

Доира ё Дойра ё Даф — (номгузориҳои дигар: dāira, daire, dāireh, dairea, dārīa,
dahira, dāyere, dayre, dajre, dara, doira, doyra), асбоби мусиқии доирашакл буда
ҳалқаҷаҳо дорад, ки барои навохтани мусиқии классикӣ ва муосир дар Эрон, Туркия,
Озорбойҷон, Тоҷикистон, Ӯзбакистон ва дигар кишварҳои Осиёи Миёна истифода бурда
мешавад.

Доира дорои сохтори оддӣ ва таъсири маънавӣ ва фароғатӣ дорад. Андозаи
чаҳорчӯбаи доира одатан даврашакл, аз чӯб, бо пӯсти чорво ва гирдогирд бо
ҳалқаҷаҳои филизӣ сохта мешаванд . Доираҳо андозаҳои гуногун доранд; Дар
доираҳое андозааш калонтар аст, асосан аз ҷониби мардон дар расму ойин ва базм
навохта ва доираҳои андозааш миёна асосан аз тарафи занон навохта мешаванд.
Номгузории доира ва ба ҳамин монанд созҳои зарбӣ дар кишварҳои қадиму
асримиёнагии Осиёи Марказӣ ва Форс аз он шабоҳат медиҳад, ки чунин созҳои
мусиқии зарбӣ аз қадим байни халқҳои минтақаи Ховари Миёна маъмул будаанд.
Минбаъд, сози мусикӣ дар натиҷаи ҳамгироии фарҳанги исломӣ бо давлати Рум ба
Аврупо маълум гардидааст. Ба забони Паҳлавӣ (форсӣ забони қадима номи доира
дареҳ аст. Доира дар Озорбойҷон, ҳамчун ғавал ва баъзан даф номида мешавад дар
рӯзҳои ид навохта мешавад.

Вақте ки доира менавозанд, доирадаст доираро бо дасти чапаш нигоҳ дошта бо дасту
ангуштҳои росташ мезанад. Доира дар базму чашнҳои хонаводагӣ, махаллӣ, идҳои
миллӣ ва давлатӣ доимо истифода бурда мешавад. Доиранавозиро хурду калон ва зану
мардҳои кишварҳои Осиёи Марказӣ, Эрону Озорбойҷон тез ёд гирифта менвозанд.

Доира - дора, кӯбидан, зарба задан; Аз созҳои зарбии бостонӣ дар анъанаи иҷрои
мардумони Осиёи Марказӣ, ки ҳудуди садояш номаълум аст. Доира иборат аз ду садо:
яке паст ва онро "бум" (назди мардуми Хоразм "гӯп") ва дигарӣ баланд "бак" (тақ)
гӯянд. Ду садои кӯтоҳи паиҳам омадаро "бакко" (так-так) ва "бака" номанд. Доира
сози зарбии хеле маъмулу серистифода дар анъанаи иҷроӣ буда ва дар санъати
мақомсароӣ нақши муассир дошта ва низоми зарбию авзонии мақомҳо бештар бар пояи
усули доира сурат мегиранд. Сароянда ва донандагони мақом худ донанда ва
иҷрогари хуби Доира ҳам ҳастанд. Дар санъати мақомҳо ҳар оҳанг ва тарона дорои
зарбу авзони хосанд, аз ин маънӣ усули онҳо бо номи ҳамон оҳанг, тарона дар
амалияи мусиқӣ мавриди истифода мешаванд: Усули Мухамас, Усули Талқин, Усули
Тасниф, Усули Муғулча ва ғайра.



https://tg.wikipedia.org/wiki/%D0%94%D0%B0%D1%80%D0%B2%D0%BE%D0%B7

Дарвоз (порсӣ: درواز) — яке аз бахшҳои таърихии Тоҷикзамин аст ки сарзаминаш
ҳамакнун миёни ноҳияҳои Тавилдара, Дарвозу Ванҷи Вилояти Мухтори Кӯҳистони
Бадахшони Ҷумҳурии Тоҷикистон ва Ноҳияҳои панҷгонаи Дарвози вилояти Бадахшони
Афғонистон, Аз ҷумла Хвоҳон, Куф Об, Шекаи, ва Нусаиу, Моимаи, тақсим шудааст.

Роҳномаҳо ва ҷаҳоннамоҳои арабизабон ва порсизабони садаҳои миёна номи Дарвозро
Курон (کوران) овардаанд ва маркази онро деҳаи кунунии Кеврон (کـِوران) ёд
кардаанд [1]. Ба гуфти мардуми Дарвоз номи бостонии ин сарзамин Маҳистон
(مهستان) будааст.

Дарвоз аз замони Сомониён то соли 1877 ҳукумате мустақил дошта ва фармонравоёни
онро шоҳ мехондаанд. Қаламрави подшоҳии Дарвоз сарзамини имрӯза Тавилдара,
Дарвозу Ванҷи аз тарафӣ Тоҷикистон, Ва аз тарафӣ Афғонистон, Ноҳияҳои панҷгонаи
Дарвози Хвоҳон, Куф Об, Шекаи, ва Нусаи, Моимаи, ва ду канорӣ Рӯди Панҷро дар
бар мегирифт.

Дарвоз дар солҳои 1878 – 1920 яке аз бекигариҳои Бухоро буд ва бек дар Қалъаи
Хумб менишаст ва мир хонда мешуд.

Пас аз инқилоби Бухоро дар соли 1920 ва таъсиси Ҷумҳурии мухтори шӯравии
Тоҷикистон Дарвоз бахше аз вилояти Ғарм гардид ки то соли 1929 вуҷуд дошт.
Вилояти Ғарм дар он сол ба округ табдил дода шуд. Соли 1931 округи Ғарм барҳам
дода шуд ва сарзамини он тобеъи ҷумҳурӣ шуд. Солҳои 1931 - 1936 сарзамини Ғармро
ба ноҳияҳо бахш карданд ва Дарвоз яке аз навоҳии Ғарм шуд. Соли 1938 округи Ғарм
дубора бунёд ва соли 1939 вилояти Ғарм гашт ки то соли 1955 барҷой буд. Дар он
сол бахши ғармии вилоят дубора зери фармони ҷумҳурӣ ва бахши дарвозии он бо номи
ноҳияи Қалъаи Хумб ба Вилояти мухтори Бадахшон дода шуданд [2]. Ноҳияи Қалъаи
Хумб 26 июни 1991 бо Қарори № 318 Шӯрои Олии ҶШС Тоҷикистон Дарвоз номида шуд.



https://tg.wikipedia.org/wiki/%D0%93%D1%83%D1%88%D1%82%D0%BE%D1%81%D0%BF

Гуштосп - (дар Авесто Виштаспа ба маънии «дорандаи аспи мода»), номи яке аз
фармонравоёни ҳамзамони Зартушт аст, ки паёмбари маздопарастӣ ба-д-ӯ паноҳ бурд
ва ӯ дини вайро пазируфту аз вай пуштибонӣ кард.

Дар «Гоҳон» Зардушт чаҳор бор аз ин фармонраво ном мебарад, ки се бор он ба
гунаи «Кави-виштаспа» (Кай-гуштосп) аст ва Кави (Кай) – чунонки дар зери ҳамин
вожа гуфтаем, – ба маънии раиси ашираву фармонраво, унвони фармонравоёни дудмони
Каёниён аст, ки Гуштосп низ яке аз онон аст. Ба сабаби аҳамияти фаровоне, ки дар
дини зартуштӣ барои Гуштосп ва наќши ӯ дар устуворсозиву густариши ин дин ќоил
будаанд, дар Авестои куҳан наске ҷудогона ба номи ӯ ва дар ситоиши ӯ вуҷуд
дошта, ки дар «Динкард» аз он ёд шудааст. Дар Авестои кунунӣ ҳам – гузашта аз
«Гоҳон», ки гуфтем – борҳо ба ному ситоиши Гуштосп бармехӯрем ва дар «Виспарад»
бахше ба номи «Офарини паёмбар Зартушт» ҳаст, ки дуруду офарину орзуи нек аст аз
забони Зартушт хитоб ба Гуштосп. Гуфтанист, ки дар «Шоҳнома» чеҳраи Гуштосп ба
куллӣ бо он чи дар Авесто мебинем, носозгор аст ва дарвоќеъ дар нуќтаи муќобили
он ќарор дорад. Ба назар мерасад, ки ривояти Авесто дар бораи Гуштосп,
намоишгари бовару бардошти мубадони зартуштӣ ва ҳавзаҳои динии маздопарастӣ буда
ва дар баробари он наќлу ривояти дигаре аз зиндагиву коркарди вай дар миёни
мардуми Эрон вуҷуд дошта, ки дар «Шоҳнома» омадааст. Дар ҳамосаи Фирдавсӣ
Гуштосп шоҳе худкомаву ситамгару найрангбозу нотавон аст, ки наметавонад аз Эрон
дар баробари тохту този турониён падофанд кунад ва ба Систон мегурезад ва
ҳангоми ҳуҷуми турониён ҳамсари ӯ Катоюн ба суроғаш меравад ва бо сарзаниши вай
хабари ин тохту тозро ба-д-ӯ мерасонад.



https://tg.wikipedia.org/wiki/%D0%93%D0%B5%D0%BD%D0%BE%D1%82%D1%81%D0%B8%D0%B4

Генотсид - мувофиқи м. 398 КҶ кирдорҳое генотсид эътироф мешаванд, ки ба пурра ё
қисман маҳв сохтани гурӯҳи миллӣ, этникӣ, нажодӣ ё динӣ бо роҳи пурра ё қисман
нобуд кардани онҳо, зӯроварона монеъ шудан ба таваллуди кӯдак равона гардидаанд,
ё аз гурӯҳ аз ҷумлаи ин гурӯҳҳо ба гурӯҳи дигаре доданн кӯдакон, расониданн
зарари вазнин ба саломатии онҳо ё фароҳам овардани чунин шароити зиндагие, ки ба
талафи ҷисмонни аъзои ин гурӯҳ нигаронида шудаанд.

Генотсид ҷиноят ба муқобилн сулҳу амнияти инсоният буда, аз дағалона вайрон
намудани прннсипҳои умумй, меъёрҳои ҳуқуқи байналхалқӣ ва Ҳукуқу озодиҳои инсон
иборат мебошад. Генотсид дар содир намудани ҳаракатҳои зерин ифода ёфта
метавонад:

Зери мафҳуми гурӯҳи миллӣ гурӯҳи одамони ба миллати муайян мансуб буда новобаста
аз ҳудуди ҷойгиршавии онҳо фаҳмида мешавад. Миллат гурӯҳи одамони таърихан
ташаккулёфтае аст, ки бо умумияти ҷуғрофй, забонй, маданият ва дигар хусусиятҳои
умумии иҷтимоиву анъанавй тавсиф меёбанд.

Зери мафҳуми гурӯҳи этникӣ гурӯҳи одамоне фаҳмида мешаванд, ки ба ин ё он
халқият алоқаманданд.

Гурӯҳи нажодӣ бошад, гурӯҳи одамоне ҳастанд, ки бо маҷмӯи муайяни аломатҳои
зоҳирии дуюминдараҷа (ранги пӯст, мӯи сар, чашм, қад ва ғ.) ва дигар хусусиятҳои
ташаккулёбй фарқ мекунанд.

Гурӯҳи динӣ, умумияти муайяни одамонеро меноманд, ки ба ягон навъи дин эътиқод
доранд.

Субъекти ҷиноят шахсони воқеии мукаллафи ба синни 16-солагй расида шуда
метавонанд. Тарафи субъективии ҷиноят бо қасди бевосита тавсиф меёбад. Мақсади
гунаҳгор аз пурра ё қисман нобуд сохтани гурӯҳи миллӣ, этникӣ, нажодӣ ё динӣ бо
усулҳои дар қонун пешбинишуда иборат мебошад.



https://tg.wikipedia.org/wiki/%D0%92%D0%BE%D1%81%D0%B5%D1%8A

Восеъ (Абдулвосеъ, Мулло Восеъ; тақр. 1845—1847, деҳаи Дараи Мухтори амлокдории
Ховалинг — 1888, Шаҳрисабз) — шахсияти таърихӣ, пешвои шӯриши халқӣ ба муқобили
зулму истибдоди сулолаи манғитиёни Аморати Бухоро.

Дар бораи Восеъ дар замони зиндагиаш ва пас аз маргаш суруду достонҳо, шеърҳову
таронаҳо, нақлу ривоятҳо, хотираҳо ва ғайра эҷод шудаанд, ки машҳуртарини онҳо
суруди таърихии «Шӯриши Восеъ» мебошад. Ба ғайр ин суруд дар эҷодиёти шифоҳии
халқи тоҷик дар бораи Восеъ суруду таронаҳо, марсияҳо низ мавҷуданд, ки
баъзеашон бо жанри рубоӣ гуфта шудаанд. Яке аз онҳо марсияи «Додар дар ҷанги
Восеъ» ном дорад, ки аз гуфтори пиразан Назокат Юсуфова сабт гардидааст. Ӯ ин
суруди марсиявиро бо оҳанги нолаи ғамангез бештар дар сӯгвориҳо месароид.
Инчунин муҳаққиқони фолклори тоҷик сурудҳое бо номҳои «Восеъ» гуфт: «Камон
бигиред», «Восеъ ғазост имрӯз», «Восеи шердил», «Зулм бақо надорад», «Гулъизор
аст нолон», «Восеъ ба асп савор» гирдоварӣ кардаанд, ки ба воқеаҳои он замон ва
шахсияти Восеъ мансубанд. Дар бораи Восеъ адибон шеъру достон, намоишномаву
филмномаҳо таълиф намудаанд. Намоишномаҳои «Шӯриши Восеъ»-и Фитрат (1927),
операи «Шӯриши Восеъ»-и С. Баласанян (либреттои М. Турсунзода ва А. Деҳотӣ)
(1941), «Восеъ»-и С. Улуғзода (1987) ва ғайра аз ҷумлаи онҳо мебошанд. Аз рӯйи
романи «Восеъ»-и С. Улуғзода силсилафилми «Ашк ва шамшер» (таҳиягар Т. Собиров,
1991) офарида шудааст. Инчунин, дар шеърҳои М. Қаноат, Ғ. Мирзо, М. Шералӣ,
Гулназар, С. Айюбӣ ва дигарон аз Восеъ чун пешвои шӯришгарон ва қаҳрамони
озодихоҳу ватандӯст ёд гардидааст.



https://tg.wikipedia.org/wiki/%D0%92%D0%BB%D0%B0%D0%B4%D0%B8%D0%BC%D0%B8%D1%80_%D0%9B%D0%B5%D0%BD%D0%B8%D0%BD

Владимир Илич Ленин' (русӣ: Влади́мир Ильи́ч Улья́нов, тахаллус Ле́нин; 10 (22)
апрели 1870, Симбирск — 21 январи 21 январи соли 1924, дар Горкии Ленинӣ,
вилояти Москва) — ходими сиёсӣ ва давлатии шуравӣ.

Владимир Илич Улянов (Ленин-тахаллуси ҳизбӣ ва адабӣ) 22 апрели соли 1870 дар
Симбирск (Уляновск), губернияи Қазон чашм ба олами ҳастӣ кушод. Падараш омӯзгори
гимназия буд, баъдтар нозири омӯзишгоҳҳои халқй таъин шуд. Ӯ педагоги маъруф ва
муаллифи усули оммафаҳми таълими бачаҳо ба ҳисоб мерафт. Модар ҳаёти хешро ба
тарбияи фарзандон бахшид. Ӯ зане буд оқила, донандаи чандин забонҳо ва
навозандаи созҳои мусиқӣ.

Соли 1887донишҷӯи факултети ҳуқуқшиносии донишгоҳи Қазон мешавад. Дар ин ҷо бо
донишҷӯёни рӯҳияи инқилобй дошта робита пайдо менамояд. Дар оғози моҳи декабри
соли 1887 барои иштироки фаъолона дар ҳамоиши донишҷӯён аз донишгоҳ хориҷ ва
ҳабс гашт. Баъдтар Владимир Илич гуфтугӯяшро бо сардори пулиси маҳаллӣ, ки ӯро
ба маҳбас мебурд, чунин ба ёд овард: «Чаро шумо, одами ҷавон, ошӯб мебардоред,-
маслиҳатомез гуфт ба ӯ пристав,-охир рӯ ба рӯ девор истодааст!». «Девор ҳаст,
вале он пӯсидааст, тела диҳй, меафтад!»-посух додааст Улянов. Ҳамин тавр дар
ҳабдаҳсолагй ба роҳи муборизаи зидди ҳукумати подшоҳӣ рафт. Ба Кокушкино бадарға
шуд, тирамоҳи соли 1888 иҷозат доданд, ки ба Қазон ояд. Ба маҳфили пинҳонии
инқилобӣ, ки асарҳои К.Маркс ва Ф.Энгелсро меомухтанд, шомил гардид. Тирамоҳи
соли 1889 оилаи Уляновҳо ба Самара кӯчид. Владимир дар ин ҷо низ бо инқилобгарон
пайваст. Ҳукумати подшоҳӣ зидди таҳсили минбаъдаи ӯ буд. Аз ин рӯ Владимир пас
аз дархостҳои зиёд иҷозат гирифт, ки дар донишгоҳи Петербург ба таври экстернӣ
имтиҳон супорад. Якуним сол омодагй дид ва соли 1891 бомуваффақият аз имтиҳонҳо
гузашт. Аз ҳамаи фанҳо баҳои аъло гирифт. Ба вай дипломи дараҷаи якумро муносиб
донистанд. Дар Самара ба фаъолияти адвокатй пардохт. Моҳи августи соли 1893 ба
Петербург баргашт ва соли 1894 бо Надежда Константиновна Крупская, муаллимаи
мактаби якшанбегии шабонаи коргарҷавонони паси заставаи Нева, шинос шуд ва кори
умумӣ онҳоро ба ҳам наздиктар овард. Баҳори соли 1895 бо супориши марксистони
петербургй баҳри пайвастани робита бо гурӯҳи «Озодии меҳнат» ба хориҷа меравад.
Дар Швейтсария бо аъзои гурӯҳи «Озодии меҳнат» Г.В.Плеханов ва П.Б.Акселрод
вохӯрда, бо онҳо чопи маҷмӯи мақолаҳоро бо номи «Коргар» маслиҳат менамояд.
Тирамоҳи соли 1899 ба Улянов муяссар гашт, ки ҳамаи маҳфилҳои марксистии
Петербургро дар як ташкилот муттаҳид созад. Ҳамин тавр «Иттифоқи муборизон барои
озодии синфи коргар» бунёд ёфт ва тобистони соли 1896 нахустин намоиши 30
ҳазорнафараи коргарони фабрикаҳои бофандагии Петербургро ташкил намуд. Корпартой
обрӯи сотсиал-демократҳои Петербургро хеле боло бардошт. Ҳукумати подшоҳй
фаъолияти «Иттифоқ»-ро зери таъқиб гирифт ва ба он зарбаи сахт зад. Дар оғози
моҳи декабри соли 1896 аксарияти аъзои он бо сарварии Улянов ба ҳабс афтоданд.
Шумораи якуми ба нашр омодагаштаи рӯзномаи «Рабочее дело» низ мусодира гардид.
Владимир Илич зиёда аз 14 моҳ дар камераи яккасаи ҳабсхонаи Петербург зиндонй
шуд. 13 феврали соли 1897 ҳукми суд баромад. Ба муддати се сол ба Сибири Шарқӣ
бадарға намуданд. Моҳи майи соли 1897 ба деҳаи Шушенск расид. Воқеан, гумон
меравад, ки Улянов тахаллуси «Ленин»-ро аз номи дарёи Лена гирифтааст. Баъди
чанд вақт ба ин ҷо Крупская низ бадарға шуд. Моҳи июли соли 1898 онҳо акди никоҳ
бастанд. Ҳанӯз дар маҳбас Улянов ба эҷоди асари калонҳаҷм даст зада буд ва онро
соли 1898 бо номи «Рушди капитализм дар Русия» ба итмом расонд. Баъди анҷоми
мӯҳлати бадарға Владимир Илич ба Швейтсария рафта, бо марксистон робита пайдо
намуд ва дар чопи рӯзномаи «Искра» саҳм гирифт. Аз охири соли 1900 чопи рӯзно-
ма ба роҳ монда шуд. Сотсиал-демократҳо «Искра»-ро пинҳонй дар Русия, дар байни
коргарон паҳн мекарданд. Айни замон дар саросари Русия созмонҳои пинҳонкор фаъол
гаштанд. Маҳз дар ҳамин айём (1902) бори нахуст мақолаҳо бо имзои Ленин пайдо
шуданд. Соли 1902 Ленин китоби «Чй бояд кард?»-ро нашр намуд ва дар он
консепсияи худро ба ҳизб иброз дошт. Ҳизб ин созмони марказонидашудаи
инқилобчиёни касбӣ мебошад, мегуфт ӯ. Соли 1903 дар съезди II РСДРП ҳизб ба ду
тақсим мегардад ва ҷонибдорони Ленин болшевик ном мегиранд. Ҳангоми инқилоби
соли 1909 Ленин ба Русия меояд ва аз он ҷо ба Финляндия меравад. Ленин бо ҳамаи
ҳизбҳои Русия, ки ба ақидааш зид мебаромаданд, муборизаи оштинопазир мебурд,
ҳатто баъзе болшевиконро идеалист гуфта, сахттанқид мекард. Соли 1912 робитаро
бо меншевикон ҳам пурра барканд ва ҳизбашро РСДРП (б) номид. Аз 5 майи соли 1912
рӯзномаи болшевикон «Правда» арзи ҳастӣ намуд. Аз соли 1912 Ленин дар Австрия
мезист, дар оғози ҷанги якуми ҷаҳонӣ ба Швейтсария кӯчид. Дар конфронсҳои
Сим-мервалд (1915) ва Кинтал (1916) вай зарурати аз ҷанги ҷаҳонӣ ба ҷанги
шаҳрвандӣ гузаштанро талқин менамуд ва исбот мекард, ки танҳо дар Русия низ
сотсиализм сохтан мумкин аст. Идеяҳои худро дар асари «Империализм дараҷаи олии
капитализм » иброз дошт. Баъди инқилоби февралии соли 1917 Ленин ба Русия
баргашт. 3 апрели соли 1917 ба Петроград омад ва филфавр сарварии муборизаи
инқилобиро ба ӯҳда гирифт. Бо роҳи осоишта аз дасти Ҳукумати муваққатӣ ба Шӯрои
намояндагони коргару солдатҳо гузаштани ҳукуматро тарғиб мекард. Тобистони соли
1917 мавқеи Ҳукумати муваққатӣ мустаҳкам гашт. Ленин маҷбур шуд, ки пинҳон
шавад. Аввал дар соҳили кӯли Разлив, сипас дар Финляндия паноҳгоҳ меёбад. Дар
аввали моҳи октябри соли 1917 пинҳонӣ ба Петроград бармегардад. 24 октябр (аз
рӯи солшумории кӯҳна) ба Смолний омада, шӯриши мусаллаҳонаро роҳбарӣ менамояд.
Пас аз фатҳи Қасри зимистона ҳукумат ба дасти Шурой намояндагони коргарону
солдатҳо мегузарад.

Ҳукумати нав - Шӯрои Комиссарони Халқ (Совнарком)-ро Ленин сарвар шуд. Вай дар
бораи сулҳ, замин декрет қабул намуд ва баъд ба бунёди сотсиализм роҳбарӣ кард.
Ба ӯ лозим меомад, ки муттасил муқобилияти шадиди ҳаммаслаконашро низ нисбати
сулҳи Брест (1918) барои баромадани Русия аз Ҷаги якуми ҷаҳон, иттифоқҳои касаба
ва масъалаҳои миллй бартараф созад. Ленин дар ҳалли масъалаҳои басо мураккаб ва
тезутунд роҳҳои ҳалли ба ҳар тараф манфиатбахшро меёфт, ӯ дар ҳалли проблемаҳо
гузашт карда метавонист. Бисёр вақт баъди сипарй гаштани чанд муддат ба қарорҳои
пешина иловаҳо, тағйирот ворид месохт ё аз баҳрашон мегузашт. Дар масъалаи
Сиёсати нави иқтисодӣ (НЭП) ҳамин тавр шуда буд. 30 августи соли 1918 аз ҷониби
эсер Каплан ба ҷони Ленин сӯиқасд амалй гашт. Бо тири заҳролуд Владимир Илич
захми вазнин бардошт. Баҳори соли 1922 доҳии болшевикон ба сактаи майна дучор
гашт. Охири соли 1922 аввали соли 1923 ба ҳизб васиятномаи сиёсӣ навишта, чанд
пешниҳоди муҳим иброз медорад. Сипас, қариб як сол дар бистари маризӣ бо ҷисми
афгор хоб меравад ва 21 январи соли 1924 мемирад.



https://tg.wikipedia.org/wiki/%D0%92%D0%B8%D1%88%D0%BD%D1%83

Вишну ё Башн - эзади бузурги ведоӣ ва яке аз се худои умдаи ҳиндуст ки бо
Барҳаман ва Шиво таслиси оини ҳинду ё Тримуртиро ташкил медиҳанд. Бисёре аз
сифоти Вишну ҳамонанди Тири эронист ва нилуфар аз нишонаҳои хоси ӯ ба шумор
меравад. Вақте Вишну дар хоб буд Барҳамо ба сурати гули нилуфар аз нофи Вишну
рӯид. Вишну офаридгори ҳамаи коинот дониста мешавад. Арродае дошт ба номи гаруда
ки маркуби мурғе буд ва он мурғ подшоҳи мурғон ва ба сурати «дол» ё каркаси
афсонаӣ (ниме паранда, ниме инсон) тасаввур мешуд ва бадани гаруда чунон
дурахшон буд ки онро бо Агнӣ – худои оташ иштибоҳ мегирифтанд. Ӯ душмани мор буд
зеро Ҳувӣ модараш (номодариаш) модари тамоми морҳо ба шумор мерафт. Вишнуро
дорои неруи ҳифзу ҳафозат ва ҳиросат қоим ба зот ва муставлӣ бар ҳама чиз
мешинохтаанд ва дар ин ҳолат ӯро ба унсури об ки пеш аз хилқати ин ҷаҳон дар
ҳама ҷо сорӣ ва ҷорӣ буда, мансуб дошта ва ба ҳамин ҷиҳат ӯро «норойн» яъне
мутаҳарик дар обҳо хондаанд. Ин эзадро дар ривоёти ҳиндӣ ба сурати буте бо чаҳор
дасту бозу муҷассам мекунанд, ки бистари ӯ морест ҷовид бо ҳафт сар ба номи
«Анонто» (Анонтлои азалийят). Ҳар вақт қувои шарр бақои оламро ба хатар
меандозанд, Вишну аз бистари худ бармехезад ва ба ҳимояту ҳифзи олам мешитобад.
Вишну ҳамонанди Баҳром дорои даҳ таҷаллии мухталиф аст. Дар таҷҷалии даҳум ки
охирин марҳилаи зуҳури ӯ ва асри танозеъи ҳаққу ботил аст, навъи башар тавре
фосид ва зоеъ мешавад, ки дигар Вишну қодир ба наҷоти ӯ нест ва ночор навъи
инсонро ба куллӣ маъдум месозад ва дунёе аз нав бино мекунад ва Вишну саранҷом
ба сурати кокулӣ дар меояд ва бо шамшер дар даст оламиёнро нобуд месозад.



https://tg.wikipedia.org/wiki/%D0%92%D0%B8%D0%BB%D0%BE%D1%8F%D1%82%D0%B8_%D0%A5%D0%B0%D1%82%D0%BB%D0%BE%D0%BD

Марказаш шаҳри Қӯрғонтеппа аст ки 100 км ҷанубтар аз шаҳри Душанбе, пойтахти
Тоҷикистон, дар каронаи рӯди Вахш ҷой гирифта аст.

Вилояти Хатлон расман дар 2 декабри соли 1992 бар асоси Қарори Шӯрои Олии
Ҷумҳурии Тоҷикистон ташкил шуда аст.

Вилояти Хатлон бо сарзамине 24 600 км² дар водии Вахш ҷойгир аст ва 17,2 дарсад
аз сарзамини Тоҷикистонро дар бар мегирад. Ин вилоят дар шимол бо ноҳияҳои тобеи
ҷумҳурӣ, дар шарқ бо вилояти мухтори Кӯҳистони Бадахшон, дар ҷануб бо Афғонистон
ва дар ғарб бо Узбакистон ҳаммарз аст.

Бино бар саршумори соли 2016, шумораи аҳолии вилояти Хатлон 3 047800 кас буда,
ки 35,6 дарсад аз аҳолии Тоҷикистонро ташкил медиҳад. Аз ин шумор 547,5 ҳазор
нафар (18 дарсад аз шумораи умумии аҳолии вилоят) шаҳрӣ ва 2500,3 ҳазор нафар
(82,0 дарсад) рустоӣ будаанд. Миёнгини зичии аҳолӣ дар вилоят 123,9 кас бар км²
аст. Мардуми Хатлон ба забонҳои тоҷикӣ ва узбакӣ сухан мегӯянд.

Пажӯҳиш дар китобҳо ва манобеъи мавҷуд ин натиҷаро медиҳад ки Хатлонро дар
садаҳои миёна Хутталон (порсӣ: خـُتـَلان) ё Хуттал (порсӣ: خـُتَّـَل) меномиданд
ва он вилояте буд ки миёни рӯдҳои Панҷ ва Вахш ҷой дошт.

Истахрӣ дар «Масолик вал-мамолик» Хутталро аз навоҳии Балх дониста ва шаҳрҳои
онро чунин ном мебарад: Ҳаловард, Ловаканд, Корбанк, Тамлиёт ва Ҳулбук. Вай ин
шаҳрҳоро дар шумори Мовароуннаҳр меоварад ва мегӯяд ки «аз Хуттал сутур нек
хезад» ва «Хуттал бар канори рӯди Ҷарёб аст» ва «замини Хуттал ободон аст бо
кишоварзӣ ва меваи бисёр ва дар миёни Хатлон пуле бар рӯи об сохтаанд, ки
сарҳадди Вишгирд аст, ки аз онҷо ба ҳудуди Балх меравад то ба Тирмиз бирасад ва
ин рӯд Вахшоб аст, ки аз Туркистон берун ояд ва ба замини Вахш расад ва ин пул
дар наздикии кӯҳе дар байни Хатлон баста шудааст».

Бино бар навиштаи «Ҳудуд ул-олам», «Хутталон (порсӣ: خـُتـَلان) ноҳиятест ба
ҳудуди Мовароуннаҳр андар миёни кӯҳҳои бузург ва ободон ва бисёркишту
бисёрмардум ва неъматҳои фарох ва подшоҳи вай аз мулуки атроф аст ва мардуми ин
ноҳият мардумоне ҷангианд ва андар ҳудуди вай аз сӯи Туббат мардумонеанд ваҳшӣ.
Андар биёбонҳо ва андар кӯҳҳои вай маъдани сим аст ва зар ва аз ин ноҳият аспони
нек хезад бисёр».

Номи ин вилоятро Хатлон (порсӣ: خـَتلان) ва Хуталон (порсӣ: خـُتـَلان) ва
ал-Хуттал (порсӣ: الختًل) низ овардаанд. Ҳаким Абулқосим Фирдавсӣ дар «Шоҳнома»
овардааст:

Дар роҳномаҳо ва роҳнамоҳои асрҳои миёна Хуттал ё Хатлон аз иқлими чаҳорум,
тӯлаш аз ҷазоири Холидот «фо» (81 дараҷа) ва арзи он аз хатти устуво «к» (20
дараҷа) зикр шудааст. Ҳамдуллоҳ Муставфӣ дар «Неҳзат ал-қулуб» мегӯяд ки Хуттал
«шаҳре бузург буда ва акнун (дар рӯзгори Муставфӣ) хароб аст. Ҳосилаш ғалла ва
пунба ва ангур аст».

Абулфидоъ дар «Тақвим ул-булдон» Хутталро номи иқлиме аз иқлимҳои Хуросон дар ин
сӯи Ҷайҳун медонад ва кӯраи Хутталро ба билоди Мовароуннаҳр мепайвандад ва дар
тавсифи он мегӯяд: «... ҳамаи шаҳрҳои Хутталро обу дарахт бошад ва дар
сарзаминест бас хуррам ва ботароват ва ҳамаи он сарзамин ҷуз андаке дар ҳамворӣ
бошад. Миёни рӯди Вахшоб ва рӯди Бадахшон аст ва рӯди Хуталро Харбоб ё Ҷарёб
гӯянд. Дар Хуттал рӯдҳои бисёр аст ки чун гирд оянд оғози Ҷайҳун шаванд».

Муқаддасӣ дар «Аҳсан ат-тақосим фӣ маърифат ул-ақолим» Хутталро «хӯрае бузург бо
шаҳрҳои бисёр» муаррифӣ мекунад ва мегўяд ки «Хутал аз Чағониён муҳимтар ва
густурдатар ва дорои шаҳрҳои бештару пурбаракаттар аст» ва қасабаи Хутталро ба
номи Ҳулбук мехонад.

Ёқути Ҳамавӣ ки ин сарзаминро як – ду сол пеш аз ҳамлаи муғул ба чашми сар дида
аст, дар «Мўъҷам ул-булдон» Хутталро аз минтақаи Мовароуннаҳр медонад ва аз
мансубон бад-он Наср ибни Муҳаммад ал-Хатлиро муаррифӣ мекунад ки фақиҳи ҳанафӣ
ва шореҳи китоби «ал-Қудури алӣ мазҳаб Аби-Ҳанифа» будааст.

Амирони Хуттал, ки Хутталоншоҳ ва ё Шери Хатлон хонда мешуданд, аслу насаби
хешро ба Баҳроми Гӯр (Панҷум Баҳром (Вараҳрон) аз подшоҳони Сосониён, 420 – 438
м.) мерасонданд. Хироҷи Хутталро дар замони хилофати Аббосиён 193 - 300 дирҳам
зикр кардаанд.

Шаҳрҳои Хуттал ҳама дорои ҷӯйҳо ва дарахтон будаанд ва дар замини ҳамвор қарор
доштанд, ҷуз аз шаҳр Сикандара ки дар кӯҳҳо қарор дошт. Роҳи Хуталро ибни Ҳавқал
дар «Сурат ул-арз» чунин баён мекунад: «... роҳи Хутал ба сӯи Чағониён бад-ин
шарҳ аст: аз маъбари Бадахшон воқеъ бар рӯди Харбоб то Мунк шаш манзил ва аз
онҷо то Пули Сангӣ ду манзил ва то шаҳри Леваканд ду манзил ва то Ҳаловард як
манзил...».

Бино бар Қонуни тақсимоти кишварии Ҷумҳурии Тоҷикистон, вилояти Хатлон 4 шаҳр,
24 ноҳия ва 133 ҷамоат дорад. :



https://tg.wikipedia.org/wiki/%D0%92%D0%B8%D0%BA%D0%B8%D0%BC%D0%B5%D0%B4%D0%B8%D0%B0%D0%B8_%D0%A3%D0%BC%D1%83%D0%BC%D3%A3

Фонди Викиме́диа (англисӣ: Wikimedia Foundation, Inc., кӯтоҳ WMF) — муассисаи
эҳсонкории ғайритиҷоратӣ, оне ки як қатор сохтори бисёрзабонаро дастгирӣ
мекунад, ба мисли краудсорсинг вики-лоиҳаҳо, ҳамчунин Википедиа, Викилуғат,
Викииқтибос, Викикитоб, Викитека, Викигид, Викианбор, Викимаълумот, Викинамуд,
Викиахбор, Викидонишгоҳ, Регдони Викимедиа ва Мета-вики, ва инчунин соҳибҳуқи
лоиҳаи энтсиклопедӣ буд, ки айни ҳол Nupedia бе кор аст. Фонд является
учредителем конкурса «Вики любит памятники». Слово «Wikipedia» является товарным
знаком и не может использоваться без разрешения Фонда Викимедиа, как и названия
и логотипы других проектов Викимедиа. Какие-либо веб-сайты в Интернете могут
использовать слова wiki и (encyclo)pedia или «вики» и «-(энцикло)педия» в своих
названиях, однако, они не имеют отношения к проектам Фонда Викимедиа.

Ведущий проект организации, свободная энциклопедия Википедия, входит в число
десяти наиболее посещаемых веб-сайтов в мире. В проектах участвуют волонтёры из
разных стран, создавая «свободный контент» и программное обеспечение, доступные
по свободным лицензиям. Как и в случае с другими проектами с User-generated
content вроде YouTube, Фонд Викимедиа не является правообладателем контента,
размещённого на его серверах. Фонд отмечает, что не владеет авторскими правами
на большинство материалов, размещённых в Википедии, так как ими обладают сами
волонтёры, внёсшие свой вклад в проект. Как и на другие веб-сайты, на проекты
Фонда распространяется действие Digital Millennium Copyright Act и других
законов, однако, сообщество волонтёров по возможности само отслеживает
соблюдение авторских прав, других стандартов и внутренних правил. На официальные
жалобы об удалении контента реагируют сотрудники офиса Фонда в рамках
соответствующей процедуры.

Люди, деятельность и ценности, связанные с проектами Фонда, образуют
общественное Ҳаракати Викимедиа (англисӣ: Wikimedia movement), в разной степени
связанное с движениями свободного программного обеспечения, свободной культуры,
антикопирайта, открытых данных и другими.

О создании «Wikimedia Foundation» официально объявил 20 июня 2003 года
сооснователь Википедии Джимми Уэйлс, который до этого управлял Википедией под
эгидой своей компании Bomis. Wikimedia Foundation создан в
организационно-правовой форме «некоммерческая корпорация» по законам штата
Флорида. Согласно уставу, целью Фонда является сбор и развитие образовательного
контента и его эффективное и глобальное распространение. Работа Фонда
финансируется добровольными пожертвованиями со всего мира от частных лиц и
различных организаций. Средства, собранные во время кампаний сбора пожертвований
через страницы Википедии, поступают непосредственно Фонду Викимедиа, который
несёт все затраты по обслуживанию.

Штаб-квартира «Фонда Викимедиа» расположена в Сан-Франциско, проекты Викимедиа
регулируются законами штата Калифорния. Сама организация по-прежнему
зарегистрирована по законам штата Флорида, где в Сент-Питерсберге во время
запуска проекта жил Джимми Уэйлс и первоначально располагался офис. Серверы всех
проектов изначально располагались в городе Тампа (Флорида), но затем был введён
дата-центр в Ashburn, штат Виргиния, после чего серверы в Тампе более не
используются. Вспомогательный кэширующий сервер расположен в Амстердаме
(Нидерланды). Ранее работавшие серверы в Сеуле (Корея) и Париже (Франция) более
не используются. Несмотря на то, что периодически сообщается, что якобы Фонд
открыл свой офис за пределами США, например, в Индии, на самом деле у Фонда
Викимедиа нет ни одного офиса и каких-либо филиалов за пределами США, однако
есть нанятые сотрудники в других странах.

Тем не менее, для поддержки участников проектов Викимедиа и проведения
мероприятий в пределах территорий других стран, Фонд Викимедиа одобрил работу 41
объединения участников в качестве т. н. отделений Викимедиа, которым разрешил
использовать логотипы и слово «Wikimedia». Так называемые «региональные
отделения» являются независимыми юридическими лицами, которые не имеют никакого
контроля или ответственности за веб-сайты, принадлежащие Фонду Викимедиа, и
наоборот. Региональные отделения и их представители не выступают в официальном
качестве от имени Фонда Викимедиа.

Совет попечителей является верховным органом власти Фонда, в котором сейчас
десять человек.

Совет состоит из избранных и назначенных членов. Избранные сменяются в июне или
июле, в зависимости от даты выборов, назначенные — в декабре. Председателем (до
августа 2016) является Патрисио Лоренте (Patricio Lorente), Джимми Уэйлс
постоянно переизбирается как один из членов.

Региональные отделения — независимые организации, которые разделяют цели Фонда
Викимедиа и поддерживают их на территории определённого географического региона
(выделяемого, как правило, на основе действующих государственных границ). На
международном уровне их деятельность координируется т. н. Комитетом отделений
(инглисӣ: Chapters Committee, ChapCom). Эти организации поддерживают Фонд
Викимедиа, сообщества викимедийцев и проекты Викимедиа в самых разных областях и
направлениях — в сборе пожертвований, в организации региональных мероприятий и
проектов, а также в распространении информации и популяризации ценностей
Викимедиа, свободного знания и вики-культуры. Для общественности и потенциальных
партнеров в своём регионе они также выступают в качестве контактных организаций,
способных решать специфические региональные задачи.

Все региональные организации Викимедиа абсолютно самостоятельны и не имеют
никакого контроля над сайтами Фонда Викимедиа и не несут юридической
ответственности за их содержание (и наоборот).

На территории Российской Федерации такой региональной организацией является
Некоммерческое партнёрство «Викимедиа РУ», действующее и носящее статус
«отделения Викимедиа» с 2008 года.

Вдохновлённые успехом Википедии, её участники предложили открыть другие сайты,
которые работали бы на похожих принципах для создания других видов
образовательных и справочных изданий:



https://tg.wikipedia.org/wiki/%D0%91%D1%83%D1%8D%D0%BD%D0%BE%D1%81_%D0%90%D0%B9%D1%80%D0%B5%D1%81

Буэ́нос А́йрес — (испанӣ: Cuidad de la Santisima Trinidad y Puerto de Nuestra
Senora de Santa Maria de los Buenos Aires) пойтахти Аргентина, маркази маъмурӣ,
маданӣ ва тиҷоратии кишвар ва яке аз калонтарин шаҳрҳои Амрикои Ҷанубӣ.

Бунёдгари шаҳри Буэнос Айрес Педро де Мендоса ва номи аввали ӯро Бандаргоҳи
Малика (ба номи модари Исо Марьям, исп. Puerto de Nuestra Señora Santa María del
Buen Ayre) гузошт. Ифодаи «Буэн Айр» як қисми номи Марямро ишора мекард ва
муносибати он калисои ҷомеъ дар Киляри Сардиния бунёд карданд. Дар тулли як чанд
сол номи шаҳр ба номи канкистадор Рей Диас де Гусман пайваст буд. Дар соли 1892
Эдуардо Мадеро баъди гузаронидани тадқиқоти ваъсе, таърихчии испонӣ ба хулоса
омад, ки номи шаҳр бо содиқ будани баҳрнавардони испонӣ нисбати Марями Севиля
(яке аз азизони дини насронӣ) дар Буенос Айрес вобастагии бевосита дошт.



https://tg.wikipedia.org/wiki/%D0%91%D1%83%D0%BD%D0%B4%D0%B5%D1%81%D1%82%D0%B0%D0%B3

Бундестаг - органи намояндагии халқии Ҷумҳурии Федеролии Олмон буда, аз тарафи
мардум ба муддати чор сол (мувофиқи моддаи 39 Сарқонун) интихоб карда мешавад.
Пеш аз мӯҳлат пароканда намудани Бундестаг фа(ат дар ҳолатҳои дар моддаи 68
Сарқонун нишондодашуда аз тарафи Президенти федеролӣ иҷро карда мешавад. Ба
вазифаҳои аввалиндараҷаи Бундестаг тасвиби (онунҳо, итихоби Садри Аьзами
федеролӣ ва назорат аз болои фаьолияти ҳукумат дохил мешаванд. Бундестаг то
давраи понздаҳумини интихоботӣ (2002) аз 656 намоянда иборат буда, 328 (50%)
намояндаи он дар ҳавзаҳои интихоботӣ ва 328 намояндаи дигар аз р(и р(йхатҳои
ҳизбҳо интихоб мешуданд. Вале аз давраи понздаҳумини интихоботӣ инҷониб сафи
намояндагон кам карда шуд. Ҳоло дар Бундестаг 603 нафар намоянда ширкат
меварзанд. Бо маьлум кардани натиҷаҳои қаблии интихобот ба Бундестаг пурқувватии
фрактсияҳо низ маьлум мешавад. Фрактсияҳо дар рӯзи аввали баьди гузаштани
интихобот ҷамь омада, натиҷаҳои интихоботро таҳлил ва масьалаҳои ташкилиро
баррасӣ мекунанд. Даьвати якуми Бундестаг барои солҳои 1949 – 1953 аз 8 фрактсия
иборат буд. Вале дар даьватҳои 4 то 9 Бундестаг ҳамагӣ аз 3 фрактсия (ИХД/ ИХС,
ҲСДО ва ҲОДО)1 иборат буду халос. Танҳо аз соли 1983, яьне баьд аз даьвати
даҳумин боз як фрактсияи нав бо номи «сабзҳо» ба арсаи фаьолият омад. Дар айни
замон дар Бундестаг чор фраксия амал мекунад2. Ҳизби чапи ҲCД (Ҳизби Сотсиализми
Демократӣ) аз сабаби кам будани аьзоёнаш фрактсияи худро ташкил карда
натавонист3.



https://tg.wikipedia.org/wiki/%D0%91%D0%BE%D2%93

Бòғ (форсӣ: باغ), равза, равзагоҳ, фирдавс — майдони сабзу хуррами ба атрофаш
девор кашида шуда, ки дар он бутта, дарахтони мевадор ва бемева, ток ва гулҳои
рангоранг мерӯянд.

Боғдорӣ шуғли қадимаи тоҷикон аст. Ҳанӯз дар китоби Авесто муқаддасии дарахтони
меваю ток зикр ёфтааст. Бино ба маъхазҳои таърихӣ аҷдоди тоҷи кон дар давраи
Подшоҳони Юнону Бохтар ва аҳди Кушониён ба бунёди боғ машғул будаанд. Солҳои
400–350 то милод. Истаравшан бо боғоти дарахтони мевадор ва токзори худ шуҳ рати
ҷаҳонӣ дошт. Дар асрҳои 14–15 боғҳои шаҳрҳои қа димӣ, аз ҷумла боғҳои шаҳри
Самарқанд (Боғи Зоғон, Боғи Баланд, Боғи Биҳишт, Боғи Давлатобод, Боғи Дилкушо,
Боғи Майдон, Боғи Нав, Боғи Чинор, Боғи Шамол, Боғи Ҷаҳоннамо ва ғайра) машҳур
буданд. Дар ин боғҳо меваҳои гуногуни хуштаъм, ангурҳои хуштаъм (Риши бобо,
Ҳусайнӣ), ҳатто парандагони хушхону зебо (товус, тазавр, кабк ва ғайра), сарҳавз
ва фаввораҳои об мавҷуд буданд. Санадҳои таърихӣ гувоҳи онанд, ки дар БОҒҲОИ
Самарқанд аҳли илму адаб ва вакилону арбоби мамолики хориҷӣ қабул карда
мешуданд. Дар Боғи Баланд то ҳол ангурзор, себзор ва ан ҷирзорҳо мавҷуданд.

Боғ аз зараррасонҳо ва касалиҳо осеби зиёд мебинад. Аввали баҳор барои нест
кардани ҳашароти зараррасон меваҳои пӯсидаю хушкидаи дарахтонро чида, пӯстлохи
кӯҳнаи танаю шохаҳоро тоза мекунанд, дору мепошанд. Агар миқдори зараррасонҳо
кам бошад, аз усулҳои биологии мубориза истифода мебаранд. Дар давраи кушода
шудани муғчаҳо ва гулшукуфт ба зери дарахтон чодар андохта, шохи дарахтонро
меафшонанд, пармачӣ ва гам бускҳои рехтаро ҷамъ оварда, маҳв месозанд.
Заҳрбандакҳои танаи дарахтонро мунтазам гирифта, зараррасонҳои дар онҳо
ғуншударо нест кардан лозим аст. Дар мавзеъҳое, ки дарахтон аз касалиҳои тосак
ва доғзадагӣ сахт осеб дидаанд, айёми бозшавии муғҷаҳо маҳлули 3–4-фоизаи
бордосӣ мепошанд. Ҳангоми гулшукуфт ба дарахту бут таҳо пошидани дору манъ аст,
чунки он гарди гулро шуста, ба ҳосил зарар мерасонад, занбӯри асал ва дигар
ҳашароти фоиданокро нобуд мекунад. Тирамоҳ танаи дарахтонро сафед карда, хазонро
ғундошта мегиранд. Ба боғ хояндаҳо (калламуш, харгӯш) низ зарари калон
мерасонанд. Бо мақсади нест кардани онҳо аз мушгирак ва мулӯҳҳои заҳрнок
истифода мекунанд.



https://tg.wikipedia.org/wiki/%D0%91%D0%BE%D1%82%D1%81%D0%B2%D0%B0%D0%BD%D0%B0

Ҷумҳурии Ботсвана (англисӣ: Republic of Botswana), Ботсвана — кишварест дар
Африқои Ҷанубӣ. То соли 1966 мустамликаи Британия Кабир - Бечуаналенд. Дар ҷануб
бо Ҷумҳурии Африқои Ҷанубӣ, дар ғарб ва шимол бо Намибия, дар шимолу шарқ бо
Замбия ва дар ғарб бо Зимбабве ҳамсарҳад аст.

1,6 миллион нафар. Зичии миёнаи аҳолӣ 2,65 нафар/км2. Афзоиши табиии аҳолӣ
0,18%. Ҳайати миллӣ: тсвана — бештар аз 80%, шона — бештар аз 10%. Дар Калахари
— бушменҳо, готтентотҳо.

Ботсвана узви Иттиҳоди Бритониё мебошад. Шакли давлатдорияш - ҷумҳурӣ. Сарвари
давлат — президент. Ҳокимияти қонунбарор — президент ва Ассамблеяи Миллӣ
(парламент), ҳокимияти иҷроия — ҳукумат бо сарварии президент.

Ботсвана кишвари аграрии дорои саноати кӯҳии мутараққӣ мебошад. Соҳаҳои асосӣ:
чорводорӣ, ҷуворимакка ва сорго, истихроҷи алмос (ҷои сеюм дар ҷаҳон), маъданҳои
мису никел, ангиштсанг. Саноати коркардкунанда дар тараққӣ аст. ММД 7,8 ҳазор
доллари ИМА ба сари аҳолӣ. Арзи миллӣ — пула (=100 тхебе). Қувваҳои Мусаллаҳ — 9
ҳазор нафар.

Дарёи калонтарини кишвар — Окаванго. Делтаи дарёи Окаванго пур аз кӯлҳост, ки
калонтаринаш —кӯли шӯри Нгами мебошад. Дар солҳои сербориш аз делтаи Окаванго ба
дарёи Замбези об меравад.

Дар қисми ҷанубу шарқии Ботсвана дарёи Лимпопо ҷорист, ки қад - қади сарҳади
Ҷумҳурии Африқои Ҷанубӣ мегузарад.

Қисми зиёди мамлакат саванна аст. Дар қисми ҷанубу ғарбӣ нимбиёбонӣо зиёданд.
Дар наздикиҳои марзи Ҷумҳурии Африқои Ҷанубӣ "сангҳои зинда" - растаниҳои
намояндаи суперсуккулентии ҷинси литопс во мехӯранд. Саванна барои чорводорӣ ва
кишорварзӣ истифода мешавад. Дар қисми шимол ҷангалзори тунук ва саванна ҳаст,
ки дар онҷо дар водии дарёҳо дарахтони ақоқиё, баобаб, мерула, мокутемо,
коммифора , дарахти нон ва ғайраҳо бисёранд. Барои делтаи дарёи Окаванго
ботлоқзорҳои тропикии пур азқамиш, папирус ва алафи фил хос аст.

Олами ҳайвоноти кишвар бой ва гуногун аст: шер, леопард, гепард, шағол, гиена
(малла ва холдор), зарофа, говмеш, фил, гӯрхар, навъҳои гуногуни оҳу (гну,
канна, конгони, орикс, куду, спрингбок, стенбок, дукер ва ғайраҳо.).

Парандаву хазандаҳо низ дар Ботсвана сершуморанд. шутурмурғи африкоӣ, дрофa,
калтакалос, каждум морҳо (питон, кубро, мори афъӣ, мамбаи сиёҳ ва ғ.).

Барои ҳифзи табиат мамнӯъгоҳҳои Сентрал-Калахари дар маркази мамлакат, боғи
миллии Чобе дар шимол, Калахари-Гемсбок дар қисми ҷанубу шарқ ва парваришгоҳи
Мореми дар делтаи Окаванго бунёд шудаанд.



https://tg.wikipedia.org/wiki/%D0%91%D0%B8%D1%80%D0%B8%D0%BD%D2%B7%D3%A3

Биринҷӣ (порсӣ: برنجی ) – хӯлаи мис ва унсурҳои гуногуни кимиёӣ: қалъагӣ (то
19%, Б.-ҳои қалъагӣ), алюминий (5–12%, Биринҷӣҳои алюминӣ), бериллий (1,6–2,1%,
Б.-ҳои бериллий), сурб, кадмий, хром ва ғ.

Биринҷии қалъагӣ қадимтарин хӯлаест, ки инсон истеҳсол кардааст. Аз қадим
биринҷӣ барои сохтани олоти кор, аслиҳа (сарнайза, ханҷар, табар), ашёи зинат,
танга ва оина хидмат мекунад. Дар асрҳои миёна аз биринҷӣ зангӯла ва тӯп
мерехтанд. Ба туфайли хосиятҳои антифриксионии худ биринҷӣ аз а. 19 дар
мошинсозӣ бисёр истифода мешавад. Дар а. 20 биринҷии қалъагиро, асосан, биринҷии
алюминӣ иваз кард, ки 5–12% алюминий дошт ва бисёр хосиятҳои он нисбат ба
Биринҷӣи қалъагӣ беҳтар буд. Аз рӯйи хосиятҳои зиддизангзанӣ ва мустаҳкамиаш
биринҷӣ нисбат ба миси холис беҳтар буда, дар муҳити об, ҳаво, кислотаҳо ва диг.
моддаҳои кимиёӣ нисбатан устувор аст. Биринҷӣ барои тайёр кардани арматур ва
таҷҳизоти гуногуне, ки барои корҳо дар муҳити обҳои ширин ва шӯр, буғи об таъйин
шудаанд, тайёр намудани винститути шиноварии киштиҳо, пружинҳо, ҳайкалҳо,
тангаву зангӯлаҳо ва ғ. истифода мешавад.



https://tg.wikipedia.org/wiki/%D0%91%D0%B5%D0%BC%D1%83%D2%B3%D1%80%D0%B0%D2%B3%D0%BE

Бемуҳраҳо (лотинӣ: lnvertebrata) — як гурӯҳи калони ҳайвоноте, ки мӯҳра
надоранд. Ба бемуҳраҳо соддатаринҳо, исфанҷҳо, рӯдаковокҳо, нармбаданҳо,
бандпойҳо, сӯзанпӯстҳо ва ғайра мансубанд. Бемуҳраҳо ҳамагӣ 16 типро дар бар
мегиранд. Олами ҳайвонотро ба бемуҳраҳо ва муҳрадорон бори аввал соли 1801
биологи фаронсавӣ Ж. Б. Ламарк ҷудо карда буд, вале он дар таснифот истифода
нагашт. Бо вуҷуди ин истилоҳи «бемуҳраҳо» дар адабиёти илмӣ ва таълимӣ мавриди
корбаст қарор дорад. Бемуҳраҳо дар тамоми рӯйи замин паҳн шудаанд. Тақрибан 1
млн 260 ҳазор намуди бемуҳраҳо маълум буда, зиёда аз 1 милиони онҳо (дар асл на
кам аз 2 млн) ҳашарот мебошанд; содатаринҳо 25, исфанҷҳо 5, рӯдаковокҳо 9 ҳазор,
кирмҳо 20, нармба­данҳо 107, бандпойҳо (бе ҳашарот) такрибан 79 ҳазор намудро
ташкил медиҳанд. Бемуҳраҳо дар обҳои ширин, баҳру уқёнус, хушкӣ, қабати хок паҳн
шудаанд; бисёрии онҳо паразити ҳайвоноту наботот мебошанд. Аҳаммияти бемуҳраҳо
дар табиат хеле калон аст. Боқимондаи бемуҳраҳои қадимӣ ба таркиби ҷинсҳои
таҳшинӣ дохил мешаванд. Баъзан онҳо қисми асосии ҷинси таҳшинро ташкил медиҳанд
(масалан, оҳаксанг қариб пурра аз скелети бемуҳраҳои мунқариз иборат аст). Қисме
аз бемуҳраҳо ё маҳсуле, ки онҳо ҳосил мекунанд, чун озуқаи инсон (масалан, асал,
харчангшаклҳо, нармбаданҳо ва ғайра), хӯроки ҳайвонот, паран­даҳо ва моҳиҳо,
ашёи техникӣ (пиллаи кирмаки абрешим, марворид, скелети марҷонҳо ва ғайра) муҳим
аст. Барои мубориза бар зидди ҷонварони зараррасон аз бемуҳраҳои паразит ва
даранда истифода мекунанд. Дар байни бемуҳраҳо паразити одаму ҳайвонот низ
бисёранд. Баъзе бемуҳраҳо ангезандаҳои бемориҳои сироятӣ ва паразитиро паҳн
мекунанд.



https://tg.wikipedia.org/wiki/%D0%91%D0%B0%D2%B3%D1%80%D0%B8_%D0%91%D0%B0%D0%BB%D1%82%D0%B8%D0%BA%D0%B0

Баҳри Балтика як баҳр дар шимоли Аврупо аст. Баҳри Балтика (славиянҳои кадим
баҳри Варяг меномиданд), баҳри дохилии материкии уқёнуси Атлантик. Балтика ба
воситаи гулугоҳҳои Эресунн (Зунд), Бельтаи Калон ва Хурд, Каттегату Скагерракбо
баҳри Шимоли,ба воситаи роҳи обии Волгаю балтика бо дарёи Волга ва бо востиаи
кан. Баҳри Сафеду Балтика бо Баҳри Сафед пайваст мебашад.

Бо забонҳои германӣ ном Баҳри Шаркӣ (даниягӣ: Østersøen, нидерландӣ: Oostzee,
олмонӣ: Ostsee, норвегӣ: Østersjøen, шведӣ: Östersjön) аст. Бо забони англисӣ
(англисӣ: Baltic Sea, забонҳои славянӣ, забонҳои балтӣ, ва забонҳои италикӣ номи
аз лотинӣ: Mare Balticum аст.

забонҳои италикӣ; фаронсавӣ: Mer Baltique, итолиёвӣ: Mar Baltico), португалӣ:
Mar Báltico, испанӣ: Mar Báltico. забонҳои славянӣ; полякӣ: Morze Bałtyckie ё
Bałtyk, булғорӣ: Балтийско море, русӣ: Балтийское море. забонҳои балтӣ;
латвиягӣ: Baltijas jūra ва литвонӣ: Baltijos jūra.



https://tg.wikipedia.org/wiki/%D0%91%D0%B0%D2%B3%D0%BE%D1%80

Баҳор - яке аз фаслҳои зеботарин дар Тоҷикистон. Яке аз идҳое, ки дар ин фасл
ҷашн гирифта мешавад иди Наврӯз тасвири манзараи баҳор.

Баҳор яке аз фаслҳои зеботарини сол мебошад. Ин фаслро зиндашавии табиат, арӯси
сол меноманд. Дар ин фасл дар кишвар якчанд идҳоро ҷашн мегиранд, аз ҷумла 8
Март - Рӯзи модар, 21 Март - иди Наврӯз, 1 Апрел - рӯзи ханда, 9 Май - рӯзи
Ғалаба ва ғайра. Дар васфи баҳор бисёр адибон шеърҳои зиёде гуфтаанд. Дар бораи
баҳор шоири барҷастаи тоҷик Мирзо Турсунзода чунин гуфтааст:

Баҳор фасли зеботарини сол ба шумор меравад. Баҳор аз се моҳ иборат аст. Аз
ҷумла март, апрел, май, Дар фасли баҳор дарахтон гул мекунад, замин ҷомаи нав ба
бар мекунад ва табиат аз нав зинда мешавад. Дар фасли баҳор дили ҳар як шахс аз
нав зинда мешавад, мисли замин.



https://tg.wikipedia.org/wiki/%D0%91%D0%B0%D0%BD%D0%B4%D0%BF%D0%BE%D1%91%D0%BD

Бандпойҳó (лотинӣ: Arthropoda, аз юн.-қад. ἄρθρον) — типи ҷонварони бемуҳра.
Қариб 2 млн намуд доранд.

Дар Тоҷикистон тақрибан 10 ҳазор намуди бандпойҳо маълум аст. Бандпойҳо дар
ҳаво, замин ва об зиндагӣ мекунанд. Баъзеашон алафхӯр, даранда ва баъзеи
дигарашон паразитанд. Авлоди қадимаи бандпойҳо ҳалқакирмҳои баҳрӣ ба шумор
мераванд. Харчангу тортанакшаклҳо, ҳашарот ва бисёрпойҳо синфҳои асосии
бандпойҳо мебошанд. Тани бандпойҳо аз се қисм (сар, сина ва шикам) иборат аст.
Бисёр вақт қисми сина бо сар васл шуда, сарсинаро ҳосил мекунад (масалан, дар
тортанакшаклҳо, харчангҳои даҳпой ва ғайра). Пойҳои бандпойҳо эҳтимол дар аввал
душоха будаанд. Ин аломат, ки масалан, хосси трилобитҳои давраи палеозой буд,
дар харчангшаклҳои имрӯза низ боқӣ мондааст. Бадани бандпойҳо бо кутикула, ки
сипари муҳофиз ҳосил мекунад (ба он мушакҳо часпидаанд), пӯшида шудааст. Бинобар
ин, инкишофи бандпойҳо ба таври даврӣ дар фосилаи ба кутикулаи нав иваз шудани
кутикулаи кӯҳна ба амал меояд. Силсилаи асаби бандпойҳо аз се ҷуфт ганглия
(мағзи сар) ва асаби шикам иборат мебошад. Бандпойҳо бо узвҳои махсус нафас
мегиранд, ки рӯйи онҳо кутикулаи нафис дорад. Дар бандпойҳои обӣ ғалсама вазифаи
узви нафасгириро иҷро мекунад. Узвҳои ҳисси бандпойҳо хуб инкишоф ёфтаанд.
Бандпойҳо бо таври ҷинсӣ, одатан, бо роҳи бордоршавӣ ва партеногенезӣ (як шакли
афзоиши ҷинсии организмҳо, ки ҳангоми он ҳуҷайраҳои ҷинсии модина бидуни
бордоршавӣ инкишоф меёбанд) афзоиш мекунанд.



https://tg.wikipedia.org/wiki/%D0%91%D0%B0%D0%B4%D0%B0%D1%85%D1%88%D0%BE%D0%BD

Бадахшон (порсӣ: بدخشان) — сарзаминест кӯҳистон дар Осиёи Марказӣ, ки миёни
Тоҷикистон (Вилояти мухтори Кӯҳистони Бадахшон) ва Афғонистон (Вилояти Бадахшон)
бахш гардида аст.

Бадахшон маркази муҳими иқтисодӣ дар мантиқа ба ҳисоб мерафт. Сангҳои қиматбаҳо
ба монанди лоҷувард дар аввал ва миёнаи ҳазорсолаи 4-уми пеш аз милод хариду
фуруш мешуд. Бадахшон қисми муҳими "Роҳи Абрешим" ба шумор меравад ва ин роҳ аз
Бадахшон мегузашт ва шарқу ғарбро бо ҳам мепайваст.

Марко Поло нахустин аврупоие буда ки аз Бадахшон гузаштааст ва аз он дар
сафарномааш ёд кардааст.

Бадахшон дар соли 1895 миёнӣ ду импиротурии Русияву Бритония ба ду бахш тақсим
гардид. Як бахши ин вилоят таҳти номи Бадахшон ба Русия ва баъдан Вилояти
Мухтори Кӯҳистони Бадахшон дар Иттиҳоди Шӯравӣ (ИҶШС) бо марказияти шаҳри Хоруғ
ба Русия таълуқ гирифт, ва бахшӣ 2 бо марказиятӣ шаҳри Фаӣзобод ба иморотӣ
Афғонистон паӣваст. Русия ва Бритония [Панҷ (рӯд)|рӯди Панҷ]]ро ба анвони
марзӣ-табиъӣ пазируфта ва тавасут сутунҳои марзӣ нишонагузорӣ шуд.

Вилояти Бадахшон дар шимолу шарқи Афғонистон ҷойгир аст, шумораи ноҳияҳо - 28,
паҳноварӣ - 44,059 км², аҳолӣ - 904,700 тан. Марказаш шаҳри Фаӣзобод аст, ки 315
км аз шаҳри Кобул, пойтахти Афғонистон, дар резишгоҳи рӯди Кӯкча ҷой гирифтааст
ва 50 ҳазор нафар аҳолӣ дорад.

Вилояти Мухтори Кӯҳистони Бадахшон расман дар 2 январи соли 1925 бар асоси
Қарори Кумитаи Иҷроияи Марказии Иттиҳоди Шӯравӣ дар таркиби Ҷумҳурии Мухтори
Шӯравии Сотсиалистии Тоҷикистон ташкил шуда ва минбаъд ба таркиби ҶШС Тоҷикистон
дохил гардидааст. Бино ба Сарконуни Ҷумҳурии Тоҷикистон (1994), Вилояти Мухтори
Кӯҳистони Бадахшон расман дар ҳайати мамлакат ҳамчун вилояти мухтор арзи ҳастӣ
мекунад. Вилояти Мухтори Кӯҳистони Бадахшон дар ҷанубу шарқи Тоҷикистон ҷойгир
аст, шумораи ноҳияҳо - 7, паҳноварӣ - 64 200 км², аҳолӣ - 220 600 тан (2009).
Марказаш шаҳри Хоруғ аст, ки 417 км км аз шаҳри Душанбе, пойтахти Тоҷикистон,
дар рӯди Ғунд ҷой гирифтааст ва 30 ҳазор нафар (2003) аҳолӣ дорад.

Қисми асосии бадахшонро қаторкӯҳи бузурги Помири шарқӣ ташкил медиҳад. Нуқтаи
баландаш қуллаи Исмоили Сомонӣ (7495 м) дар ҳудуди Тоҷикистон мебошад.ва нуқтаи
дигар Ҳиндукуш (7,492 м) дар ҳудуди Афғонистон мебошад. Бинобар дар баъзе
гузоришҳои таърихӣ вилоятро, ҳамчун "Боми ҷаҳон" ном мебаранд.



https://tg.wikipedia.org/wiki/%D0%90%D1%84%D1%80%D0%B8%D2%9B%D0%BE%D0%B8_%D0%A8%D0%B0%D1%80%D2%9B%D3%A3

Áфриқои Шарқӣ — ноҳияи табиӣ, як қисми қораи Африқо (аз 50 а. ш. то 170 а. ҷ.)
ва ҷазираҳои Пемба, Занзибар, Мафия. Қариб тамоми ҳудуди Африқои Шарқӣ (ба ҷуз
минтақаи камбари пастхамии наздибаҳрии Уқёнуси Ҳинд)-ро паҳнкӯҳи Африқои Шарқӣ,
ки 1000–1100 м баландӣ дорад, фаро гирифтааст. Қисми зиёди паҳнкӯҳ аз ҷинсҳои
қадими булӯрӣ иборат аст. Тарқишҳои бузурги тектоникӣ, ки ҳудуди Африқои Шарқиро
аз шимол ба ҷануб бурида мегузаранд, дар релйеф ба шакли пастхамиҳои тангу амиқи
тӯлонӣ намудоранд. Нуқтаҳои баландтарини қора – вулканҳои хомӯшшудаи Килиманҷаро
(5895 м), Кения (5199 м) ва Рувензори (5109 м). Иқлимаш истивоӣ, муссонӣ,
сернами мавсимӣ. Боришоти солона қариб 1000 мм, дар қисми шимолу ғарбӣ ва ҷанубу
ғарбӣ то 1500 мм, дар қисми шим. шарқӣ то 500 мм. Ҳарорати миёнаи моҳона беш аз
20оС. Паҳнкӯҳи Африқои Шарқӣ дар байни ҳавзаҳои Уқёнуси Атлантик (шохобҳои рости
дарёи Луалаба), Баҳри Миёназамин (дарёи Нил) ва Уқёнуси Ҳинд (дарёҳои Тана,
Пангани, Руфиҷи, Рувума) чунбахшгоҳ хидмат мекунад. Дар пастхамиҳои тектоникӣ
кӯлҳои калони Виктория, Танганйика, Малави, Мобуту-Сесе-Секо, Няса, Туркана ва
ғайра ҷойгиранд. Олами набототаш асосан навъҳои гуногуни дашт ва бешаҳои
тунуканд, набототи кӯҳҳо вобаста ба баландӣ тағйир ёфта, то баландии 2800 м
бешазори тропикии кӯҳӣ, болотар буттазори ғарав (найи ҳиндӣ) ва халанҷ, аз 3100
то 4500 м марғзор, аз он боло минтақаи барфу пиряхҳоанд. Олами ҳайвоноташ ғанӣ:
оҳу, говмеш, заррофа, каркадан, павиан, шер, паланг, парвонак, кафтор, гург,
саги кафторшакл, баҳмут, тимсоҳ ва ғайра парандаҳо бисёр ва гуногунанд.



https://tg.wikipedia.org/wiki/%D0%90%D1%84%D0%BA%D0%B0%D0%BD%D0%B8%D1%88%D0%BE%D1%82

АФКАНИШÓТ, раванди афканиш ва паҳншавии энер­гия ба шакли мавҷ ва зарра. Аксар
мавридҳо таҳти ин ис­тилоҳ Афканишоти электромагнитӣ фаҳмида мешавад, ки дар
нав­бати худ вобаста ба манбаъ ба Афканишотҳои гуногун тақсим мешавад. Физикаи
классикӣ афканишотро чун афканиши мавҷ­ҳои электромагнитӣ аз ҷониби барқа
(зарядҳо)-и электрикии ши­тобёфта муоина мекунад. Назарияи классикӣ бисёр
ҷи­ҳатҳои равандҳои афканишотро маънидод карда тавонист, лекин баъзеи онҳо,
хусусан афканишоти ҳароратии ҷисмҳо ва афканишоти атому молекулаҳоро тавсиф дода
натавонист. Чунин тавсифот танҳо дар назарияи квантии афканишот имконпазир гашт,
ки мувофиқи он афканишот ин тавлиди фотон ҳангоми тағйир ёфта­ни ҳолати
системаҳои квантӣ (масалан, атомҳо) мебошад. Назарияи квантӣ афканишотро амиқ
омӯхта, ҳудудҳои истифодаи афканишоти классикиро муайян кард.

Афканишоти электромагнитӣ (мавҷҳои электромагнитӣ, нур) ға­лаёни майдони
электромагнитии (таъсири мутақо­били майдонҳои электрикӣ ва магнитӣ) дар фазо
паҳнша­ванда мебошад. Афканишоти электромагнитӣ дар фазои бемодда (вакуум) ва
дар баъзе мавридҳо дар фазои моддадор паҳн мешавад. Нишондиҳандаҳои асосии
афканишоти электромагнитӣ басомад, дарозии мавҷ ва қутбиш мебошанд.

афканишоти намоён (рӯшноӣ), афканишоти маҷ­бурӣ (илқоӣ), гамма-афканишот,
афканишоти инфрасурх, афканишоти ионзо, афканишоти микромавҷӣ (баландбасомад),
афканишоти моно­хро­матикӣ, афканишоти гузаришӣ, радиоафканишот (радио­мавҷ­ҳо),
афканишоти рентгенӣ, афканишоти син­хро­тронӣ, афканишоти худ ба худ
рӯй­диҳанда, афканишоти ҳароратӣ, афканишоти тераҳерсӣ, афканишоти боздоштӣ
(тор­мозӣ), афканишоти ултрабунафш, афканишоти сиклотронӣ (магнитотро­нӣ),
афканишоти Вавилову Черенков ва афканишоти реликтӣ (афканишот фонии мик­ромавҷии
кайҳонӣ).

Афканишоти намоён (рӯшноӣ) мавҷҳои электромагнитие ме­бо­шанд, ки чашми инсон
мебинад ва онҳо дар фосилаи спектрҳои дарозии мавҷашон аз 380 нм (бунафш) то 780
нм (сурх) ҷойгиранд. Ҳангоми аз маншур (призма) гузаш­тани рӯшноӣ спектр пайдо
мешавад, ки дар он афканишоти мавҷ­ҳои дарозиашон гуногун таҳти кунҷҳои гуногун
мешикананд. Дар натиҷа ҳафт ранги тирукамон: сурх, но­ринҷӣ, зард, сабз, нилобӣ,
кабуд ва бунафш ҳосил мешаванд.

Гамма-афканишот (гамма-нурҳо, γ-нурҳо) – афканишоти электромагнитии дарозии
мавҷаш ниҳоят хурд (<5×10−3­нм), ки хосиятҳои корпускулярии он бештар ва
хосият­ҳои мавҷиаш камтар зоҳир мешаванд. Ин навъи афканишотро Пол Виллард соли
1900 дар вақти таҳқиқи афканишоти радий кашф кард. Гамма-квантҳо фотонҳои
баландэнергия мебошанд (>105эВ). Гамма-афканишот ҳангоми гузаришҳо байни
ҳо­латҳои ангехтаи ҳастаи атомҳо (нигаред ба нақша), реаксияҳои ҳастаӣ, инчунин
ҳангоми тамоюли зарраҳои барқанок дар майдон­ҳои магнитӣ ва электрикӣ ба вуҷуд
меояд.

Афканишоти инфрасурх – афканишоти электромагнитие, ки ҳудуди спектрии байни
интиҳои ранги сурхи рӯшноӣ (λ= 0,74 мкм) ва афканишоти микромавҷӣ (λ ~ 1–2
мм)-ро ишғол мекунад ва онро атом ё ионҳои ангехта меафкананд. Афканишоти
инфрасурхро соли 1800 ахтаршиноси англис Вилям Ҳершел кашф кард. Афканишоти
инфрасурхро афканишоти ҳароратӣ низ меноманд, чунки афканишоти инфрасурхи ашёи
тафсидаро пӯсти инсон ҳамчун гармӣ эҳсос мекунад. Афканишоти инфрасурхро дар тиб
низ истифода мебаранд. Онҳо ба организми одам таъ­сири мусбат расонда, ҳаракати
хунро беҳтар мекунанд, мубодилаи моддаҳоро тақвият дода, рагҳои хунгардро васеъ
менамоянд. Диоду фотодиодҳои инфрасурх дар во­ситаҳои идоракунии фосилавӣ,
силсилаҳои худкор (сис­темаҳои автоматика) ва посбонӣ истифода мешаванд.
Афканишоти инфрасурхро дар саноат барои хушкондани сатҳҳои рангкардашуда,
пешгирии зангзанӣ, гарм кардани бино­ҳо ва ғайра ба кор мебаранд. Дар саноати
хӯрокворӣ афканишоти инфрасурхро барои безарар гардондани маводди ғизоӣ ва
хушкондани ғалладона истифода мекунанд.

Навъҳои гуногуни микрозарраҳо ва май­донҳои физикие, ки моддаро иондор мекунанд.
Навъ­ҳои асосии афканишоти ионзо афканишоти электромагнитии кӯтоҳ­мавҷ
(афканишоти рентгенӣ ва гамма-афканиш) ва сели зар­раҳои заряднок: бета-зарраҳо
(электронҳо, позитронҳо), алфа-зар­раҳо (ҳастаи атоми 42Не), протонҳо, дигар
ионҳо, мюон­ҳо ва нейронҳо мебошанд. Дар табиат афканишоти ионзо дар на­тиҷаи
коҳиши радиоактивии худ ба худи радонук­лидҳо, равандҳои ҳастаӣ (синтез ва
порашавии ил­қоии ҳастаҳо, рабоиши нейтронҳо, алфа-зарраҳо ва ғайра), инчунин
шитоб­ёбии зарраҳои барқанок дар кайҳон ба амал меояд. Ман­баъ­ҳои сунъии
афканишотии ионзо радионуклидҳои сунъӣ, реактор­ҳои ҳастаӣ, манбаъҳои
радионуклидии нейтронӣ, суръат­физоҳои зарраҳои бунёдӣ, дастгоҳҳои рентгенӣ ва
ғайра ме­­бо­шанд. Афканишотии ионзо дар саноати вазнин (интроскопия), хӯрокворӣ
(безараргардонии асбобҳои тиббӣ, мавод ва хӯрокворӣ) ва тиб (ташхис ва табобати
омос) истифода мешавад.

Афканишоти микромавҷӣ (баландбасомад) – афканишоти электро­магнитие, ки соҳаи
радиомавҷҳои сантиметрӣ ва миллиметриро дар бар мегирад (дарозии мавҷҳо аз 30 см
то 1 мм, басомад аз 1 ГҲс то 300 ГҲс). Афканишоти микромавҷӣ барои бетамос гарм
кардани ҷисмҳо (дар тафдонҳои микро­мавҷии маишӣ ва саноатӣ), радиолокатсия ва
воси­таҳои алоқа (ратсияҳо, телефонҳои шонӣ, таҷҳизоти Bluetooth WiFi ва WiMax)
истифода бурда мешаванд.

Афканишоти монохроматикӣ (юнонӣ монос – воҳид, танҳо, хрома – ранг; якранг) –
афканишоти электромагнитие, ки басомади лапишашон яксон аст. Он дар системаҳое,
ки дар он­ҳо танҳо як гузариши электронии тафриқпазир аз ҳо­лати ангехта ба
асосӣ мавҷуд аст, ташаккул меёбад. Дар амалия якчанд намуди ҳосил кардани
афканишоти монохрома­тикӣ мешаванд (лазерҳо, фурӯзонакҳои тахлияи газ).

Афканишоти гузаришӣ – афканишоти электромагнитие, ки ҳангоми гузариши зарраи
барқанок аз сарҳадди қисмати ду му­ҳити нишондиҳандаҳои шикасташон гуногун ба
вуҷуд меояд. Ин падида соли 1945 аз тарафи Вита́лий Ла́заревич Ги́нзбург ва Иля
Михайлович Франк пешгӯӣ ва дар таҷриба соли 1958 кашф шуд.

Афканишоти рентгенӣ (нурҳои рентгенӣ) – афканишоти электро­магнитие, ки энергияи
фотонҳояшон дар ҷадвали энер­гетикӣ байни афканишотии ултрабунафш ва
гамма-афканишот ҷойгир буда, дарозии мавҷаш аз 10−12 то 10−7 м баробар аст.
Афканишоти рентгениро соли 1895 олими олмонӣ Вилҳелм Конрад Рентген кашф карда,
«икс-нурҳо» («Х-нурҳо») номид ва барои ин кашфиёт ба Мукофоти нобелӣ сазовор
гашт (1901). Соли 1896 дар Россия физикдон Абра́м Фёдорович Ио́ффе (шогирди В.
К. Рентген) пешниҳод кард, ки Х-нурҳо «нурҳои рентгенӣ» номида шаванд. Нурҳои
рентгенӣ ҳангоми шитоби калони зарраҳои барқанок (афканишот боздоштӣ) ё ҳангоми
гуза­ришҳои баландэнергия дар қабатҳои электронии атому молекулаҳо ба вуҷуд
меоянд. Ҳар дуи ин падида дар най­чаҳои рентгенӣ истифода мешаванд. Афканишоти
рентгениро дар суръатфизои зарраҳои барқанок низ ҳосил кардан мумкин аст. Дар
табиат афканишоти рентгенӣ дар натиҷаи иондоршавии атомҳо ҳангоми коҳиши
радиоактивӣ, инчунин ба воситаи афканишоти кайҳонӣ пайдо мешаванд. Нурҳои
рентгенӣ ионзо буда, аз қабати моддаҳо мегузаранд. Аз ин рӯ, онҳо ба организми
инсон таъсир намуда, сабабгори касалии шуоӣ, сӯхтаи шуоӣ ва омоси саратон
мегарданд. Дар навбати худ моддаҳо нурҳои рентгениро ба ҳар навъ фурӯ мебаранд.

Нурҳои рентгенӣ дар тиб барои ҳосил кардани тасвири устухонҳо ва узвҳои дохилии
инсон, табобати омос ва касалиҳои пӯст истифода мешаванд. Дар саноат бо ёрии
афканишоти рентгенӣ нақсҳои маҳсулотро муаяйн мекунанд. Дар маводшиносӣ,
булӯршиносӣ (кристаллография), кимиё ва биохимия нур­ҳои рентгенӣ барои муайян
кардани сох­тор ва таркиби кимиёии модда истифода бурда мешаванд (масалан,
сохтори ДНК). Дар фурудгоҳу вокзалҳо мавҷуди­я­ти маводди оташангез, хатарнок ва
мамнӯъ дар бағочи мусофирон бо интроскопҳои рентгенӣ муайян карда мешаванд.

Афканишоти электромагнитие, ки байни ҳудудҳои афканишоти бунафш, интиҳои
афканишоти намоён ва рент­генӣ ҷойгир аст (ҳудуди басомадаш аз 7,9×1014 то
3×1016Ҳс, дарозии мавҷаш аз 380 то 200 нм). Ин ҳудуд шартан ба ултрабунафши
наздик (380–200 нм) ва дур ё вакуумӣ (200–10 нм) тақсим мешавад. Афканишоти
ултрабу­нафш­ро соли 1801 Иоҳан Вилҳелм Риттер кашф кард. Манбаи асосии табиии
афканишоти ултрабунафш дар Замин Офтоб аст. Ман­баъҳои сунъии афканишоти
ултрабунафш чароғҳои махсус ва ла­зерҳо мебошанд. Афканишоти ултрабунафш ба
организми инсон таъсири мусбат ва манфӣ дорад. Таҳти таъсири ин нурҳо рагҳои
хунгард васеъ шуда, мубодилаи мод­даҳо меафзояд, истеъмоли оксиген беҳтар шуда,
нафас­кашӣ осон мегардад, витамини D тавлид мешавад, ки он устухону му­шакҳоро
мустаҳкам мекунад ва ғайра Истеъмоли зиё­ди нур­ҳои ултрабунафш ба пӯст ва чашм
зарар мерасонад. Зери таъсири афканишоти ултрабунафш полимерҳо тез фарсуда шуда,
мӯҳлати истифодаи маводди полимерӣ кам мегардад.

Афканишоти ултрабунафш дар ҳаёти ҳаррӯза васеъ истифода мешавад. Барои нусхаи
аслиро аз қалбакӣ фарқ кардан дар шиносномаҳо, пулҳо ва кортҳои маблағдори
бонкҳо ишораҳои ултрабунафш мегузоранд, то бо ин нурҳо ни­го­раҳои аслиро аз
нигораҳои қалбакӣ фарқ кунанд. Ча­роғҳои ултрабунафш барои безарар гардондани
об, ҳаво ва сатҳҳои гуногун, таҳлили кимиёии моддаҳо ва мине­ралҳо васеъ
истифода мешаванд.

Ё падидаи Вавилову Черенков – шуоъафкании зарраи барқанокро гӯянд, ки ҳан­гоми
дар муҳити шафоф бо суръати калонтар аз суръати паҳншавии рӯшноӣ (дар ҳамин
муҳит) ҳаракат карданаш ба амал меояд. Ин афканишот соли 1934 аз ҷониби олими
рус Па́вел Алексе́евич Черенко́в таҳти роҳбарии Серге́й Ива́нович Вави́лов кашф
шудааст.

Афканишоти реликтӣ (ё афканишоти микромавҷии кайҳонӣ) – афканишоти
электромагнитии кайҳонии дараҷаи изотропнокиаш баланд, ки спектраш барои ҷисми
мутлақ сиёҳ хос мебошад (бо ҳарор. 2,725 К). Мавҷудияти афканишоти реликтӣ ба
таври назариявӣ дар доираи назарияи Таркиши бузург пеш­гӯӣ шуда буд. Олимон бар
он ақидаанд, ки гӯё афканишоти ре­ликтӣ аз марҳалаҳои аввали пайдоиши Коинот
мавҷуд буда, онро тадриҷан пур мекунад. Дар амалия мавҷу­ди­яти афканишоти
реликтӣ соли 1965 тасдиқ карда шуд. Афканишоти реликтиро соли 1948 Г. Гамов, Р.
Алфер ва Р. Герман дар асоси на­­за­рияи якуми Таркиши бузурги тафсони сохтаашон
пеш­гӯӣ кардаанд.



https://tg.wikipedia.org/wiki/%D0%90%D1%82%D0%BE%D0%BC%D0%B8%D0%B7%D0%BC

Атомизм дар дунёи қадим (Ҳиндустон, Чин, Эрон, Юнон) дар натиҷаи мушоҳидаи
бевоситаи ҳодисаҳои табиат (бухор, суфта ва хӯрда шудани ҷисмҳо) ва
муҳокимаронии абстрактӣ ба вуҷуд омада, ғолибан ҳамчун таълимоти материалистӣ
инкишоф ёфтааст. Агар ҷисмро ба қисмҳо тақсим кунем, – муҳокима мекарданд
мутафаккирони қадим, – ин тақсим саранҷом ба ҷое мерасад, ки ҷисмҳои ғайриқобили
тақсим ба даст меоянд. Ҳамин зарраи хурдтарини моддаро ҳиндувон «параману»,
чиниҳо «пи», юнониҳо «атом» (тақсимнопазир) номиданд.

Дар фалсафаи асрҳои миёнаи ислом (ки қисмати аъзами намояндагонаш эронӣ буданд)
атомро ҷузъи лоятаҷаззо ё ҷавҳари фард меномиданд. Дар Ҳиндустон атомизмро
мактабҳои фалсафии чорвака, аҷивика, вайшешика, санкхя ва ғайра тарғиб
мекарданд. Ба ақидаи Капилла – асосгузори мактаби санкхя – олами моддӣ аз
нуқтаҳои моддии беҳаҷмуандоза таркиб ёфтааст. Мутафаккирони Юнони Қадим Левкипп,
Демокрит ва Эпикур олами сағиру кабирро аз атомҳо ва фазои холӣ (хало) иборат
медонистаанд. Мисли он ки аз ҳарфҳои гуногуни алифбо бо тартиби муайян калимаҳои
гуногун сохтан мумкин аст, атомҳои гуногун бо тартиби муайян ба ҳам пайваста,
моддаҳои гуногунро ташкил медиҳанд. Атомҳо шаклу андозаи муайян доранд ва ҳамеша
дар ҳаракатанд. Эпи­кур вазнро низ хосияти асосии атом мепиндошт. Таълимоти
атомистии юнониҳоро Лукретсий дар достони фалсафиаш «Дар бораи табиати ашё»
ҷамъбаст кардааст. Ибни Сино дар «Китоб-уш-шифо» ақидаи Демокритро дар бораи
сохти атомии модда хеле равшан баён кардааст. Вале Ибни Сино ба Арасту пайравӣ
намуда атомизмро маъқул наёфтааст. Ӯ тарафдори муттасил тақсимшавии модда буда,
мавҷудияти фазои холиро рад мекард. Закариёи Розӣ ва Абурайҳони Берунӣ пайравони
атомизми юнониҳо буданд. Дар мукотибаи Ибни Сино ва Берунӣ масъалаи мунфасилӣ ва
муттасилии модда низ мавриди баҳс қарор гирифтааст, ки онҳо нуқсонҳои ақидаҳои
ҳам Арасту ва ҳам Демокритро пай бурдаанд. Мутакаллимон (ниг. Калом) Атомизмро
таъриф ва барои исботи қудрати илоҳӣ ва офариниши олам истифода кардаанд. Ба
ақидаи онҳо атомҳо рӯҳонию фонӣ буда, ҳар сари чанд вақт аз тарафи Худо аз нав
офарида мешаванд. Атомизмро аҳли тасаввуф низ ба таври худ қабул карда, бо
таълимоти калом мувофиқат додаанд ва мегуфтанд, ки: дар ҳар зарра оламе ниҳон
аст, зеро ҳар зарра ҷузъи рӯҳи мутлақ аст (ниг. Ваҳдати вуҷуд).

Дар асрҳои 17–18 дар Аврупо атомизм шакли механикӣ мегирад. Атомҳои моддаҳои
гуногунро саққо, ҳалқа ва чангакшакл пиндошта, ба онҳо хосияти механикиро нисбат
медоданд: атомҳо дар фазои мутлақан холӣ мувофиқи қонунҳои механика ҳаракат
мекунанд. И. Нютон бар хилофи Х. Ҳюйгенс рӯшноиро низ аз зарраҳо (корпускул­ҳо)
иборат медонист. Дар асри 19 назарияи атомизм ба кимиё роҳ меёбад. Ч. Далтон
мафҳуми «вазни атомӣ»-ро ҷорӣ мекунад (1803). Мафҳумҳои ион ва молекула пайдо
мешаванд. Д. И. Менделеев ҷадвали даврии аносири кимиёиро кашф мекунад
(1869–1871). Ф. Энгелс аҳаммияти атомизми ин давраро таҳлил карда навиштааст:
«Давраи нав дар химия аз атомизм ва дар физика, мувофиқан ба ин, аз назарияи
молекулавӣ оғоз меёбад». Кашфи ҳодисаи радиоактивият (Анрӣ Беккирел, 1895),
электрон (Ҷ. Томсон, 1897) тасаввуроти онвақтаро дар бораи тақсимнопазир будани
атом ба куллӣ тағйир дод. Маълум шуд, ки электрон зарраи ягонаи модда набудааст.

Пас аз кашфи назарияи квантӣ (М. Планк, 1900) ва қабул кардани мафҳуми фотон (А.
Эйнштейн, 1905) давраи нави Атомизм оғоз меёбад. Атомизм падидаи электромагнитӣ,
аз ҷум­ла рӯшноиро низ фаро мегирад. Модда ҳам хусусияти муттасилӣ (пайвастагӣ)
ва ҳам мунфасилӣ (гусастагӣ) дорад. Рӯшноӣ ҳам мавҷ асту ҳам зарра. Зарраи модда
(масалан электрон) хусусияти мавҷӣ низ дорад. Ягонагии хусусиятҳои муттасилӣ ва
мунфасилии моддаро, ки ҳанӯз Ф. Энгелс пеш гузошта буд, илми муосир тасдиқ кард.
Бо ҳамин мубоҳисаи Демокрит ва Арасту, Абурайҳони Берунӣ ва Ибни Сино, Нютон ва
Х. Ҳюгенс бо синтези диалектикии ақидаҳои онҳо анҷом ёфт. Баъди кашфи ҳастаи
атом (Э. Резерфорд, 1911) масъалаи сохти атом ба миён омад. Аввалан модели
сайёравии Э. Резерфорд, сипас модели Н. Бор тасаввуроти моро дар бораи сохти
атом равшан кард. Атом аз ҳаста ва қабатҳои электронӣ таркиб ёфтааст. Ҳаста аз
протонҳо ва нейтронҳо иборат аст, ки онҳо дар ҷараёни таъсири мутақобилаанд ва
ҳам ба нерӯи бузурге моликанд (Ниг. Энергияи атомӣ). Ғайр аз зарраҳое, ки ба
таркиби атом дохил мешаванд, боз дигар зарраҳои сершуморе кашф шудаанд
(позитрон, мезонҳо, ҳиперонҳо ва ғайра). Электрон ва позитрон ба ҳам бархӯрда,
ба фотонҳо (зарраҳои рӯшноӣ) табдил меёбанд ва баръакс, фотон дар шароити
муайяни таъсироти мутақобили электромагнитӣ бо ҳастаи атом як электрон ва як
позит­рон ба вуҷуд меорад. Ин падидаро ҳамчун маҳвшуд ё офариниши модда ба қалам
додаанд. Дар асл ин падидаҳо на нест шудани модда, балки аз як навъ ба навъи
дигар табдилёбии онро нишон медиҳанд. Умуман атомизм зина ба зина инкишоф ёфта,
асоси илмии ҷаҳонбиниро ташкил менамояд.



https://tg.wikipedia.org/wiki/%D0%90%D1%81%D1%84%D0%BE%D1%80%D0%B8_%D0%BC%D1%83%D2%9B%D0%B0%D0%B4%D0%B4%D0%B0%D1%81

«АСФОРИ МУҚАДДАС» (арабӣ: اسفارمقدس ҷамъи сифр, ба маънои китоб ва фасл),
фаслҳои панҷгонаи Аҳди қадим, ки қонун, асфори хамса, китобҳои панҷгонаи Мусо ва
дар умум Тавротро дар бар мегирад. Таврот ва ё «Аҳди қадим» аслан аз панҷ фасл
ва ё китоб (сифр), ки бар асоси гуфтаҳои яҳуд ҷавҳари ваҳйи илоҳӣ ба Мусоро
ташкил медиҳанд, ба вуҷуд омадааст:

Ба ақидаи яҳудиён Асфори муқаддас ба худи Мусо (ъ) мансуб буда, дар давраи
саргаштагии онҳо дар биёбони Тиҳ навишта шудаанд ва таърихи таълифи онҳо ба
охирҳои ҳазораи дуюм ва ибтидои ҳазораи аввали то милод бармегардад, вале матни
аслии Таврот ба забони ибрӣ вуҷуд надорад ва қадимтарин матни бозмонда аз он ба
забони юнонӣ буда, ба асри 3 то милод тааллуқ дорад. Таврот дар фарҳанги динии
яҳуд умуман, ба таври шифоҳӣ ҳифз мешуд, то он ки солҳои 70–72 садаи аввали пас
аз милод ба сарпарастии ҳохом Юҳнон бин Зекой аз даҳонҳо гирдоварӣ ва дар
маҷмӯае тадвин гардид. Илова бар ин панҷ фасл ва ё сифр дар Таврот китобҳои
дигаре низ ҳамчун фаслҳои алоҳида вуҷуд доранд.



https://tg.wikipedia.org/wiki/%D0%90%D1%81%D0%BF%D1%80%D0%B5%D0%B7

АСПРЀЗ, ипподром (аз юн. hippos – асп, dromos – майдони тохтутоз), маҷмӯи
иншоотест барои озмуни асп, масалан, варзиш, мусобиқа, музояда, намоишҳо. Дар
аспрез озмоишро дар майдончаҳои мудаввар аз рӯи қоидаҳои махсус ба роҳ
мемонданд. Дар аксар аспрезҳои дусамта аспҳои зоти резапо ва саворӣ мавриди
озмоиш қарор мегиранд. Баъзе аспрезҳо барои ташкил кардани мусобиқаҳои махсус,
масалан, «Стиплчез» (аз 7 то 40 км) таҷҳизонида мешаванд. Чунин мусобиқаҳо аз
монеаҳои мушкилгузар, аз қабили тавора, баландӣ, ҳавз, нишеб ва ғайра иборат
мебошанд. Аспрезҳо маъмулан аз ҳалқароҳ барои машқу пойга, марраҷой,
стартмошинҳои тамошогоҳ, фотофиниш, сониясанҷҳо, мониторҳо ва ҳуҷраи ҳайати
доварон таркиб ёфтаанд. Рафти мусобиқаҳоро бо автомошинҳои камерадор назорат
мекунанд. Дар канори мусобиқагоҳ барои нишон додани масофа сутунҳо насб
мекунанд. Аспрези ҷумҳуриявии шаҳри Душанбе соли 1935 бунёд ёфтааст. Озмоиши
мунтазами тойҳои зотии хоҷагиҳои асппарварии ҷумҳурӣ соли 1952 шурӯъ шуд. То ин
дам дар аспрез 3865 сар тойи зотӣ (аз ҷумла беш аз 3 ҳазор сар нарён ва тақрибан
400 сар модиёнҳо) озмуда шудаанд. Соли 2011 аспрези ҷумҳуриявӣ ба Наврӯзгоҳ
табдил дода шуд ва ҳамоно аспрез ҳам мебошад.



https://tg.wikipedia.org/wiki/%D0%90%D1%80%D0%BC%D0%B8%D1%8F

Артиш ё Сипоҳ маъмулан маҷмуъаи аз Нируҳойе омӯзишдида аз Сарбозон ҳастанд, ки
баройи набард дар Ҷибҳаҳо ва Майдонҳои ҷанг омӯзиш дидаанд. Артиш ё сипоҳ набояд
бо нируҳойи черики ё сарбозони шаҳрванде, ки муваққатан мусаллаҳ шудаанд ё
Нируҳои басиҷ шудаи муваққат монаднд басиҷ дар Эрон иштибоҳ гирифта шаванд.

Нируҳойи артишҳо аз замонҳои бостон то замони садаҳои миёна пиёданизом ва
аспсавор буданд, ки бо Шамшер, Найза, гурз ва Каманд ва Манҷаниғ ба ҷанг
мепардохтаанд. Вале акнун нируҳои артиш би васойили пишрафтатар монанди
туфангҳои бо дурбинҳои фурӯсурх ва тӯп, тонк, мусалсал ва мушакҳоӣ дӯшпартоб
муҷаҳҳаз шудаанд ва дар ҷанг дар ҳаво ва дарё низ кашида шудаст ва нируҳойи
ҷудогонаи баройи онҳо мавҷуд мебошад.

Вожаи Артиш бештар баройи нируҳои мунтазам ва имрӯз ба кор меравад. Вожаи Сипоҳ
низ мумкин аст бароӣи ин нирӯҳо ба кор равад ва ин баста ба номи аст, ки он
созмон барои худ гузида аст. Сипоҳ ба фаровони дар мутуни гузашта ба вижа
Шоҳнома ба кор рафта аст. Баройи ишора аз нируҳоӣ марбут ба замони гузашта аз
вожаи сипоҳ баҳра мегиранд. Масалан мегуянд сипоҳи Куруш на артиши Куруш.

Дар шумори аз кишварҳо монанди Эрон, чанд созмон вазифаи аз нируҳои мусаллаҳ
бархурдор аст ва маъмӯлан ҳар як вазифаи вижаи худро доранд. Масалан дар Эрон
Артиши Эрон ва Сипоҳи посдорони Чумҳурии исломии Эрон ҳар ду нируҳои пиёда,
дарёӣ ва ҳавоӣ барои ҷанг доранд, вали вазифаи ҳар як бо дигаре фарқ дорад.



https://tg.wikipedia.org/wiki/%D0%90%D0%BD%D0%B3%D1%83%D1%80

Ангур як навъ меваи ширин аст. Таркиби ангур аз витаминҳо ва элементҳои кимиёвӣ
ғанӣ буда, агар витаминҳои А1, В1, Д, Р барои рафъи касалиҳои чашм, асаб,
хунукзадагӣ, офтобзадагӣ даво бошад, элементҳои кимиёвии Р (фосфор) ва Са
(калтсий) барои табобати бемориҳои устухон ва мустаҳкамсозии найчаҳои хунгард
мусоидат мекунанд.

Дар шароити Тоҷикистони офтобӣ ангур 20-25 дарсад қандҳои табобатӣ ҷамъ
меоварад. 1 килограмм кишмиш 3200 килокалория дорад, ки нисбат ба 1 килограмм
гӯшти гов фоиданокиаш беш аз ду баробар аст.

Ангурпарварӣ (порсӣ: انگورپروری ) – яке бахшҳои боғдории анъанавии тоҷикон буда,
дар ҳаёти мардум мавқеи махсус дорад. Токи ангурро дар ҳавлӣ, дар боғчаҳои
алоҳида ва болои талу теппаҳо парвариш мекунанд. Дар ҳавлиҳо, маъмулан, барои
парвариши ангур «воиҷ» (чойлов, хавоза, уланг) месозанд. Инчунин дар боғҳо ба
тариқи «ҷӯягӣ» ва дар талу теппаҳо ба тарзи «буттагӣ» низ парвариш мешавад.
Барои афзоиши ток ё ниҳоли ангур аз шохи дарахти серҳосилу солим ба дарозии
40-70 см «қаламча» мегиранд. Қаламчаро дар фасли тирамоҳ ё оғози баҳор ҳангоми
токбурӣ гирифта, ба замини нарму порудодашуда мегӯронанд. Қисми асосии қаламча
зери хок меравад, танҳо ду-се чашмакаш барои сабзидан аз хок берун мемонад.
Ниҳоли сабзидаро баъд аз як-ду сол ба ҷойи матлуб мекӯчонанд. Ангур нигоҳубини
махсусро талаб менамояд. Дар аввали баҳор шохчаҳои барзиёдашро мебуранд,
пӯстлохи токро канда, бехашро сафед менамоянд. Вақте ки ангур аз гул фаромад ва
ғурра баст, баргҳои зиёдатӣ ва навдаҳои хомашро мекананд, ки ин амалро «хомток»
меноманд. Токбурии дуюмро «нӯгтокӣ» мегӯянд, ки вақти пухтани ҳосил барои сарф
шудани қувваи асосӣ ба меваҳо анҷом медиҳанд. Дар Варзоб токҳои ангурро боғбонҳо
се маротиба об медоданд: бори аввал дар вақти гулкунӣ, бори дувум дар нимаҳои
тобистон ва дафъаи севум вақте ки ангурҳо пухта мерасанд.

Дар сарзамини тоҷикон анвои зиёди ангур парвариш мешаванд, ки ба ҳар яки онҳо
боғбонҳо номҳои аҷиб гузоштаанд. Чунончӣ, ангури ҷавз бо донаҳои калон-калони
зардранг; ангури тойфӣ – дорои донаҳои зарду гулобӣ; ангури чиликӣ (чиликак), ки
донаҳои дарози зард дорад; ангури ҳусайнӣ ба чиликӣ монанд, ангури сурху сафед;
ангури сурха, ки дар моҳи июл мепазад (онро «ангури ҷавдарав» низ меноманд);
ангури пистони шутур, ки донаҳои гирди калони сабзранг дорад; ангури мухчелонӣ –
рангаш ба гулобӣ мойил; ангури обак бо донаҳои хурди сабзу сафедтоб; маскаангур
(маскак, наскак), ки бедонак буда, ранги зарди сурхчатоб дорад; кишмиши сиёҳ ва
кишмиши сафед, ки бедона буда, аз бештар мавиз тайёр мекарданд; ангури кӯҳӣ,
ангури оқало – сабзранги донакдор, ангури говак – донаҳояш калон-калон ва ғайра.
Дар навоҳии вилояти Суғд навъҳои кадуҳусайнӣ, ҳусайнии дандони шутур, чиллагии
сафед, васарга, биҳиштӣ, думи рӯбоҳ, ругундӣ, дили кафтар, сари ангушт, султонии
сафед, алиток, маскаи сиёҳ, тагобӣ, обаки сиёҳ, чашми говак, шибирғонӣ, чиллагии
сиёҳ ва амсоли инҳо парвариш мешаванд. Ангурро барои зимистон ва баҳор низ дар
хонаҳои махсус нигаҳ медоранд. Дар деҳаҳои шимоли Ҳисор, ки мардумаш ба
ангурпарварӣ шуғл доранд, ангурро дар моҳи октябр, пеш аз сардиҳо мечинанд. Дар
ҳар ҳавлии боғдорон ҳуҷрае бо номи «ангурхона» мавҷуд аст, ки дар он хӯшаҳои
ангурро ба торҳои аз шифт ба поён овезон мебанданд. Пеш аз он ки ангурро ба
шифти хона овезанд, аввал дар офтоб чанд соат мегузоранд, то ки думчаи тараш
пажмурда шавад. Дар Қаротегин ангурҳоро дар мехҳои хонаи ҳавояш на он қадар сард
меовехтанд ва то фасли баҳор ангурҳо дар он ҷо беосеб меистод. Дар шабҳои сарди
зимистон дар тағорае лахчаи ангиштро мегузоштанд, то ки ангурҳоро сармо назанад.



https://tg.wikipedia.org/wiki/%D0%90%D0%BD%D0%B3%D0%B5%D0%BB%D0%B0_%D0%9C%D0%B5%D1%80%D0%BA%D0%B5%D0%BB

А́нгела Дороте́а Ме́ркел (олмонӣ: Angela Dorothea Merkel, Каснер, Kasner; тав.
17 июл 1954, Ҳамбург) — канцлери олмонӣ, сарвари ИХД, аз 21 ноябр 2005 садри
аъзами федералии Олмон аз Иттиҳодияи Христиани-демократӣ, ки дар интихоботи
парламентӣ моҳӣ сентябр 2005 ғолиб омад.

Меркел — сеюм кӯдак дар оилаи лютерании пастор Хорст Каснер ва омӯзгор Ҳерлинд
Каснер, дар Ҳамбург таваллуд шудааст. Баъд аз таваллуди вай, оилааш ба Ҷумҳурии
Демократии Олмон мекӯчад.

Дар 1978 Донишгоҳи Лейпсиг аз рӯи тахассуси физика хатм мекунад, дар соли 1986
кори илмиашро ҳимоя мекунад. Аз соли 1978 то 1990 дар Донишкадаи марказии физика
ва химия дар назди Академияи Улуми ҶДО кор мекунад.



https://tg.wikipedia.org/wiki/%D0%90%D0%BC%D0%BC%D0%B8%D0%B0%D0%BA

Аммиак (аз юн. hals ammoniakos – навшодир), NH3, пайвасти кимиёвии нитроген бо
ҳидроген. Дар табиат дар натиҷаи таҷзияи моддаҳои нитрогендори органикӣ ҳосил
мешавад. Аммиак гази беранг буда, бӯи тези нафасгир дорад. Омехтаи аммиаки хушк
бо ҳаво метаркад. Аммиак моддаи хеле фаъол аст. Аз ҳисоби ҷуфти электронҳои
тақсимнагаштаи нитроген ба реаксия медарояд. Бинобар ба молекулаи аммиак пайваст
гаштани протон иони аммоний ҳосил мешавад. Он ҳамчун иони металлҳои ишқорӣ бо об
ва аниони кислотаҳо пайваст шуда, гидроксиди аммоний ва намак ҳосил мекунад.
Барои аммиак реаксияи ҷойгирӣ низ хос аст. Металлҳои ишқорӣ ва ишқорзаминӣ бо
аммиаки моеъ ё газшакл ба реаксия дохил шуда, нитрид ё амид ҳосил мекунанд.
аммиак бо сулфур, галогенҳо, карбон, СО2 ва ғ. низ ба реаксия медарояд. Дар
лаборатория аммиакро дар натиҷаи бо оҳаки шукуфта гарм кардани хлориди аммоний
ба даст медароранд. Аммиак аз организм дар шакли намакҳои аммоний (хоса сулфати
аммоний) ба воситаи пешоб ихроҷ мешавад. Дар аснои дар вояи хӯрок, афзалият
доштани сафеда, инчунин ҳангоми бемориҳои вазнини ҷигар (мас., сирроз), миқдори
аммиак дар таркиби хун дучанд мегардад. Бӯи тези аммиак ретсепторҳои луобпардаи
биниро ангехта, фаъолияти нафасгириро тез ва фишори хунро баланд мекунад.
Бинобар ин ҳангоми беҳушӣ ва заҳролудӣ аз алкуҳул буғи спирти навшодирро бӯй
мекашонанд (барои эҳтиёт пахтаеро, ки дар спирти навшодир тар карда шудааст, аз
пеши бинӣ 5 см дуртар нигоҳ медоранд). Маҳлули спиртии навшодир (25 мл дар 5 л
оби гарм) дар амалияи ҷарроҳӣ барои тоза кардани даст истифода мешавад (усули
Кочергин-Спасокукотский). Дар мавриди заҳролудии музмин аз аммиаки газшакл
мубодилаи моддаҳо халалдор шуда, фишори хун паст мефарояд, неврастения ва
бемориҳои илтиҳобии роҳи нафас сар мезананд. Бо мақсади пешгирии заҳролудӣ аз
аммиак ба қоидаҳои бехатарии меҳнат риоя кардан лозим аст.



https://tg.wikipedia.org/wiki/%D0%90%D0%BC%D0%B8%D1%80%D1%85%D0%BE%D0%BD

Амирхон (ҳиндӣ: आिमर ख़ान, урду: عامر حسین خان) (‎14 март, 1965 — ) - ҳунарпеша,
продюсери филм, ҳунарпешаи кино, филмноманавис, яке аз ситораҳои кунунии синамои
Ҳинд.

Амирхон 14 марти соли 1965 ба дунё омадааст. Ӯ факултаи коргардонии донишкадаи
овозадори синамои шаҳри Пунаро хатм намудааст. Баъд аз иштирок дар наворгирии
чандин филмҳо қарор медиҳад, ки дар нақшҳо низ бозӣ кунад.

Вале дар аввал филмҳо бо иштироки ӯ он қадар муваффақ нагардиданд ва писанди
тамошобинон наомаданд. Иштирок дар филми "Дил" Амирро машҳур кард. Дар ин филм
ҳамроҳи ӯ Мадҳурӣ Дикшит бозӣ кардааст. Филмҳои минбаъдаи Амир он қадар комёб
нагардиданд. Дар айни замон, Амирхон нақшофариниро тарк кардааст ва соле як
маротиба филмеро ба навор мегирад. Амир мехоҳад коргардони маъруф бошад. Аз ин
рӯ, ӯ ихтисосашро дар Донишгоҳи Калифорния таҳти роҳбарии коргардон, барандаи
Ҷоизаи Оскар Фрэнсис Форд Коппола такмил дод.



https://tg.wikipedia.org/wiki/%D0%90%D0%BB%D0%BB%D0%B0

Алла, лалайик - Суруди навозишӣ, ки ҳангоми хобонидани кудак аз тарафи модар ва
ё ягон шахси наздик хонда мешавад.Мазмуни сурудҳои алла аз орзуву омоли модар,
тавсиф ва меҳрубонии тифл иборат мебошад. Дар Бадахшон онро лалайик меноманд.
Дар саросари кишвар фаъол аст.

Алла - суруди модар ба тифли дар гаҳвора. Алла ин орзуи модар ба тифл дар сари
гаҳвора. "Аллагӯӣ низ, ба монанди қиссаву афсонагӯӣ ва достонсароӣ, як ҷузъе аз
фарҳанги кӯҳани тоҷикон аст, ки роҳи тӯлонии таърихро тай кардаву албатта бо
чандин дигаргуниҳо то ба замони муосир омада расидааст. Алла ҳамеша ҳамроҳи
ҳодисоти давру замон ва таҷассумгари зиндагии одамон будааст. Ва дар аксар
маворид мавзӯи меҳварии аллаи модарон сари гаҳвораи тифл, дарди ғарибӣ, дурӣ аз
ёру диёр, дарди ишқи ноком будааст.

Суруди «Алла»-ро дар Тоҷикистон ба шаклу мазмуни гуногун иҷро менамоянд, вале
мақсади ҳамаи модарон як аст. Яъне тавассути суруди «Алла» орзуву омол, ғаму
дард ва шодиву нишоти худро баён менамоянд.Дар олам модаре вуҷуд надорад, ки
ояндаи дурахшони фарзандашро нахоҳад. Аз ин рӯ месазад, ки модар аз овони хурдӣ
дар ниҳоди фарзанди худ тавассути хондани суруди «Алла», гуфтани афсонаҳои
аҷоиб, тамошои китобҳои рангаву пурҷило меҳру муҳаббати ногусастаниеро нисбати
модар, Ватан ва табиати афсункор бедор намоянд. Чуноне шоира Шаҳрия суруда:

Баробари Шаҳрия Адҳамзод шоираҳои дигар низ суруди «Алла»-ро бо як муҳаббати
беандоза ба қалам додаанд. Агар суруди аллаи Фарзона, Норинисо, Хосият Вализода,
Меҳринисо, Маҳбуба Неъматзода ва Латофат Кенҷаеваро дилнишин гӯем, суруди аллаи
Субҳияи Зоҳид, Назокати Олим, Назокати Сафар, Гулшани Абдураҳмон, низ ширину
гӯшнавоз аст. Шоираи хушилҳоми мо Фарзона таманнову умедҳои ширини худро сари
гаҳвораи тифлаш он қадар дилнавозу гӯшнавоз сароида, ки аз маҳорати баланди
шоирии ӯ дарак медиҳад:

Бо ҳама ин офаридаҳои ҷолибу дилнишин, гумон аст модареро пайдо кард, ки суруди
«Алла»-ро надонаду сари гаҳвораи нахли умраш бо оҳанги ҳазин.



https://tg.wikipedia.org/wiki/%D0%90%D0%B9%D1%88%D0%B2%D0%B0%D1%80%D0%B8%D1%8F_%D0%A0%D0%B0%D0%B9

Айшвария Рай Баччан (зодаи 1 ноябри 1971 дар Мангалур, Ҳиндустон) — ҳунарпешаи
синамои Ҳиндустон ва барандаи ҷоизаи озмуни «Бонуи ҷаҳон» (русӣ: «Мисс Мира»)
дар соли 1994 аст. Ҷоизадори мукофоти давлатии Ҳиндустон "Падма Шри" (2009) ва
афсари ордени франсавии соҳаи мусиқӣ ва адабиёт (2012).

Айшвария Рай дар шаҳри Манаглур дар ҷануби Ҳиндустон ба дунё омадааст. Падараш
афсари киштаҳои дарёнавардӣ Кришнарай Рай ва модараш нависанда Вринда Рай буд.
Ниёконаш аз мардуми бунти Мангалур буданд, вале хонаводааш пас аз таваллудаш ба
Мумбай кӯчидаанд. Забони модарии Айшвария Рай тулу аст вале забонҳои ҳиндӣ,
англисӣ, конодо, маратҳӣ ва тамилиро низ ба хубӣ медонад.

Дар хурдсолӣ мусиқӣ ва рақси суннатии ҳиндиро омӯхта ва дар Мумбай дар дабистони
Arya Vidya Mandir high school таҳсил карда аст. Сипас дар Jai Hind College ва
Ruparel College таҳсил мекунад ва донишҷӯи риштаи меъмории донишгоҳ мешавад.
Ҳангоми таҳсил манекенӣ низ мекунад ва ҳамин пеша ӯро ёрӣ медиҳад ки барандаи
ҷоизаи озмуни «Бонуи ҷаҳон» (заб. русӣ «Мисс Мира») дар соли 1994 шавад. Аз ин
пас ӯ яке аз маъруфтарин манекенҳо мешавад ва бо ширкати Pepsi ва маҷаллаи Vogue
Magazine ҳамкорӣ мекунад.

Айшвария Рай 30 апрели 2007 бо Абҳишек Баччан издивоҷ кард ва арӯси хонаводаи
ҳунарпешаи машҳур Амитабҳ Баччан шуд. Соли 2011 ӯ духтаре таваллуд кардааст

Айшвария нахустин нақшашро соли 1997 дар филми «Iruvar» офаридааст. Мунаққидон
нахустин ҳунарнамоияшро чандон хуш напазируфтанд, вале дувумин нақшаш дар ҳамон
сол дар филми «Aur Paar Ho Gaya» (русӣ: «Влюбленный самозванец») ӯро барандаи
ҷоизаи беҳтарин дебютант кард. Соли 2000 Айшвария барандаи ҷоизаи беҳтарин
бозигари зан барои иҷрои нақш дар филми «Hum Dil De Chuke Sanam» (русӣ: «Навеки
твоя») шуд. Соле пас ӯро барои дарёфти ҷоизаи беҳтарин бозигар барои иҷрои нақши
Satish Kaushik дар филми «Hamara Dil Aapke Paas Hai» (русӣ: «Любовь в награду»)
(2001) номзад карданд. Соли 2002 Айшвария дар пурбинандатарин филми Болливуд
«Devdas» дурахшид. Вай дар соли 2003 яке аз доварони Ҷашнвораи синамои Канн буд.
Ҳамон сол буд, ки Айшвария бо ширкати L'Oreal паймони ҳамкорӣ баст ва дар
таблиғи фаровардаҳои Coca-Cola ва ҷавоҳироти DeBeers ширкат кард.



https://tg.wikipedia.org/wiki/%D0%90%D0%B2%D0%B3%D1%83%D1%81%D1%82%D0%BE_%D0%9F%D0%B8%D0%BD%D0%BE%D1%87%D0%B5%D1%82

Августо Ҳосе Рамон Пиночет Угарте (испанӣ: Augusto José Ramón Pinochet Ugarte)
(25 ноябр 1915 — 10 декабр 2006) генерал ва диктатор Чиле буд.

Пиночет баъд аз кудетои низомии соли 1973 як сол баъд, яъне дар соли 1974
интихоботи раёсати ҷумҳурӣ баргузор кард ва то соли 1990, яъне 16 сол раиси
ҷумҳур буд. Сипас бо дархости додгоҳи Испониё вай бояд дар додгоҳ муҳокима
мешуд. Ба ин сабаб вай соли 1998 дар ҷараёни яке аз боздидҳояш аз Лондон бо
дархости Испониё ба ҳабси хонагӣ гирифта шуд. Вале табибони Бритонё баъд аз 18
моҳи ҳабси хонагӣ гуфтанд, ки Пиночет бемор аст ва наметавонад ба додгоҳ кашонда
шавад. Ба ин тартиб, Пиночет дар сини 91 солагӣ аз олам даргузашт.



https://tg.wikipedia.org/wiki/%D0%90%D0%B1%D1%83%D0%BB%D2%9B%D0%BE%D1%81%D0%B8%D0%BC_%D0%9B%D0%BE%D2%B3%D1%83%D1%82%D3%A3

Абулқосим Лоҳутӣ (1887-ابوالقاسم لاهوتی —- 1957) - шоири инқилобии эронӣ аст, ки
пас аз муҳоҷират ба Иттиҳоди Шӯравӣ яке аз шоирон ва фаъолони сиёсии Тоҷикистон
шуд.

Устод Абулқосим Аҳмадзода Лоҳутӣ 4 декабри соли 1887 дар шаҳри Кирмоншоҳи Эрон
зода шудааст. Ӯ дар ғарби Эрон дар хонаводаи мӯзадӯз ба дунё омадааст. Яке аз
сармоядони назми форсу тоҷик, аз оилаи косиб. Саводи ибтидоиро дар мактаби
муллои деҳаи Барзадимоғ ва баъдтар дар назди падараш баровард, вале давом додани
таҳсил ба вай муясар нашуд. Сахтии рӯзгор ва вазнинии маишати аҳли оила Лоҳутиро
маҷбур кард аз хурдсолӣ меҳнат кунад. Чанде дар дӯконҳои дӯзандагӣ кор карда ба
ҳаёти пурмашаққату меҳнати тоқатшикани аҳли ҷомеа шинос гардид.

Аз ҷумла, дар шаҳри Гелони вилояти Рашт ба шӯриши мусаллаҳи зидди подшоҳ ҳамроҳ
шуда, дар роҳи ғалабаи он фидокорона хизмат кардааст ва ба гирифтани нишони
Сатторхон, ки яке аз роҳбарони ҳаракати озодихоҳии миллии Эрон буд, мушарраф
гардидааст. Пас аз шикасти балвои солҳои 1905-1911 қувваҳои иртиҷоъӣ ба таъқиби
инқилобиюн шурӯъ намудаанд ва Лоҳутӣ, ки ба қатл маҳкум шуда буд, ба Бағдод
муҳоҷират карда, то апрели соли 1915 дар он ҷо рахти иқомат густардааст.

Моҳи декабри соли 1917, вақте ки Ҳукумати Шӯравӣ аскарони русро аз Эрон
баровардаву империалистони инглис кишварашро тасарруф намуданд, Лоҳутӣ дубора
тарки ватан гуфта, ба Истамбул рафтаву муддате дар макотиби форсӣ муаллимӣ
кардааст ва силсилае ғазалиёти беназир офаридааст, ки дар маҷмӯаҳои «Лаъолӣ»,
«Эроннома», «Наврӯзнома» ва ғ. ба табъ расидаанд. Дар муҳоҷират хеле сахтиҳоро
ба сар бурда, ҳамроҳи ҳамсангарони содиқаш «Ҷамъияти ҷавонони Эрон» ва маҷаллаи
«Порс»-ро таъсис додааст ва, ниҳоят, дучори таъқиби шадиде гардидааст.

Охири соли 1921 ба Озарбойҷон омадааст ва, дере нагузашта, дувумин шӯриши
Табрезро, ки бо номи «Шӯриши Лоҳутихон» машҳур аст, сардорӣ кардааст.

Пас аз фурӯ нишонда шудани шӯриш, моҳи феврали соли 1922, ба Иттиҳоди Шӯравӣ
гузашта, ба давраи нави ҳаёти худ оғоз бахшидааст.

Муддате дар Тифлису Бокуву Нахҷувон кору зиндагӣ карда, ибтидои соли 1923 ба
Маскав омадааст ва дар «Нашриёти халқҳои СССР» ба кор пардохтааст. Аз соли 1924
узви Ҳизби коммунистии Иттиҳоди Шӯравӣ - ВКП(б) буд.

Соли 1931 хабарнигори «Правда» таъин шуда, соли 1933 Кумитаи муассисони Иттифоқи
нависандагони Тоҷикистонро роҳбарӣ кардааст ва чанде раиси фахрии он будааст.
Дар Анҷумани якуми умумиттифоқии нависандагони шӯравӣ (1934) дар бораи адабиёти
нави тоҷик маърӯза хондааст. Баъдан, соле чанд, Котиби масъули Иттифоқи
нависандагони СССР будааст. Соли 1935 дар ҳайъати адибону арбобони маданияти
шӯравӣ дар Конгресси байналмилалии ҳимояи маданият, ки дар Порис барпо гардида
буд, иштирок ва суханронӣ кардааст. Соли 1934 ба узвияти Иттифоқи нависандагони
Тоҷикистон пазируфта шудааст. 16 марти соли 1957 дар шаҳри Маскав вафот
кардааст. Дар Қабристони Новодевичйе, Маскав мадфун аст.

Шеърҳои «Калимаи шаҳодати ранҷбарӣ» (1922), «Инқилоби Сурх» (1923) ва қасидаи
«Кремл» (1923) ҳанӯз то ба Тоҷикистон омадани Лоҳутӣ дар байни хонандагони тоҷик
иштиҳор ёфта, мухлисони бисёре пайдо кардаанд. Аввалин маҷмӯаи шеърҳои дар
Душанбе чопшудаи устод Лоҳутӣ «Адабиёти сурх» (1926) будааст. Пас аз он дар
мавзӯъҳои гуногуни ҳаёти ҷумҳурии ҷавони Тоҷикистон шеъру сурудҳои бисёре
навиштааст, ки аҳаммийяти калони таблиғотӣ дошта, ҳам аз ҷиҳати шаклу ҳам аз
лиҳози мазмун тоза ва намунаи ибрати ҳамагон будаанд. Беҳуда нест, ки солҳои
сиюми садаи бист ӯ дар байни мардуми тоҷик шӯҳрати беназире пайдо карда, бо
унвони ифтихории «Падар» вирди забонҳо гардидааст. Устод Айнӣ дар шахси ӯ
бузургтарин шоир ва дӯсти ҳамсафару ҳамақида пайдо карда, ҳар ду паҳлӯ ба паҳлӯ
истода адабиёти навини моро барпо карданд ва ӯ барҳақ асосгузори шеъри инқилобии
тоҷикӣ шинохта шудааст. Маҳз ӯ буд, ки Устод Айниро аз чанголи марг тавасути
муроҷиат ба Сталин раҳо карда тавонист. Бо ин ҳама, устод Лоҳутӣ яке аз
қаҳрамонони миллии мо ба ҳисоб меравад. Дар давоми солҳои сиюм устод Лоҳутӣ
муҳимтарин асарҳояшро, аз қабили достонҳои «Мо зафар хоҳем кард» (1930), «Зӯри
СССР» (1932), «Сафари Фарангистон» (1935), «Ду нишон» (1936) ва ғ., ба майдон
овардааст. Азбаски дар офаридани шеърҳои тамсилӣ таҷрибаи кофӣ пайдо карда буд,
монанди «Се қатра», «Одами оҳанпо», «Шамшери фотеҳ», «Кӯҳ ва Оина», «Ба Ҳофизи
нобино» ва «Посбони Ватан» чанд манзума офарида, дар ин қолаб ҳам имконпазир
будани тасвири воқеъияти зиндагиро дигарбора нишон додааст.

Тараннуми муваффақиятҳои пайдарҳами мамлакати сотсиалистӣ («Фатҳи Донбасс»,
«Хабар»), ситоиши дӯстии халқҳо ва интернатсионализми пролетарӣ («Ҷашни
понздаҳсолагӣ», «Ба Ӯзбекистон», «Ҷавоб ба васиятномаи Шевченко», «Ҳадя ба халқи
муборизи Испониё») аз мавзӯъҳои асосии эҷодиёти ӯ дар ин давра ба шумор
мераванд. Таронаҳои «Пули Вахш», «Таронаи партизанӣ» (1935) ва амсоли ин вирди
забони ҷавонон гардида, дар тамоми гӯшаву канори ҷумҳурӣ ба номи «шарқӣ» суруда
мешуданд. Ба муносибати якумин Даҳаи адабиёт ва санъати тоҷик дар Маскав (1941)
либреттои операи «Коваи оҳангар»-ро навиштааст, ки хеле машҳур гашта буд. Дар
солҳои Ҷанги Бузурги Ватанӣ тавассути ашъори ноби зиддиҷангияш худ халқи
шӯравиро ба муборизаи зидди истилогарони фашистӣ даъват намуда («Ай халқи
золимкуш, қиём!», «Дарандагонро бизанем!», «Мӯру Офтоб», «Хонаи Тарас озод хоҳад
шуд!»), ба пирӯзии мардуми шӯравӣ бовари қатъӣ доштааст.

Дар давраи пас аз ҷанг ғояҳои ватанпарварӣ, дӯстии халқҳо, тараннуми комёбиҳои
Ватан ва тарғиби сулҳу амният дар эҷодиёти ӯ мавқеи намоён ишғол кардаанд, ки
«Суруди сулҳхоҳон», «Санади сулҳро имзо мекунем», «Сухани мардумони одӣ»,
«Митинги сулҳхоҳон» ва ғ. беҳтарин намунаи чунин ашъоранд.

Дар шеъри «Ҷавоб ба иғвогарон» (1954) унсурҳои иртиҷоъиеро, ки аз номаш китоби
ҷаълие чоп карда, барои таблиғоти зиддишӯравӣ истифода бурданӣ шудаанд, бо қаҳру
ғазаб фошу маҳкум намудааст. Дар шеъри «Орзу» (1954) самимитарин омолу умедҳои
шоири инсонпарвар оид ба хушбахтии тамоми мардумони ҷаҳон ифода ёфтааст. Устод
Абулқосим Лоҳутӣ яке аз мутарҷимони моҳири адабиёти русу дигар халқҳо буда,
бисёр асарҳои А.С. Пушкин ва намунаҳои осори Т.Г. Шевченко, М. Горкий, В.
Маяковский, В. Лебедев-Кумач, Л. Ошанин, Е. Далмаатовский ва суруди
«Интернационал»-ро ба тоҷикӣ гардондааст. Инчунин, тарҷумаи асарҳои саҳнавии В.
Шекспир («Отелло», «Ромео ва Ҷулйетта», «Шоҳ Лир»), Лопе де Вега («Чашмаи
гӯсфандон») ва А.С. Грибоедов («Дод аз дасти ақл») ба қалами ӯ тааллуқ доранд.
Асарҳои алоҳидаи худи шоир аз солҳои сиюм ба забони бисёр халқҳои дигари оламу
шӯравӣ тарҷума ва чоп шудаанд.

Театри давлатии академии драмавии Тоҷикистон, бисёр деҳаву мактабу муассисаву
кӯчаву хиёбонҳои шаҳру ноҳияҳои ҷумҳурӣ номи некашро зинда медоранд. Ҷоизаи
махсуси Иттифоқи журналистони мамлакат номи ӯро дорад. Осорхонаи ӯ дар Душанбе
зиёратгоҳи умум аст.



https://tg.wikipedia.org/wiki/ISO_639-1

ISO 639 — стандарти байналхалқии ISO буда, стандарти номҳои кӯтоҳкардашудаи
забонҳо мебошад.

ISO 639-2 ҳама забонҳое, ки дар ISO 639-1 мавҷуд аст ва инчунин рамзҳо барои
вариантҳои забониро дар бар мегирад. Масалан, дар ISO 639-1 барои забони
фаронсавӣ фақат як код — fr аст, дар ISO 639-2 бошад барои ин забон се код
мавҷуд аст: fre/fra барои забони ҳозираи фаронсавӣ, frm барои забони
асримиёнагии фаронсавӣ (French, Middle (1400—1800)) ва fro барои забони кӯҳнаи
фаронсавӣ (French, Old (842—1400)).

Ҳарду стандарт 639-1 ва 639-2 Стандартҳои кушода мебошанд, яъне ҳамавақт
дигаргун ва пурра карда мешаванд.

Стандарти RFC 3066(англ.), ки дар асоси ISO 639 тартиб дода шудааст, тавсифи
рамзҳои забонҳоро дар Интернет медиҳад.



https://tg.wikipedia.org/wiki/%D2%B6%D0%B0%D0%BB%D0%BE%D0%BB_%D0%98%D0%BA%D1%80%D0%BE%D0%BC%D3%A3

Ҷалол Икромӣ (порсӣ: جلال اکرامی — нависандаи тоҷик, Нависандаи халқии
Тоҷикистон (1976), дорандаи Ҷоизаи давлатии Тоҷикистон ба номи Абуабдуллоҳи
Рӯдакӣ (1964), узви Иттифоқи нависандагони Тоҷикистон (1962).

Ҷалол Икромӣ 20 сентябри соли 1909 дар ш. Бухоро дар оилаи қозӣ ба дунё
омадааст. Соли 1928 Дорулмуаллимини шаҳри Бухороро хатм намуда ба касби муаллимӣ
пардохтааст. Соли 1930 озими Сталинобод – пойтахти Ҷумҳурии Тоҷикистон мегардад.
Чанд муддат корманди кумитаи тоҷикшиносӣ (баъдҳо ба Институти забон ва адабиёти
ба номи Рӯдакӣ табдил меёбад) буда аст. Чанде мудири бахши адабии Театри
давлатии академии драмавии ба номи А. Лоҳутӣ, муҳаррири Нашриёти давлатии
Тоҷикистон будааст. Солҳои тӯлонӣ ба фаъолияти озоди эҷодӣ иштиғол варзидааст.
Ҷалол Икромӣ то поёни умр муқими Душанбешаҳр буда, соли 1993 аз ҷаҳон чашм
пӯшид. Шодравон дар оромгоҳи Боғи Лучоб мадфун мебошад.

Ҳикояҳои аввалинаш дар ибтидои солҳои 20-уми асри гузашта навишта шудаанд. Дар
ташаккули шахсӣ ва нигорандагии ӯ сахтгирӣ ва ғамхориҳои Устод Айнӣ нақши
ҳалкунанда гузоштааст. Аввалин ҳикояи мунташираи ӯ «Шабе дар Регистони Бухоро»
(1927) бо талқину раҳнамойии Устод Айнӣ навишта шудааст. Нахустин ҳикояҳои
дигари ӯ дар давоми солҳои 1928-1930 нахустин қиссаи ӯ «Тирмор» дар давоми
солҳои 1931-1934 дар маҷаллаи «Раҳбари дониш» чоп шудаанд. Китобҳои аввалини
«Ҳаёт ва ғалаба» ва қиссаву ҳикояҳояш «Ду ҳафта» соли 1934 интишор ёфтаанд.
Баъдан маҷмӯаҳои «Тирмор» (1936) ва «Аз Маскав чӣ овардӣ?!»-яш (1936) ба табъ
расидаанд. Ҷалол Икромӣ аз оғози солҳои сӣ ба омӯзиши забони русӣ дода шуда,
чанде аз намунаҳои ҳикоятҳои А. Чеховро ба форсии тоҷикӣ тарҷума кардааст. Ҳамин
айём буд, ки ӯ тарҷумаи қиссаи Ю. Либединский “Ҳафта” – ро ба поён расонд.
Романҳои «Шодӣ» (қ. 1-1940; қ. 2- 1949) ва «Ман гунаҳкорам» (1957), қиссаи «Тори
анкабут» (1957) Ҷалол Икромӣ аз чоп баромада, ӯро дар қатори беҳтарин
нависандагони тоҷик қарор додаанд. Баъдан романҳояш «Духтари оташ» (1962),
«Дувоздаҳ дарвозаи Бухоро»,(1965) ва «Тахти вожгун» (1974), ки трилогияи маъруфи
«Дувоздаҳ дарвозаи Бухоро»-ро ташкил додаанд, дар Душанбе, Маскав, Теҳрон,
Порис, Прага, Берлин ва дигар мамлакатҳо борҳо мунташир гаштаанд ва заминаи
филмҳои бадеӣ қарор гирифтаанд. Соли 1974 (дар ҳамқаламии Ҳабибулло Назаров)
романи ҳаҷвии «Саргузашти Сафармахсум», соли 1980 «Сафармахсум дар Бухоро»-ро
таълиф кардааст, ки ба чандин забон нашру тарҷума шуда, шӯҳрати муаллифро ба
маротиб афзудаанд. Романи «Зоғҳои бадмур»-и ӯ соли 1979 дар Душанбе, соли 1979
дар Маскав (ба забони русӣ) чоп шудааст. Романҳои «Хатлон»-у «Гули бодом аз
Конибодом» дар солҳои охири ҳаёти нависанда ба қалам омада, дар онҳо симои
ҳамзамонони бунёдкору ҳунарварамон ба риштаи тасвир кашида шудаанд. Ҷалол Икромӣ
очеркнависи машҳуре ҳам буда, китобҳои очерки сафарии «Сафар кардан – ҷаҳон
дидан» (1957), «Аҷоиботи сафар» (1963) ва «Дар домани Офтоб» (1964; дар
ҳамқаламии А. Одинсов)-аш дар саросари Иттиҳоди Шӯравӣ машҳур буданд. Дар бораи
устод Садриддин Айнӣ хотироти муассире эҷод кардааст, ки соли 1972 дар шакли
китоби алоҳидаи «Устоди ман, мактаби ман ва худи ман» ба дасти хонандагон
расидааст. Ҷалол Икромӣ дар боби осори драмавӣ низ фаъолият доштааст. Бархе аз
намунаҳои эҷодиёти ӯ ба забони русӣ ва дигар забонҳои халқҳои собиқ Шӯравӣ
тарҷума шудаанд. Асарҳои драмавии ӯ борҳо саҳнагузорӣ шудаанд, ки «Душман»
(1933), «Дили модар» (1934), «Тухми муҳаббат» (1937), «Хонаи Нодир» (1943
ҳамроҳи А. Файко), «Шаби 28-ум» (1946), «Ҷавоби муҳаббат» (1947), «Ситора»
(1952), «Дохунда» (1954), «Дилҳои сӯзон» (1970), «Гарнизон таслим намешавад»
(1975) ва ғ. аз он шумуланд. Мунтахаби чаҳорҷилдаи осораш дар давоми солҳои
1986-1993 ба табъ расидааст. Дар поёни солҳои 80 – ум китоби тозае навишт бо
номи «Киллометри дувоздаҳум», ки ба ҳаводиси даҳаштбори соли 1937 бахшида
шудааст. Дар таҳия ва нашри намунаҳои насри ривоятии ниёконамон (Ҳазору як шаб»,
«Чаҳор дарвеш») ва тарҷумаи осори нависандагони машҳури русу шӯравию хориҷӣ,
монанди А.П. Чехов, М. Горкий, М. Шолохов, А. Толстой, А. Довженко, К.
Чуковский, Бародарон Гримм, М. Авезов, Б. Корбобоев, Ю.Балтушис, Ю. Лебединский
ҳиссаи сазовор гузоштааст. Сеҷилдаи осораш дар Маскав ба чоп расида, беҳтарин
офаридаҳояш ба аксари забонҳои мардуми шӯравӣ, олмонӣ, чехӣ ва фаронсавӣ тарҷума
шудаанд. Соли 1964 барои романи «Духтари оташ» сазовори Ҷоизаи давлатии
Тоҷикистон ба номи Абӯабдуллоҳи Рӯдакӣ гардидааст.

Фаъолияти эҷодии Ҷалол Икромӣ пас аз панҷ - шаш соли ба ҷодаи адабиёт қадам
гузоштанаш мавриди таваҷҷӯҳи адабиётшиносон гардид ва нахустин тадқиқот метавон
китобчаи дромнавис Ғанӣ Абдуллоро бо номи “Эҷодиёти Ҷалол Икромӣ” шинохт, ки
соли 1934 таълиф гардидааст. Баъдан Ҷалол Икромӣ дохили “Очерки таърихи адабиёти
советии тоҷик” (қ. 2, 1957) гардидааст, ки ин бахшро профессор Шарифҷон
Ҳусейнзода нигоштааст. Солҳои шаст адабиётшинос Бобо Худойдодов дар мавриди
“Духтари оташ”–и Ҷалол Икромӣ рисолаи номзадӣ анҷом дод. Ба ҳамин тартиб, осори
Ҷалол Икромӣ мавриди баҳси бархе аз мунтақидини Шӯравӣ шудааст, ки дар ин миён
Г. Ломидзе, Соҳиб Табаров, Атахон Сайфуллоев, Ю. Бобоев, З. Г. Усмонова, М. Н.
Пархоменко, М. Шукуров, Л. Демидчик ва амсоли ононро номбар кардан мумкин аст.
Ба таҳқиқи осори Ҷалол Икромӣ солҳои 70–80 адабиётшиносон: Ҷ. Бақозода, А.
Набиев, М. Раҷаб, Н. Салимов ва дигарон машғул шудаанд. Вале аз ҳама бештар
осори Ҷалол Икромиро академик Муҳаммадҷон Шакурӣ баррасӣ кардааст.



https://tg.wikipedia.org/wiki/%D2%B2%D0%B0%D1%84%D1%82%D0%BA%D3%AF%D0%BB

Ҳафткӯл – яке аз силсилакӯлҳои мавзеъҳои табии Тоҷикистон мебошад. Ҳафткӯл дар
кӯҳистони Фон қаторкӯҳҳои Зарафшон воқеъ аст.

Кӯҳҳои Фон қисмати баландтарини қаторкӯҳҳои Зарафшон буда, аз шарқ бо дарёи
Фондарё ва аз қисмати ғарб бо силсилаи кӯлҳои Марғузор ва дарёи Шинг иҳота
шудааст. Дар кӯҳҳои Фон беш аз 30 кӯли дорои оби шаффофу сард мавҷуд аст, ки аз
қуллаҳои барфпӯши кӯҳӣ сарчашма мегирад. Кӯлҳо дар бари кӯҳпораҳои наву кӯҳнаи
лагжида ҷойгир аст, ки он дар натиҷаи обшавӣ ва ҷойивазкунии пиряхҳо ба вуҷуд
омадааст. Дар миёни онҳо кӯлҳои Марғузор ё Ҳафт нозанини Шинг бо хусусиятҳои худ
фарқ мекунад. Кӯлҳои Марғузор аз ҳафт кӯли фирӯзаранг иборат буда, силсиламонанд
тавассути водии васеи дарёи Шинг ҷорӣ мешавад. Кӯли аз ҳама пасттарин дар
баландии 1598 метр аз сатҳи баҳр ҷойгир шуда, кӯли дуввум дар баландии 1701 метр
ва ҳамин тавр ҳар кадоме аз кӯлҳо аз дигаре болотар ҷойгир шуда, яке аз дигаре
зеботар аст ва тамошои кӯлҳои баландтар душвортар аст, зеро роҳи он мушкилгузар
аст. Кӯли охирин дар баландии 2400 метр воқеъ гардидааст. Сокинони маҳаллї
мегӯянд, ки ҳар касе аз тамошои он баҳра бигирад, тамоми умр хушбахт хоҳад буд.
Кӯлҳои Марғузор ва бахусус кӯли Мижгон бо ранги ғайриоддии обаш хеле зебо
мебошад. Нуриҳои минералии дар об ҳалгардида ҳатто ба кафки оби дарёи шӯхи Шинг
низ ранги осмонї медиҳад. Вақте дарёи саркаши Шинг ба кӯл ворид гардида, ором
мешавад, оби он ба худ ранги ғализи кабуд ва бунафшрангро мегирад.

Дар бораи пайдоиши кӯлҳои мазкур ривояте мавҷуд аст, ки замоне дар ин дара
оҳангаре сукунат доштааст, ки соҳиби 7 духтари нозанине будааст. Рӯзе ҳокими ин
мавзеъ духтари хурдии оҳангарро дида, ба ӯ ошиқ мешавад. Падари духтар розӣ буд,
ки ӯро ба никоҳи ҳоким дарорад, вале худи духтар ба ҳеҷ ваҷҳ намехост, ки
ҳамсари ин марди пир гардад. Ва духтари зирак ба чунин қарор омад, ки барои ба
шавҳар баромадан назди хостгорон шартҳои худро мегузорад, зеро бовар дошт, ки
ҳокими пир аз иҷрои шарти ӯ ҳеҷ гоҳ баромада наметавонад, Ҳокими солхӯрда гӯё аз
нерӯи ишқ болу пар гирифта бошад, ки шарти гузоштаи духтари оҳангарро дар зарфи
40 рӯз ба ҷо оварда, як қасри зебои тиллоие бунёд намуд. Духтари ҷавон чораи
дигаре наёфта, дар рӯзи тӯй бо либоси арӯсӣ аз боми қаср худро ба замин
меафканад ва ҷон медиҳад. Гӯё дар ҷойи фавти ӯ кӯли Мижгон пайдо шуда, кӯлҳои
дигар аз ашки хоҳарони ӯ ба вуҷуд омадааст.

Мижгон ном дорад кули аввал. Аз ҷиҳати сохт ва шакл ба мижгон ҳеч рабте надорад,
аммо дар зебоӣ аз он зеботар мебошад. Нисбат ба кулҳои баъди садранг асту хеле
соф. Вобаста бо вазъи боду ҳаво ранги бунафш, нилоби сурх, кабуд ва дигар
рангҳоро низ мегирад. Нисбат ба дигар кулҳои Шингдара дар поёноби дарё аз сатҳи
баҳр дар баландии 1596 метр вокеъ аст. Аз эҳтимол дур нест, ки чанд бор вайрон
ҳам шудааст. Ҷуқурии кули Мижгон ба 20 метр мерасад ва дар 0,05 км мураббаъ
масоҳати худро ҷой кардааст.

Кули навбатӣ Соя унвон гирифтааст, ки номаш бо вижагиш ҳамрадиф аст. Дар андаки
рӯз кулро соя зер мекунад ва ранги кул тиратоб мешавад. Атрофи ҳар кулро чанд
деҳае печондааст, аммо шояд аз камзамини бошад мардум гирди Сояро ҳамчу маскан
барои худ написандидаанд. Кули Соя аз сатҳи баҳр дар баландии 1700 м ҷойгир
шуда, 100 метр паҳни дорад. Мардум мушоҳида кардаанд, ки ин парранда ҳар субҳу
шом аз кули якум то кули ҳафтум ва баръакс парвоз карда ҳамаи кулҳоро аз тор
назорат мекунад.

Куле, ки бар ба бари кули Соя ҷой шудааст, Ҳушёр мебошад. Аз ин кул мардуми
деҳаи Гурдара истифода мекунанд. Новобаста ба ном воқеан ҳам ин дара ғарки гул
будааст ва гулистонеро мемонад. Якбора чанд намуди зиркро аз ин дара ҷамъовари
кардан мумкин аст. Мардуми деҳоти гирду вано тиррамоҳ ба Гурдара барои
зиркгункунӣ мефуроянд ва ин шуғли асосии эшон дар ин фасли сол мегардад. Ба
зебоии Гурдара кули Ҳушёр ҳусни хосро зам кардааст. Ранги кули Ҳушёр бо кабудиш
андак аз кулҳои дигар тафовут дорад, зеро рӯшантар аст.

Нофин - кулест пур аз муаммо, сир ва ривояту устураҳои қадима. Ранги ин кул сурх
аст ва ривоят ҳам аз ҳамин ҷо сарчашма мегирад. Ва акнун ҳамин тавр ҳар ҳафта
ранги кул моил ба сурхи мекардааст. Мардуми маҳалӣ чандин бор инро мушоҳида
кардаанд. Нофин маънои мобайн ва ё худ марказро дорад. Болои он деҳаи Рарз
ҷойгир мебошад. Мавқеъи географии Рарз шароит муҳайё кардааст, то марҳилаи
аввали асримиёнаги ин мавзеъ чун минтақаи назорати интихоб шавад. Тобеъи
Панҷакенти қадим будааст. Ҳокимони Суғд аз Самарқанду Бухоро барои фароғат ва
истироҳат ва фориғ шудан аз ташвиши корҳои давлатдорӣ меомадаанд. Ҳоло ҳам агар
гузари нафаре аз сайёҳон ба ин ҷо афтад, пеш аз тамдиди роҳи сафар дар Рарз
таваккуф мекунанд. Кули Нофин аз сатхи бахр дар баландии 1179 м ҷойгир шудааст.
Андозаи кул 0,58 км мураббаъ масохат дорад. 2750 м тул мекашад, бараш кариб, ки
182, чукуриш 41,3 аст. Хадс мезананд, ки Оби он кариб ба 6 млн. мукааб мерасад.
Гурунтош муйсафеди махали замоне ба ин чо моҳи аз қабили гулмоҳӣ ва ширмоҳӣ
овардааст ва аз ҳамон вакт кули Нофин шикоргоҳи моҳии сокинону сайёҳон шудааст.

Оби Нофин аз ҳисоби наҳрчаи Ангор пур мешавад, ки аз кули панҷум Хурдак мерезад.
Ин кул бо исмаш ҳамтавмаъ мебошад, зеро дар байни ҳама кулҳо кучактар аст. Як
бор дар ин кул нерӯгоҳ ҳам сохтаанд, ки тамоми дараи Шингро бо барқ таъмин
мекард. Кули Хурдак аз сатҳи баҳр дар баландии 1183 м ҷой гирифта 240 м дарозӣ
ва 0,06 км мураббаъ масоҳат дорад. Табиати ин ҷо то ҳадде нотакрор аст, ки гул
даруни санг ҳам ҳоким аст.

Бе ягон мушкилӣ то кули 6-ум, яъне кули Марғзор расидем. Ин кул нисбат ба дигар
кулҳои ҳафтгона калонтар аст. Дар баландии 2139 178 метри мурабаъ об гирифтааст.
2650 м тул мекашад. Шоҳидон мегуянд, ки дар гузашта сатҳи об боз ҳам баландтар
будааст ва аз сабаби боло шудан аз даргот сатҳи он 25 метр коҳиш ёфтааст. Дар
аёми баҳору тобистон гирду атрофии он аз ҳисоби гулу гиёҳҳо кабуди кабуд
мешавад, аз ин хотир онро Марғзор номидаанд. Ҷои писандидаи сайёҳон аст. Мардум
дар болои он деҳаи оби ҳайёт ва канораш деҳаи Чакиро обод кардаанд. Аз ин кул
пулакчамоҳи шикор кардан мумкин аст.

Об ба дохили кули Ҳазорчашма аз ду тараф аз дарахти сурх ва Марғзор ҷорӣ
мешавад. Эҳтимол аз сабаби сард будани об ғайр аз курмоҳи дигар намуди ҷонварони
зериобӣ зиндагӣ наметонанд бикунанд. Ин кул дар дараи нисбатан васеъ ҷойгир аст.
Ин аст, ки сокинони маҳаллаҳои поёни Оби ҳаёт, Сари сангпул, сойи Марғзор ин
мавзеъро тобистони дароз – аммо ин ҷо он на он қадар дароз аст, ҳамчун чарогоҳ
истифода мебаранд. Ҳатто оғилҳои худро дар ҳамин ҷо бунёд кардаанд. Кули
Ҳазорчашма нисбат ба дигар кулҳо сабуру ором аст ва рангаш сиёҳчатоб мебошад.
Ҳамин тавр ҳама кулро дидем. Таассурот олист. Аҷиб он ки аз Ҳафткул танҳо кули
Марғзор ва Ҳазорчашма дар фасли дай ях мебанданд ва барои мардум ҳамчун пул
хидмат мекунанд. Обдави ин кулҳо моро мутахаййир кард. Яъне аз кули 7-ум ба кули
6-ум об ба таври муқаррарӣ тавассути дара ҷорӣ мешавад. Кули 6-ум обрав надорад
ва поёноби он гум мешавад оби он бо тайи замин ба кули 5-ум мерезад. Болои он
мардум хона андохтаанд. Ва ин раванд то кули поёни айнан ҳамин хел идома меёбад.
Хуллас омилҳои зиёде хастанд, ки меҳмонони дохили чи ки сайёҳони хориҷиро ҳам
ҷалб кунад.

«Ҳафткӯл» дар ҳифз ва истифодаи мероси табии ҷумҳурӣ мебошад. Дар ин мавзеъ, ки
ба яке аз минтақаи сайёҳии Тоҷикистон (минтақаи туристии водии Зарафшон) табдил
ёфтааст, туристони зиёде меоянд.



https://tg.wikipedia.org/wiki/%D2%B2%D0%B0%D0%B4%D0%B8%D1%81

Ҳадис — аз калимаи арабии «ҳадаса» - нақл кардан мебошад. Ҳадис дар ҳуқуқи
мусулмонӣ ҳамчун сарчашмаи асосии ҳуқуқ эътитроф мешавад. Ҳадис ифодакунандаи
нақл, гуфтор ва кирдори пайғамбари ислом Муҳаммад (с) ба шумор меравад, ки
ҷанбаҳои мухталифи ҳаёти мусулмононро муназзам гардонидааст. Ҳадисҳо баъд аз
ҳаёти пайғамбари ислом гирд оварда шудаанд. Машҳуртарини онҳо
«аАлҷомеъ-ус-саҳеҳ»-и Имом- ал- Бухорӣ ва «Ас-Саҳеҳ»-и Муслими Нишопурӣ
мебошанд. Ҳадисҳо вобаста ба қувваи юридикӣ ва саҳеҳият ба намудҳои зерин ҷудо
мешаванд: ҳадиси заиф, ҳадиси ҳасан ва ҳадиси саҳеҳ. Ҳадиси саҳеҳ дар низоми
ҳуқуқи мусулмонӣ сарчашмаи боэътимод ба шумор меравад.



https://tg.wikipedia.org/wiki/%D2%9A%D0%BE%D0%BB%D0%B8%D0%BD%D0%B1%D0%BE%D1%84%D3%A3

Қолинбофӣ (форсӣ: قالين بافي) исми амал аз қолин бофтан; кору касби бофандаи
қолин; ҷой ва дастгоҳе, ки дар он қолин мебофанд: комбинати қолинбофӣ. Қолинбофӣ
яке аз ҳунарҳои анъанавии мардуми тоҷик аст. Он дар Эрон ва Чину Ҳиндустон низ
маъмул буд. Таърихнигорон тахмин мекунанд, ки тақрибан ду ҳазор сол қабл дар
ҳудуди Осиёи Марказӣ қолинҳо бофта мешудаанд. Онҳо дар аввал якранг ва бепат
буданд ва маъмулан барои гарм нигоҳ доштани хонаҳо истифода мешуданд. Баъдан
одамон қолинро бо нақшу нигор ва рангҳо ороста, барои ороиши хонаҳо ҳам ба кор
мебурдагӣ шуданд.



https://tg.wikipedia.org/wiki/%D2%9A%D0%BE%D0%B8%D0%B4%D0%B0%D2%B3%D0%BE%D0%B8_%D0%B8%D0%BC%D0%BB%D0%BE%D0%B8_%D0%B7%D0%B0%D0%B1%D0%BE%D0%BD%D0%B8_%D1%82%D0%BE%D2%B7%D0%B8%D0%BA%D3%A3

Ҳарфҳои а, о, у дар оғоз, байн ва анҷоми калима навишта мешаванд: абр, баҳор,
замон, хона, дара; об, овоз, бол, бод, доро, тавоно; умед, усто, бузург, суруд,
бозу, гесу, неру, абру ва ғ. Эзоҳ. Дар анҷоми калимаҳои решагии зерин бо риояи
меъёри таърихӣ у навишта мешавад: бону, зону, неку, паҳлу, олу, орзу, дору, оҳу,
аду ва ғ.

Ҳарфи и дар оғоз ва байни калима навишта мешавад: истгоҳ, иншо, дил, нигоҳ ва ғ.

Ҳарфи ӯ (у-и дароз) дар байн ва анҷоми калима навишта мешавад: рӯз, гӯш, зӯр,
дӯст, бӯ (й), рӯ (й), мўӯ (й) ва ғ. Ҳарфи ӯ маъмулан пеш аз ҳарфи й навишта
мешавад. Эзоҳ. Ҳарфи ӯ дар оғози калима дар иқтибосҳои туркӣ навишта мешавад:
ӯгай, ӯрда, ӯғур, ӯмоч ва ғ.

Ҳарфи э тибқи қоидаи маъмул дар оғози як теъдод калимаҳои иқтибосӣ навишта
мешавад: эҷод, эзоҳ, эҳсон, эҳтиром, эҳтимол, элак, эрка, эстрада, экватор,
экспертиза, экскватор ва ғ.

8) Ҳарфи ж дар се мавқеъ навишта мешавад: жола, жарф, жӯлида, лағжидан, нажод,
пажўҳиш, аждаҳо, жож ва ғ.

Эзоҳ. Калимаҳое, ки таърихан дар таркиби худ ҳамсадои й доранд, аз ин қоида
истисно мебошанд: чой (чойи сиёҳ), ҷой (ҷойи муносиб), лой (лойи нарм), пой
(пойи чап); дар калима ва таркибҳои навъи найистон, оройиш, осойиш, чораҷўйӣ,
рўйи хотир, ба рўйи, ба сўйи, ба ҷойи ва ғ.

Ҳамсадои н пеш аз б ба сурати м талаффуз шуда, аммо тибқи меъёр н навишта
мешавад: анбор, анбўр, занбар, занбўр, пунба, сунбул, танбал, танбўр, шанбе ва
ғ.

Дар калимаҳои иқтибосии русӣ ба ҷойи ҳарфи ц ҳарфи с (пеш аз садонок ва дар
дохили калима пас аз ҳамсадо) ва ҳарфҳои тс (дар байни ду садонок) навишта
мешавад: семент, сирк, консерт, конститутсия, дотсент, милитсия ва ғ.

Ҳарфи ъ дар байн ва анҷоми иқтибосҳои арабӣ ба ҷойи айн ва ҳамза навишта
мешавад: аъло, баъзе, ҷамъ, мавзўъ, навъ, матбӯъ, масъул, масъала, таърих ва ғ.
Эзоҳ. Агар ба калимаҳои иқтибосии бо ъ анҷомёфта изофат ва ё пайвандаки у илова
гардад, ҳарфи ъ навишта мешавад: ҷамъи мардум, рафъи мушкилот, навъи ангур,
табъу нашр, шамъу парвона ва ғ. Ҳарфи ъ дар байни ду садонок, ба истиснои
калимаҳои фаъол ва таъин навишта намешавад: маориф, таом, мавзўи баҳс, тулўи
офтоб, шурўи кор, маҷмўи ашъор ва ғ.

агар ҳиҷо аз як садонок иборат бошад, ба сатри дигар гузаронида намешавад: на ба
шакли а-ро-ба, о-во-за, о-ро-мӣ, балки аро-ба, ово-за, оро-мӣ ва ғ.

Эзоҳ. Агар ҳар ду ҷузъи чунин исмҳо задаи ягона дошта бошанд, якҷо навишта
мешаванд: Конибодом, Шаҳринав, Шаҳрисабз, Шаҳритус, Даштиҷум ва ғ.

Эзоҳ. Агар баёнияҳо пас аз исми хос бе бандаки изофӣ омада бошанд, бо исм якҷо
навишта мешаванд: Аҳмадмахдум, Салимпаҳлавон, Ҳошимкорвон, Қориишкамба ва ғ.

Эзоҳ. Калимаҳои ибн, бинт, валад дар байни ном ва номи падар бо ҳарфи хурд ва
ҷудо навишта мешаванд: Муҳаммад ибни Ҷарир, Робия бинти Каъб, Ёдгор валади Бозор
ва ғ. Калимаи ибн дар оғоз пеш аз исми хоси шахс ҷудо ва бо ҳарфи калон навишта
мешавад: Ибни Сино, Ибни Рушд, Ибни Ямин ва ғ. Исмҳои хоси шахс дар таркиби
калимаи мураккаб бо ҳарфи хурд навишта мешаванд: саъдисифат, ҳофизшиносӣ,
мавлавихонӣ, бедилхонӣ ва ғ.

Эзоҳ. Номи вазифа, мансаб, унвон, рутбаҳои давлатӣ ва ҳарбӣ, дараҷаҳои илмӣ бо
ҳарфи хурд навишта мешаванд: вазири маорифи Ҷумҳурии Тоҷикистон, генерали артиши
миллӣ, доктори илм, профессор ва ғ.

Эзоҳ. Номи муассисаҳои таҳсилоти миёнаи умумӣ, муассисаҳои таҳсилоти ибтидоии
касбӣ ва миёнаи касбӣ, номи факултету кафедраҳо, шўъба ва бахшҳои муассисаҳои
илмӣ, маъмурӣ ва монанди инҳо бо ҳарфи хурд навишта мешавад: мактаби таҳсилоти
умумии № 50 шаҳри Душанбе, факултаи ҳуқуқшиносӣ, кафедраи забони тоҷикӣ, шуъбаи
илмҳои биология ва тиб, шуъбаи танзими истилоҳот ва ғ.

Истисно: Ҳамаи ҷузъҳои номи созмонҳои байналмилалӣ тибқи қоидаҳои маъмул бо
ҳарфи калон навишта мешавад: СММ (Созмони Милали Муттаҳид), САҲА (Созмони Амният
ва Ҳамкорӣ дар Аврупо) ва ғ.

Эзоҳ. Шумораҳои миқдорӣ ва тартибии зерин ду шакли навишт доранд: дуюм-дувум,
сеюм-севум, чор-чаҳор, чорум-чаҳорум, чил-чиҳил, дусад-дувист ва ғ.

Эзоҳ. Агар шумораҳо бо рақамҳои римӣ навишта шаванд, пасванди -ум (-юм), -умин
(-юмин) навишта намешавад: асри ХХ, синфи Х ва ғ.

Эзоҳ. Бандакҷонишинҳо ҳангоми ихтисор дар назм аз калима ба нимтире ҷудо карда
мешаванд: писар-м, писар-т, писар-ш ва ғ.

Бо нимтире навишта мешаванд: Ҷонишинҳои номуайянӣ: ким-кӣ, ким-чӣ, ким-киҳо,
ким-чиҳо, ким-кадом ва ғ.

Бо нимтире навишта мешаванд: Ҳиссачаҳои -чи, -ку, -а, -да (-дия) пас аз калима:
равем-чи, баргардем-чи, рафтед-ку, нагуфтед-ку, напурсидед-ку, наовардед-а,
гуфтем-да ва ғ.

Якҷо навишта мешаванд: Нидоҳо ва калимаҳои модалии зерин: дареғо, Илоҳо, Худоё,
ҳайфо, раве, хезе, гурезе ва ғ.

Ҷудо навишта мешаванд: Нидоҳои таркибии зерин: сад дареғ!, сад афсўс!, бисёр
афсўс!, сад ҳайф!, ҳазор тавба!, во дареғо!, ҳай дареғ!, э вой! ва ғ.

Бо нимтире навишта мешаванд: Нидоҳои такрор: бай-бай, баҳ-баҳ, вай-вай, ҳай-ҳай
ва ғ.

Бо нимтире навишта мешаванд: тақ-тақи дарвоза, шилдир-шилдири об, чак-чаки
борон, тиқ-тиқи соат, милт-милти чароғ, ялт-ялти тилло, чир-чири малах, қар-қари
зоғ, гулдур-гулдури раъду барқ ва ғ. Эзоҳ. Ҳангоми бо пасванд навишта шудани ин
гуна исмҳо нимтире гузошта намешавад: фирфирак, шаршара, ғарғара ва ғ.



https://tg.wikipedia.org/wiki/%D2%9A%D0%B0%D0%BB%D1%8A%D0%B0%D0%B8_%D0%A5%D1%83%D0%BC%D0%B1

Қалъаи Хумб (порсӣ: قلعۀ خمب) — шаҳраке дар шарқи Тоҷикистон ва маркази идории
ноҳияи Дарвоз дар Вилояти Мухтори Кӯҳистони Бадахшон аст.

Шаҳраки Қалъаи Хумб дар баландии 1200 м аз сатҳи дарё, 368 км шарқтар аз шаҳри
Душанбе ва 235 км шимолтар аз шаҳри Хоруғ дар резишгоҳи рӯди Хумбоб ба рӯди Панҷ
дар марз бо Афғонистон ҷой дорад.

Аз ин шаҳрак то Кӯлоб 168 км ва Хоруғ 235 км роҳ аст. Як фурудгоҳ, масҷид, чанд
меҳмонхона, бозор ва фурӯшгоҳ дорад.

Мардуми Қалъаи Хумб ба гӯиши дарвозии забони тоҷикӣ сухан мегӯянд. Дар гӯиши
дарвозӣ вижагиҳои забони порсии садаҳои IX — XIV ҳамчунон пойдоранд. Забони
мардуми Дарвоз дар садаҳои пешин яке аз забонҳои эронии шарқӣ ва монанд ба
забонҳои суғдӣ, балхӣ ва забонҳои помирӣ будааст, аммо дар садаҳои IX — XIV
дарвозиён форсизабон гаштанд.

Қалъаи Хумб дар садаи XV дар канори рӯди Хумбоб бунёд шуда аст. То соли 1878
пойтахти подшоҳии Дарвоз буд. Аз он пас то соли 1920 мирнишини бекигарии Дарвоз
дар Аморати Бухоро буд. Дар солҳои 1930 — 1991 маркази идории ноҳияи Қалъаи Хумб
буд.

Роҳномаҳо ва ҷаҳоннамоҳои арабизабон ва порсизабони садаҳои миёна номи Дарвозро
Курон (порсӣ: کوران) овардаанд ва маркази онро деҳаи кунунии Кеврон (порсӣ:
کِوران) ёд кардаанд. Ба гуфти мардуми Дарвоз номи бостонии ин сарзамин Маҳистон
(порсӣ: مهستان) будааст.

Дарвоз аз замони Сомониён то соли 1877 ҳукумате мустақил дошта ва фармонравоёни
онро шоҳ мехондаанд. Қаламрави подшоҳии Дарвоз сарзамини имрӯзаи ноҳияҳои
тоҷикии Тавилдара, Дарвоз ва Ванҷ, ва аз тарафи Афғонистон ноҳияҳои Хвоҳон, Куф
Об, Шекаи, ва Нусаиу Моимаи, дар ду канораи Рӯди Панҷро дар бар мегирифтааст.

Соли 1878 амири Бухоро ба Дарвоз лашкар кашид. Пас аз набардҳои хунрез лашкари
шоҳи Дарвоз аз Қалъаи Хумб ба рустои Кеврон ақиб нишаст. Ҷанги сарнавиштсоз
барои подшоҳии Дарвоз дар рустои Кеврон сурат гирифт ки бо шикасти лашкари
Дарвоз анҷом пазируфт. Шоҳ ва шоҳзодагони Дарвоз ки дар миёни онҳо Абулфайзхон
ва писари хурдсолаш Муҳаммад Валихон низ буданд ба Фарғона ҳиҷрат карданд.
Муҳаммад Валихон дертар яке аз дипломатҳои барҷастаи Афғонистон шуд. Аморати
Бухоро Дарвозро бекигарӣ гардонд ва идораи умури онро ба бек супурд.

Соли 1895 бекигарии Дарвоз ки дар ҳар ду канораи рӯди Панҷ қарор дошт, дар паи
ҷаҳонгириҳои Русия ва Британия дупора гардид ва канораи рост ба аморати Бухоро
ва канораи чап ба Афғонистон дода шуд.

Дарвоз дар солҳои 1878 – 1920 яке аз бекигариҳои Бухоро буд ва бек дар Қалъаи
Хумб менишаст ва мир (порсӣ: میر) хонда мешуд.

Пас аз инқилоби Бухоро дар соли 1920 ва таъсиси Ҷумҳурии Мухтори Шӯравии
Тоҷикистон Дарвоз бахше аз вилояти Ғарм гардид ки то соли 1929 вуҷуд дошт.
Вилояти Ғарм дар он сол ба округ табдил дода шуд. Соли 1931 округи Ғарм барҳам
дода шуд ва сарзамини он тобеъи ҷумҳурӣ шуд. Солҳои 1931 — 1936 сарзамини Ғармро
ба ноҳияҳо бахш карданд ва Дарвоз яке аз навоҳии Ғарм шуд. Соли 1938 округи Ғарм
дубора бунёд ва соли 1939 вилояти Ғарм гашт ки то соли 1955 барҷой буд. Дар он
сол бахши ғармии вилоят дубора зери фармони ҷумҳурӣ ва бахши дарвозии он бо номи
ноҳияи Қалъаи Хумб ба Вилояти Мухтори Кӯҳистони Бадахшон дода шуданд.

Ноҳияи Қалъаи Хумб 26 июни 1991 бо Қарори № 318 Шӯрои Олии ҶШС Тоҷикистон ноҳияи
Дарвоз номида шуд.



https://tg.wikipedia.org/wiki/%D0%AF%D1%85%D0%B4%D0%BE%D0%BD

Яхдон — дастгоҳе мебошад, ки ҳарорати пастро дар хоначаи гарминогузар нигоҳ
медорад. Асосан барои нигоҳдории ғизо ва дигар чизҳо, ки дар сард нигоҳдориро
талаб мекунанд, истифода мешавад. Дар кишварҳои пешрафта, қариб ҳамаи оилаҳо
дорои яхдон мебошанд. Кори яхдон ба истифодаи таҷҳизоти хунуккунанда, ки гармиро
аз хоначаи кории яхдон ба берун интиқол мекунад, асоснок карда мешавад. Инчунин
яхдонҳои тиҷоратӣ вуҷуд доранд, ки сардии бештар мебароранд. Ин намуди яхдонҳо
дар ширкатҳои ғизои ҷамъиятӣ ва мағозаю фурӯшгоҳҳо истифода бурда мешаванд.
Яхдонҳои саноатӣ, ки ҳаҷми хоначаи кориашон ба даҳҳо, садҳо метри мураббаъ
мерасад, дар комбинатҳои гӯштбарорӣ ва истеҳсолоти саноатӣ истифода бурда
мешаванд. Яхдонҳо метавонанд ба ду намуд ҷудо карда шаванд: хоначаҳои
ҳарораташон миёна барои нигоҳдории маҳсулот ва сармодони дорои ҳарорати паст.
Сармодон - дастгоҳи алоҳида ё қисм, хоначаи махсуси яхдон барои ях кунондани
озуқаҳои зуд вайроншаванда, мас. гӯшт, моҳӣ ва ғ.) кор бурда мешавад. Одатан
ҳарорати сардмодон то ба -18°С мерасад. Дар вақтҳои охир яхдонҳои духоначадор бо
ҳар ду қисмат паҳн шуданд. Бори аввал яхдонҳои духоначадорро корхонаи General
Electric пешкаши ҳамагон намуданд.



https://tg.wikipedia.org/wiki/%D0%AD%D0%BC%D0%BE%D0%BC%D0%B0%D0%BB%D3%A3_%D0%A0%D0%B0%D2%B3%D0%BC%D0%BE%D0%BD%D0%BE%D0%B2

Эмомалӣ Раҳмон (порсӣ: امام‌علی رحمان‎, то 21 марти соли 2007 — Эмомалӣ
Шарифович Раҳмонов; тав. 5 октябри соли 1952, Данғара, Вилояти Кӯлоб, ҶШС
Тоҷикистон, СССР) — сиёсатмадори тоҷик, Раиси Шӯрои Олии Ҷумҳурии Тоҷикистон
(1992—1994), аз соли 1994 — Президенти Ҷумҳурии Тоҷикистон, Пешвои миллат (аз 25
декабри соли 2015).

Эмомалӣ Раҳмон 5 октябри соли 1952(19521005) дар ноҳияи Данғараи Ҷумҳурии
Тоҷикистон дар оилаи деҳқон таваллуд шудааст. Оиладор ва падари нӯҳ фарзанд аст.

Президенти Тоҷикистон Эмомалӣ Раҳмон ба масъалаҳои муҳимтарини ояндаи инсоният
низ муносибати дурбинона ва ҷиддӣ дорад. Бо пешниҳоди Эмомалӣ Раҳмон Созмони
Милали Муттаҳид соли 2003-юмро Соли байналмилалии оби тоза, солҳои
2005-2015-умро Даҳсолаи байналмилалии амалиёти «Об барои ҳаёт» эълон кард. Айни
ҳол аксари чорабиниҳои ҷаҳонию минтақавии вобаста ба об дар чаҳорчӯби ҳамин
даҳсола гузаронда мешаванд, ки боиси ифтихору сарфарозии ҳар як шаҳрванди
Тоҷикистон аз ин иқдоми Сардори давлат аст.

20 марти соли 2014 Суханронии Президенти Ҷумҳурии Тоҷикистон дар мулоқоти
наврӯзӣ бо зиёиёни кишвар. Дар ин мулоқоти наврӯзи Эмомалии Раҳмон гуфт:



https://tg.wikipedia.org/wiki/%D0%A8%D0%B0%D1%85%D1%81%D0%B8_%D2%B3%D1%83%D2%9B%D1%83%D2%9B%D3%A3

Ба шахси ҳуқуқие, ки иштирокчиёнашон нисбати онҳо ҳуқуқи ӯҳдадорӣ доранд, инҳо
дохил мешаванд: ширкату ҷамъиятҳои хоҷагидорӣ, кооперативҳои тиҷоратӣ ва
кооператсияи матлубот.(ҚГТ аз 22.07.2013с. №976)

Ба шахси ҳуқуқие, ки муассисони онҳо ба молу мулкашон ҳуқуқи моликият ё ҳуқуқи
дигари молу мулкӣ доранд, корхонаҳои воҳид, аз ҷумла корхонаҳои фаръӣ, инчунин
муассисаҳое дохил мешаванд, ки аз ҷониби молик маблағгузорӣ мешаванд.

Ба шахси ҳуқуқие, ки муассисонашон (иштирокчиёнашон) нисбати онҳо ҳуқуқи молу
мулкӣ надоранд, инҳо дохил мешаванд: (ташкилотҳо)и иттиҳодияҳои ҷамъиятӣ ва
иттиҳодияҳои динӣ; фондҳои хайрия ва фондҳои дигари ҷамъиятӣ, иттиҳодияҳои шахси
ҳуқуқӣ (ассотсиатсияҳо ва иттиҳодияҳо).



https://tg.wikipedia.org/wiki/%D0%A5%D1%80%D0%B8%D1%81%D1%82%D0%BE%D1%84%D0%BE%D1%80_%D0%9A%D0%BE%D0%BB%D1%83%D0%BC%D0%B1

Христофор Колумб итолиявӣ. Cristoforo Colombo — тоҷир ва кашфиётчӣ буд.
Христофор Колумб нахустин шахсест дар тамаддуни ғарбӣ, ки ба қитъаи Амрико
дастрасй ёфт ва ба кашфи минбаъдаи он оғоз бахшид.

Колумб ҳамаи ҷазираҳои муҳимтарини баҳрҳои миёназамини Амрико, аз қабили Куба,
Гаити, Ямайка ва Пуэрто-Рико, қисми марказии галаҷазираҳои Багам, аксари
ҷазираҳои Антилияи Хурд - аз Доминика то Виргин ва ҳамчунин Тринидадро кашф ва
ба аврупоиён пешкаш сохт. Вале кушодани Амрико яке аз омилҳои муҳимтарини рушди
бозори умумидунявй гардид. Мустамлика намудани Амрико ба тараққиёти гӯшношуниди
тиҷорат, баҳрнавардӣ ва саноат мусоидат кард.

Христофор Колумб моҳи 31 октябри соли 1451 дар шаҳрчаи бандарии Генуяи Итолиё
таваллуд ёфта буд. Падараш Доминико Коломбо, модараш Сусанна Фонтанароза ном
дошта, як хоначаи калисои Санто-Стефаноро барои истиқомат иҷора гирифта буданд.
Христофор ба мисли падараш дар овони наврасй косибй мекард. Маълум нест, ки ӯ
дар куҷо таҳсил намуда бошад, аммо яқин аст, ки вай бо чор забон - итолиёвй,
испонй, португалй ва лотинй хондаю навишта метавонист.

Эҳтимоли қавӣ меравад, ки аввалин саёҳати тӯлонии баҳрии Колумб ба солҳои 1473 ё
1474 мутааллиқаст. Баҳори соли 1476 гузари Колумб ба Португалия меафтад. Дар
Лиссабон вай дар байни генуэзиҳо сарпаноҳ меёбад. Бо ёрии ҳамшаҳриҳо ба яке аз
харитакашҳо шогирд меистад ва дар муддати кӯтоҳ ба комёбии назаррас ноил
мегардад. Колумб соли 1479 бо духтари Филипп Монишди Перестрелли, ҳокими ҷазираи
Порту-Сантуи Португалия ақди никоҳ мебандад. Аз ин никоҳ писари калонй Диего,
вориси Колумб, соли 1480 ба дунё меояд. Чанд муддат Христофор бо завҷааш дар
Порту-Санту ҳаёт ба cap мебарад. Сипас, то соли 1485 Колумб дар киштиҳои
португалй ба тиҷорат, мураттабсозии харитаҳо ва худомӯзӣ машғул мешавад. Ӯ гоҳ
дар Лиссабон, гоҳе дар ҷазираҳои Мадейра ва Порту-Санту зиндагй мекард. Солҳои
80-ум ба сари Колумб идеяи бо самти ғарбии роҳи баҳрй аз Аврупо ба Ҳинд сафар
намудан ҷой мегирад. Ба ақидаи у ин роҳ камхарҷ, осон ва кӯтоҳ менамуд. Вай
курашакл будани сайёраи Заминро ба асос гирифта мақсадашро иҷрошаванда
мепиндошт.

Аз сабаби он ки шоҳи Португалия баҳри ҷомаи амал пӯшонидани ин мақсад ёрй
нарасонд, соли 1485 Колумб ба Кастилияи Испониё кӯч баст. Нахуст лоиҳаи худро
Колумб ба асилзодаи кастилиявй, ҳерсоги Медика Сидония Энрик Гусман пешниҳод
намуд. Сипас барои таҷҳизонидани се ё чор киштй маблағ дарёфт кардан ба
асилзодаи дигари кастилиявй, ҳерсог Мединасели рӯи ниёз овард. Ҳерсог барои
гирифтани розигии дарбор ба малика Изабелла муроҷиат намуд. Малика Колумбро ба
дарбор хонд, пешниҳоди ӯро шунид ва фармон дод, ки барои омӯхтани лоиҳаи
баҳрнавард комиссияи махсус созмон диҳанд. Аммо танҳо моҳи апрели соли 1492
Колумб ҷавоби мусбат гирифт. То ин замон ӯ қисми зиёди вақташро дар Кордов, ки
он ҷо соли 1486 бо Анна Нунес Арана, духти деҳқони сарватманд риштаи меҳру
муҳаббат бает ва аз ин пайвастагии онҳо писараш Фернандо ба дунё омад, сипарй
мекард. Алоқаи Колумб бо Анна дар калисо қонунӣ нашуда буд, яъне онҳо никоҳи
расмй надоштанд. Пас аз муборизаҳои зиёди тӯлонӣ бо хизматчиёни давлатй лоиҳаи
Колумб қабул гашт. Дар ҳолати комёбии ин экспедитсия Колумбро эҳтироми беназир
нигарон будӣ: ӯ бояд адмирал, ноиби шоҳ ва ҳукмрони тамоми заминҳои кашфнамудааш
мегашт ва инчунин аз чор як қисми тамоми даромади онҳоро соҳиб мешуд.

Субҳи 3 августи соли 1492 Колумб фармон дод, ки лангар бардоранд ва киштиҳояш
«Пинта», «Ниню» ва флагмани фармондеҳ «Санта-Мария» аз бандари Палоса ба баҳр
шино карданд. Ӯ самти ғарбро пеш гирифт ва бе ягон моҷаро ба ҷазираҳои Канар
расид. Пас аз таъмири «Пинта» 6 сентябри соли 1492 саёҳатро ба ҷониби ғарб идома
бахшид. 9 сентябр дар рӯзномааш навишт: «Адмирал қарор кард, ки масофаи шино
кардаашонро камтар нишон диҳад, то ки маллоҳон ба даҳшат наафтанд». 7 октябр
Колумб қайд менамояд: «Адмирал қарор кард, ки ба ғарб не, ба ҷануби ғарбӣ, аз
пайи селаи парандаҳои аз болои киштиҳо парида рафта шино намоянд». Соати 2-и
нимашаби 12 октябри соли 1492 Родриго Триана, маллоҳи «Пинта», фарёд зад, ки дар
дури заминро мебинад. 13 октябр Колумб дар рӯзномааш чунин менигорад: «Ин ҷазира
бисёр бузург ва ҳамвор аст, аз дарахтҳои сабз ва об бой буда, дар мобайнаш кӯли
бузурге воқест, ягон кӯҳ ба назар намерасад». Колумб мутмаин буд, ки ин ҷо Ҳинд
ё остонаи он аст. Дар ҳақиқати ҳол ин макон яке аз ҷазираҳои Багам буди ва
Туайахани унвон доштй. Колумб ба он Сан-Салвадор ном гузошт. Ҳангоми кашфи Куба
испониҳо бори нахуст диданд, ки мардуми таҳҷоӣ барги растаниеро оташ зада дуди
онро фурӯ мебаранд. Ҳамин тавр аврупоиҳо аввалин маротиба аз мавҷуд будани
тамоку воқиф гаштанд. Моҳи январи соли 1493 Колумб роҳи бозгашт пеш гирифт. Вай
ба Аврупо чанд нафар «ҳинду», каме тилло, растаниҳои ношинос ва пари парандаҳои
ваҳширо овард. Шоҳи Испониё ба вазифааш вафо намуд. Ба оилаи адмирал Колумб
унвони дворянй бахшид. «Дар экспедитсияи дуюм, ки солҳои 1493-1496 амалй гашт,
адмирал Колумб дар вазифаи ноиби шоҳ дар заминҳои нав кашфшуда ширкат варзид, -
менависад таърихдон И. Магидович. Дар 17 киштй 1,5-2,5 ҳазор нафар маллоҳ,
кишоварз, ҷӯяндагони тилло, ҳарбиён ва роҳибон буданд. Колумб ҷазираҳои
Доминика, Гваделупа ва Пуэрто-Рикоро кашф кард. Моҳи марти соли 1494 дар
ҷустуҷӯи тилло ба миёнаи Гаити лашкар кашид, дар фасли тобистон ҷануби шарқӣ ва
ҷануби соҳилҳои Куба, ҷазираҳои Хувентуд ва Ямайкаро кушод. Баҳори соли 1496 ба
сӯи диёр шино намуд, 11 июн дар Кастилия экспедитсияи дуюм анҷом пазируфт».
Солҳои 1498-1500 экспедитсияи сеюми Колумб дар ҳайати шаш киштй сурат гирифт. 31
июли соли 1498 ӯ ҷазираи Тринидадро кашф намуд ва ниҳоят 5 августи соли 1498 ба
қитъаи Амрико расид. Вай дарёи бузурге - Ориникоро дарёфт, ки аз бисёрии
марворид медурахшид. Сипас Колумб ба Эспанола, ки маънояш ҷазираи Испониё буд,
баргашт. Дар ин ҳангом Эспаноларо испониҳо Сан-Доминго номида буданд. Колумбро
«тӯҳфаи ногаҳонӣ» интизор буд. Ӯро ба хиёнат муттаҳам карда, ба пойҳояш ишкел
зада ҳабс ва ба Испониё равон намуданд.

Ҳарчанд варо пурра бегуноҳ ҳисобиданд, баҳрнаварди сарбаланд ба ин таҳқир тоб
наовард ва боз ба саёҳати баҳр баромад. Ин дафъа чор киштии ӯ бевосита ба ҷониби
соҳилҳои Амрико шино кард. 15 июни соли 1502 ба ҷазираи Мартиника лангар андохт
ва 30 июл халиҷи Гондурасро ошкор сохт ва дар он ҷо бори нахуст бо намояндагони
тамаддуни қадимаи майя вохӯрд. Аз 1 августи соли 1502 то 1 майи соли 1503 Колумб
қариб ду ҳазор километри назди соҳилҳои Амрикои Марказиро таҳқиқ намуд. Аҷибаш
он ки вай борҳо дар хусуси баҳри бузурги дар наздикиҳо буда аз мардуми таҳҷоӣ
шунида бошад ҳам, ба он аҳамияти ҷиддй надод. Пас аз чандин сол Васко Балбоаи
испонй уқёнуси Оромро кашф кард. Ва аммо Колумб ба сӯи ғарб гузаргоҳ наёфта ба
шимол шино намуд ва 25 июни соли 1503 дар соҳили Ямайка киштиаш шикает. Пас аз
як сол аз Сан-Доминго ёрй расид. Моҳи ноябри соли 1504 баҳрнаварди бемору
бемадор ба Испониё баргашт ва 10 майи соли 1506 дар хонааш дар Валядолида аз
дунёи равшан чашм пӯшид. Қабри ӯ якчанд маротиба ҷояшро иваз намудааст дар Куба,
Гаити ва ҳоло дар ш. Севиляи Испониё маҳфуз аст

Қитъаи Амрико ба номи Х. Колумб неву, ба номи кашфиётчии дигар Америго Веспуччии
итолиёгӣ, ки ҳамроҳи Алонсо Охеда соли 1499-1500 соҳили Амрикои Ҷанубиро дарёфта
кашф намудааст, гузошта шудааст.



https://tg.wikipedia.org/wiki/%D0%A5%D0%B0%D1%82%D1%82%D0%B8_%D0%BC%D0%B5%D1%85%D3%A3

Хатти мехӣ - аз тарзи навиштан дар тахтачаи гилин ном гирифтааст. Дар гили тар
бо найи нӯгаш тез аломатҳо навишта мешуданд, бинобар ин онро «хатти мехӣ»
номидаанд. Дар Шумери қадим, давраи ҳукмрони подшоҳ Ашшурбонопали 2 (охирҳои
ҳазорсолаи IV-ӯм ва ибтидои ҳазорсолаи III-ӯм пеш аз мелод), хатти мехӣ эҷод
шуд. Баъдтар ин хат дар давлатҳои шарқи ҳамсоя ба вуҷуд омад ва хатчаҳои вай
мехмонанданд.‎ Дар Элам хатти мехӣ (2500—331-ӯм пеш аз мелод) истифода бурда
мешуд. Хатти мехии форсии қадим яке аз ҷавонтарин хаттҳои мехӣ мебошад. Дар асри
XIX олими олмонӣ Г. Ф. Гротефенд ва сафири англис Г. К. Роулинсон хатти мехии
форси кадимро тарҷума намудаанд. Ҳамаи навишатаҷотҳо ба замони Ҳахоманишиён
таалук дорад. Дар кӯҳи Бесутун (Эрон) се шакли хатти мехӣ ба забонҳои аккадӣ,
эламӣ ва форсии қадим навишта шудааст.



https://tg.wikipedia.org/wiki/%D0%A4%D0%B8%D1%82%D1%80%D0%B0%D1%82%D0%B8_%D0%97%D0%B0%D1%80%D0%B4%D1%83%D0%B7%D0%B8_%D0%A1%D0%B0%D0%BC%D0%B0%D1%80%D2%9B%D0%B0%D0%BD%D0%B4%D3%A3

Чунон ки Малехо гуфтааст, Фитрат шоири хунарманд будааст ва бо пешаи зардузи
зиндагиашро пеш мебурдааст. Барои хамин хам тахаллусашро мувофики пешааш Зардуз
интихоб кардааст. Фитрат соли 1657 дар Самарканд ба дунё омадааст. Пас соли 1685
ба Бухоро омада, ба касби зардузи машгул мегардад. У дар нимаи аввали асри XVIII
дар Бухоро вафот кардааст. Аз Фитрат то имрӯз шеърхои пароканда ва достони
«Толибу Матлуб» омада расидаанд. Достони мазкур ишки буда, дар пайравии
достонхои ишкии шоирони гузашта суруда шудааст. Як фарки калони «Толибу Матлуб»
аз достонхои ишкии адибони гузашта, пеш аз хама, дар он ки кахрамонони асосии он
намояндагони табакаи поёнии чамъиятанд. Дар ин достон дар бораи ишку мухаббати
косиби хунарманд Толиб ба шохдухтар Матлуб сухан меравад. Махз Толиб бо хусну
чамол, бо мехнати халол ва умуман бо хунари зебои худ ба Матлуб маъкул мешавад.
Ишки онхо поку беолоиш аст. Достон дар худуди 850 байт суруда шуда, дар он ишки
нокоми Толиб ва Матлуб тасвир шудааст. Дар достон мехнати пурифтихори хунарманди
ва шаъну шӯҳрати хунармандон тараннум ва ишку мухаббати поки инсони васф
шудааст. Ин кисса аз дилангезтарин киссахои ошиконаи адабиёти классикии тоҷик
буда, мухаббати поки инсони бо тамоми самимият ва назокаташ васф шудааст. Фитрат
дар ғазалсароӣ низ маҳорати хоса дорад. Ғазалхои Фитрат мазмунан дакик ва нозук
буда, дар онхо шоир пайваста ба эҷоди образхои шоирона кушидааст:

Шаробам ба рӯзозмоӣ мураххас, Кабобам ба оташдароӣ мураххас, Зи дастам наяндохт
гетӣ, ки будам, Чу нохун ба мушкилкушоӣ мураххас. Мадеҳ хирсро раҳ, ки тороҷ
созад, Чу томеъ шавад дар гадоӣ мураххас. Маннам хонабегона аз хешу душман, Чу
оташ ба гармошноӣ мураххас. Шавад минбари устухонҳои воиз, Зи бас буд аз
худнамоӣ мураххас. Зи теғи туам зинда, гӯё дамаш буд, Нафасвор дар дил дароӣ
мураххас. Суханпардози ман аз соддалавҳӣ, Чу Фитрат ба табъозмоӣ мураххас.

Гарми бозӣ чу шуд он шамъ ба кошонаи мо, Варақи ганҷафа шуд ҳар пари парвонаи
мо. Эй тунукзарф, зи дарёкашии мо бигурез, Кори гирдоб кунад гардиши паймонаи
мо. Хобби ошуфта чаро сунбули молиш нашавад, Ки бувад васфи баҳори хаташ афсонаи
мо. Чун кушояд дили пажмурдагӣ монанди сипанд, Сӯхт аз хоки сияҳбахтии мо донаи
мо. Май ба мо акс диҳад нашъа, ки айёми сиришт, З-обу хоку ғаму кулфат гили
паймонаи мо. Дӣ гузашт он парӣ аз кӯчаи андеша гарав, Пора занҷири нафасро дили
девонаи мо. Нест шабнам, ки чакад чун арақ аз рӯйи ҳаво, Дили чарх об шуд аз
гиряи мастонаи мо. Гашт садчок дили Фитрат аз панҷаи фикр, То гиреҳ во кунад аз
зулфи сухан шонаи мо.

То ҳарфи шуришам ба лаб аз дил расидааст, Сад раҳ чу барги лола лабон доғ
дидааст. Ҷавҳар чу мӯйи сар кашад аз тан маро зи бас, Дар ҳар раг оюи теғи ту
чун хун давидааст. Аз бим дур бош, ҳаё, вақти арзи ҳол, Аз руйи чашм ранги
ҳаётам паридааст. Мардона по ба душмании худ фусурдаам, Ҳар мӯй бар сарам дами
теғе кашидааст. Аз чашми худ замона чу ашкам фикандааст, Гӯё гили вуҷуди ман аз
оби дида аст. Киштанд тухми заҳри гиё дар замини дил, З-он сон, ки хӯшааш сари
моро буридааст. Фитрат, ҷаҳон чу хонаи тор оядам ба чашм, Дилро зи баски талхии
даврон газидааст.



https://tg.wikipedia.org/wiki/%D0%A4%D0%B0%D0%B1%D0%B8%D0%BE_%D0%9A%D0%B0%D0%BD%D0%BD%D0%B0%D0%B2%D0%B0%D1%80%D0%BE

Фабио Каннаваро (итолиёвӣ: Fabio Cannavaro) (13 сентябри соли 1973 дар Неапол ба
дунё омадааст) - Фабио Каннаваро аз синни 10-солагӣ бо футбол машғул буд. Дастаи
яккачини Италия - Фабио Каннавароро ба дастаи худ даьват карданд. Баъд аз чанд
бозӣ дар дастаи яккачини Италия, клубҳои Аврупо Фабио Каннавароро ба дастахои
худ даъват мекарданд. Дар охир Фабио Каннаваро ба дастаи Реал Мадрид гузашт.
"Реал Мадрид" клуби аввалин барои Фабио Каннаваро буд. Нимҳимоятгари дастаи
"Реал Мадрид" Фабио Каннаваро дар Ҷоми Ҷаҳон 2006 бозингари беҳтарин интихоб
шуда буд. Фабио Каннаваро яке аз нимҳимоятгарони беҳтарин дар дунё мебошад.
Дастаҳое ки дар он Фабио Каннаваро бозидааст:



https://tg.wikipedia.org/wiki/%D0%A3%D0%B7%D0%B1%D0%B0%D0%BA%D0%B8%D1%81%D1%82%D0%BE%D0%BD

Ҷумҳурии Ӯзбекистон (ӯзбекӣ: O'zbekiston Respublikasi / Ўзбекистон Республикаси)
— кишваре дар Осиёи Миёна аст. Дар шарқ бо Қирғизистон, дар шимоли-шарқ, шимол
ва шимоли-ғарб бо Қазоқистон, дар ҷануби-ғарб ва ҷануб бо Туркманистон, дар
ҷануб бо Афғонистон ва дар ҷануби-шарқ бо Тоҷикистон ҳамсарҳадӣ мекунад. Пойтахт
ва калонтарин шаҳри кишвар — Тошканд (аҳолиаш 2 миллион 300 ҳазор мардум). Дигар
калонтарин шаҳрҳо: Самарқанд, Намангон, Андиҷон, Бухоро, Нукус, Фарғона, Қаршӣ.

Дар Ӯзбекистон аз 32 миллион зиёдтар мардум зиндагони мекунад (2017). Забони
давлатии ва расмии кишвар — ӯзбекӣ. Забони русӣ дар кишвар ҳамчунин истифода
мешавад.

Дар садаи даҳуми милодӣ, сарзамини кунунии Ӯзбекистон, ҷузъе аз қаламрави
Сомониён буд. Пас аз Сомониён, Ӯзбекистон ба тартиб, таҳти ҳукумати Ғазнавиён,
Салҷуқиён, Хоразмшоҳиён, муғулҳо, Темуриён ва хонҳои ӯзбек буда аст. Дар садаи
19 милоди ғарб ва шимоли Ӯзбекистон зери итоати хонигарии Хева ва ҷануби
Ӯзбакистон зери салтанати аморати Бухоро буд. Хонигарии Хева дар соли 1877 зери
султаи Русия даромад.



https://tg.wikipedia.org/wiki/%D0%A3%D0%B1%D0%B0%D0%B9%D0%B4_%D0%A0%D0%B0%D2%B7%D0%B0%D0%B1

Убайд Раҷаб — шоир, Шоири халқии Тоҷикистон (1994), узви Иттифоқи нависандагони
Тоҷикистон (1962). Корманди хизматнишондодаи маданияти Тоҷикистон, дорандаи
Ҷоизаи давлатии ба номи А. Рӯдакӣ (1987) ва Мукофоти адабии ба номи Андерсен.

Убайд Раҷаб 15 майи 1932 дар деҳаи Никноти ноҳияи Панҷакент ба дунё омадааст.
Хатмкунандаи Донишгоҳи омӯзгории Тоҷикистон ба номи С.Айнӣ мебошад. Дар
рӯзномаҳои «Пионерии Тоҷикистон» ва маҷаллаҳои «Машъал» ва «Садои Шарқ» кору
фаъолият намудааст. Ба ҳайси котиби Иттиҳодияи нависандагони Тоҷикистон интихоб
шудааст ва чанд муддат мушовири ин иттиҳодия оид ба адабиёти кӯдакону наврасон
буд. Соли 1961, бо даъвати бевоситаи Мирзо Турсунзода, ба кори маҷаллаи «Садои
Шарқ» гузаштааст. Аввал мудири шуъбаи танқиду адабиётшиносӣ, баъдан мудири
шуъбаи назм, сипас и.в. котиби масъули он будааст. Дар анҷумани 6-уми
нависандагони Тоҷикистон (1966), котиби Иттифоқи нависандагони Тоҷикистон –
сармуҳаррири маҷаллаи «Садои Шарқ» таъин гардида, дар ин вазифа то моҳи майи
соли 1979 иштиғол варзидааст. Баъдан муовини раиси Иттифоқи нависандагони
Тоҷикистон, мушовири Иттифоқи нависандагон оид ба адабиёти кӯдакону наврасон
будааст. Ӯ 11 августи соли 2004 аз олам даргузашт

Ба дарёфти Ҷоизаи комсомоли ленинии Тоҷикистон (1977), Диплом-мукофоти
байналхалқии ба номи Ҳ.К. Андерсен (1983) ва Ҷоизаи давлатии Тоҷикистон ба номи
Абӯабдуллоҳи Рӯдакӣ (1987) мушарраф гардидааст. Корманди шоистаи маданияти
Тоҷикистон (1982), Шоири халқии Тоҷикистон (1994). Бо медалу ифтихорномаҳои
гуногуни давлатӣ сарфароз гардидааст.



https://tg.wikipedia.org/wiki/%D0%A3%D0%B1%D0%B0%D0%B9%D0%B4%D0%B8_%D0%97%D0%BE%D0%BA%D0%BE%D0%BD%D3%A3

Убайди Зоконӣ - шоири адабиёти классикии форсу-тоҷик Низомиддин Убайдуллоҳ,
мутахаллис ба Убайди Зоконӣ ва машҳур ба Убайди Зоконӣ дар таърихи адабиёти
форсу тоҷик бузургтарин ҳаҷвнавис буда, фасоди замон, иллатҳои даврон ва
нуқсонҳои табақаи ҳокимӣ чамъиятӣ феодалиро ҳаҷву маҳкум менамояд. Ӯ соли 1270
дар Қаряи Зокон,ки аз тавобеи Қазвин буд, ба дунё омадааст. Таҳсили ибтидоии
Убайди Зоконӣ дар Қазвин гузашта, дониши мадрасагиро ӯ дар Шероз фаро
гирифтааст. Низомиддин Убайдуллоҳи Зокони, ки бо тахаллусхои Убайди Зоконӣ,
Убайди Зоконӣ ва Убайдуллоҳи Зоконӣ машҳур аст, соли 1270 дар деҳаи Зокони
музофоти Қазвин дар оилаи вазири собиқ ба дунё омадааст.

Тахайюровараш он аст, ки Убайди Зокони, ки дар ин вакт пирамарди 96 - сола буд,
дар 87 - солаги аз Шероз ба Багдод рафт, такрибан дар 90 – солаги аз Багдод боз
ба Шероз баргашт, то 100 – солаги дар сафархои подшохону хакимон ба онхо хамроҳи
мекард, дар базму размхо ширкат меварзид, базлагуву хазлкаш буд, ба хаттоти
машгул мешуд. Аз чумла дар фатхи Исфаҳон, ки соли 1367 ба вукуъ пайваст, Убайд
хамроҳи Шох Шучоъ буд. Убайди Зокони дар ин давра низ аз карз ва карзхохон
менолад. Ин шиквахо, ки дар порчахои шеъри тачассум гаштаанд, баробари баёни
ахволи шахсии Убайди Зокони, қисмати талхи аксари ахли илму хунарро дар замони у
ифода менамоянд. Накл менамоянд, ки ҳангоми марг Убайд ба фарзандонаш мегуяд, ки
дар фалон чо ганче дорад пинхони. Баъди ба хок супурдан он “ганч”- ро мекушоянд,
ки ин байт будааст:



https://tg.wikipedia.org/wiki/%D0%A2%D1%80%D0%B8%D0%B3%D0%BE%D0%BD%D0%BE%D0%BC%D0%B5%D1%82%D1%80%D0%B8%D1%8F

Тригонометрия (аз юнонӣ: τριγωνα — тригона, ва μετρον — метрон) — яке аз қисмҳои
математика аст.

Дар риёзиёт, Функсияҳои тригонометрӣ гуфта функсияҳои кунҷро меноманд; Онҳо
барои омӯзиши секунҷаҳо, тарҳрезии ҳодисаҳои даврӣ ва бисёр татбиқоти дигар
заруранд. Онҳо одатан ҳамчун нисбати ду тарафи секунҷаи росткунҷа, ки дорои
кунҷест баён карда мешаванд. Инчунин, онҳоро чун дарозии порчаҳои гуногун аз
давраи воҳидӣ таъриф додан мумкин аст. Таърифҳои нави функсияҳои тригонометрӣ
онҳоро чун қаторҳои беохир ё ҳалҳои муодилаҳои дифференсиалии маълуме тавсиф
дода, соҳаи қиматҳои онҳоро то ададҳои манфиву мусбат ва ҳатто комплексӣ муайян
менамоянд.

Дар айни замон шаш функсияи асосии тригонометриро истифода мебаранд, ки ном ва
муодилаҳои вобастагии онҳо аз ҳамдигар дар ҷадвали дар поёнбуда оварда шудаанд.
Хусусан, барои чаҳор функсияи охирин, ин вобастагиҳо чун таърифи ин функсияҳо
дода шудаанд, вале шумо метавонед онҳоро ба тарзи геометрӣ ё дигар намуд тасвир
кунед ва ин вобастагиҳоро бароред. Чанд функсияи дигар ҳастанд, ба монанди
версинус (1 − cos θ) ва экссекант (sec θ − 1), ки пештар дар ҷадвалҳои куҳан
буданд, вале дар айни замон истифода намешаванд. Вобастагиҳои бештари ин
функсияҳоро дар ин ҷо хоҳед ёфт.



https://tg.wikipedia.org/wiki/%D0%A2%D0%BE%D2%B7

Тоҷ кулоҳи намодинест, ки шоҳону шаҳбонувон бар сар гузоранд, то нишонае аз
қудрату расмияташон бошад.

Маросимеро, ки дар он барои нахустин бор бар сари подшоҳе ё шаҳбонуе тоҷ гузошта
мешавад, маросими тоҷгузорӣ мегӯянд.

Тоҷҳои вижаи шоҳаншоҳони Эрони Бостон бо номи дайҳим низ маъруфанд. Дар адабиёти
порсӣ-тоҷикӣ тоҷвар ва тоҷдор мутародифҳое барои шоҳ ҳастанд.

Тасвири тоҷҳои шоҳони ариёии Эрон (Ҳахоманишиёну Ашкониёну Сосониён) ва Турон
(хоразмиёну суғдиёну балхиёну сакоҳо ва Кушониёну Ҳайтолиён) дар сиккаву тангаву
деворнигораву сангнигораҳои бешуморе боқӣ мондааст.

Ин тоҷҳо бештар чанбаре аз зар будаанд, ки чаҳор кунгураи чаҳорзина ва
андарунашон кулоҳи махмалин ва бар сарашон нишоне аз хуршеду моҳу болҳои заррин
ва ё дигар намодҳо доштаанд.



https://tg.wikipedia.org/wiki/%D0%A2%D0%B5%D0%BB%D0%B5%D0%B2%D0%B8%D0%B7%D0%B8%D0%BE%D0%BD%D0%B8_%D0%BC%D0%BE%D2%B3%D0%B2%D0%BE%D1%80%D0%B0%D3%A3

Телевизиони моҳвораӣ ба телевизионе гуфта мешавад, ки аз тариқи иртибототи
моҳвораӣ интиқол меёбад ва тавассути як табақ ё диши моҳвораӣ ва қабулкунанда ва
ё ресивер дарёфт мешавад. Дар бисёре аз манотиқи ҷаҳон, ҳатто нуқоте ки
телевизиюнҳои заминӣ ва ноқилӣ қобили истифода нестанд, метавон аз шабакаҳо ва
сервисҳои моҳвора истифода кард. Чунин моҳвора барои алоқаи байни қитъаҳо
мавриди истифода қарор меёбад. Ҷиҳати мусбати ин телевизион дар он ба назар
мерасад, ки тамошобин бе мушкили дар макони зист ё утоқи кории хеш метавонад, аз
он бархурдор гардад.



https://tg.wikipedia.org/wiki/%D0%A2%D0%B0%D1%8A%D1%80%D0%B8%D1%85%D0%B8_%D0%AD%D1%80%D0%BE%D0%BD

Ёфтаҳойи бостоншеносон пӣссӣнаи тамаддунҳойи нухустин дар Эрон ро бе 6000-7000
соли пӣш мерисонад. Аз ин таммадунҳо, метавон тамаддуни Ҷӣрофт, тамаддуни Сиалк,
ва тамаддони шаҳри сӯхта ро ном бурд. Ҳамчҳинӣн, аз 5000 соли пӣш, тамаддуни
Элом дар ҷанӯби ғарбии Эрон падӣдор шуд. Дар ҳазораи дуввоми пӣш аз мэлод,
Ориёйиҳо вориди сарзамӣни Эрон шоданд. Аз миони ақвоми Ориёйи, Модҳо дар 700 пӣш
аз мэлод, ҳокумате бузург дар ғарб о шемоли Эрон барпо карданд.

Чунин ном гирифтани ин сафавиён номи шайх Сафиддин (1254-1334) пайдо шудааст. Ин
шахс дар Озорбойҷон ба тоифаи мусулмоние роҳбарӣ мекард, ки он "Сафавӣ" ном
дошт. Сафавиҳо пайравони мазҳаби исломии шиъа буданд. Ин мазҳаб дар Эрон ҳанӯз
дар замони ҳукумронии халифаҳои Араб васеъ паҳн шуда буд. Дар нимаи дуюми асри
XV шайхҳои Ардабили сулолаи Сафавиён пурзӯр шуда, дар Озорбойҷон бар зидди
хонҳои туркман барои ҳокимият ба мубориза бархостанд. Барои ин кор Сафавиёни
заминдорони миёна ва хурди эрониро дар атрофи худ муттаҳид сохта, аз баъзе
қабилаҳои бодиянишини туркман, тоҷирон, кишоварзон ва косибони аз ҳукумат норози
ҳам кӯмак хостанд. Қабилаҳои бодиянишини турк лашкари савораи Сафавиҳоро ташкил
намуданд.



https://tg.wikipedia.org/wiki/%D0%A1%D1%83%D0%BD%D0%BD%D0%B0%D1%82

Су́ннат (арабӣ: سنة‎) — роҳ, равиш, урфу одат, расму қоида, ибодат ва одате, ки
аз Муҳаммад (с) мондааст ва онро сунниҳо ба амал меоранд, назиряи зиндагии
пайғамбари мусалмонон ҳазрати Муҳаммад ҳамчун намунаи олӣ барои тамоми ҷамоатҳои
мӯъминон ва ҳар як фарди мӯъмин. Суннат дувум сарчашмаест, ки баъди Қуръон
омадааст (ҳуқуқи ислом фиқҳ). Дар он рафтори ҳазрати Муҳаммад (феъл), гуфтаи ӯ
(қавл) ва ногуфтаҳои писандидаи ӯ (тақрир). Суннат пеш вақт шифоҳӣ (даҳанакӣ) ба
воситаи наздикони (асҳоби) пайғамбар меомад ва пас ҳамчун ҳадис сабт шуданд.
Суннат бо Қуръон ҳамробитаанд, ки яке маънодод карда дувумро пурра мегардонад.
Барои расмиятпарастон, пайравӣ намудани суннат таъмини асосии ҳаёти мӯъмин аст.
Ягон ҳуқуқшиноси ислом (фиқҳ) боэътимод ҳисоб намехӯрад, агар дониши комил дар
боби суннат надошта бошад.

Пас аз фавти ҳазрати Муҳаммад суннат бисёр ёрии калон мерасонд, доир ба ҳали
саволҳои амалии зиндагии ҷамоати хилофати араб.



https://tg.wikipedia.org/wiki/%D0%A1%D0%BE%D2%B3%D0%B8%D0%B1%D0%BA%D0%BE%D1%80

Соҳибкор, бизнесмен — аз рӯи мазмуни ҳозира ҳар одаме, ки шахсан фаъоляти хоҷагӣ
машғул аст ва ба кору фаъолияти бозорӣ аз рӯи хоҳиши худ кор мекунад.

В «Популярном словаре» (1991 г.) под редакцией Г. Я. Кипермана:
«предпринимательство — одно из действенных средств, которые помогают
поддерживать стимулы к высокопроизводительному труду, хозяйскую мотивацию.
Настоящий хозяин — всегда предприниматель, идет ли речь об отдельном гражданине
или трудовом коллективе. К предпринимательству относятся любые виды
хозяйственной деятельности, если они не запрещены законодательными актами РФ и
республик».

Большой Экономический Словарь (под общ. ред. А. Н. Азримяна) указывает, что
«предприниматель — лицо, которое занимается предпринимательской деятельностью,
изыскивает средства для организации предприятия и тем самым берет на себя
предпринимательский риск. Предпринимательская инициатива — форма управления
производством и сбытом, включающая выработку новых конкурентоспособных идей, как
перманентный процесс, оперативное внедрение наиболее плодотворных идей и
организацию системы мероприятий по максимально быстрому и эффективному сбыту
новой продукции, полученной по новой технологии».

С. И. Ожегов в «Словаре русского языка» писал: «предприниматель — капиталист,
владелец предприятия, крупный деятель, предприимчивый и практичный человек».

В «Книге делового человека» под редакцией Т. А. Краюхина и Э. С. Минаева
«научное предпринимательство — форма деятельности в сфере создания
научно-технической продукции и представления услуг с целью получения возможно
большей прибыли».



https://tg.wikipedia.org/wiki/%D0%A1%D0%B0%D0%B8%D0%B4%D0%B8%D1%91%D0%BD_%D2%B2%D0%B8%D0%BA%D0%BC%D0%B0%D1%82%D1%83%D0%BB%D0%BB%D0%BE%D2%B3

Саидиён Ҳикматуллоҳ — сиёсатмадор, муассис ва Раиси Ҳизби Ваҳдати Тоҷикистон,
муассиси сомонаи "Хабарнигори Рашт", узви хабарнигорони байналмилал, узви
Кумитаи Тадорукоти Эътилоф ва ҳоло ҷонишини Раиси Ҳизби Демократии Тоҷикистон ва
устоди забони давлатӣ дар ДДСТДТ мебошад.

Саидиён Ҳикматуллоҳи Қувватзода 12 декабри соли 1958 дар деҳаи Қадиҷӯйбори
Ҷамоати Сабо- и ноҳияи Шаҳринав дар оилаи тоҷири тоҷикон таваллуд ёфта аст. Дар
мактаби миёнаи № 59 - и деҳа ба номи Носири Хусрав таҳсил намудааст. Баъди хатми
мактаби миёна дар корхонаи консервабарории Шаҳринав ба сифати ҳаммол ба кор сар
карда, чанд муддат дар ноҳияи Рашт сардори китобхонаҳои ноҳия шуда кор кардааст.
Аз соли 1978 то охири 2000 - ум аз коргари қаторӣ то мудири шӯъбаи фурӯши
маҳсулоти пунба ва сармуҳандиси идораи Пойгаҳи фурӯши маҳсулоти пунбаи
Тоҷикистон адои вазифа намудааст. Баъди барҳамхӯрии корхона дар Роҳи Оҳани
Тоҷикистон ба сифати мудири Ароба - Тарабхонаи қатораи Душанбе - Маскав таъин
мешавад. То ҳоло ба сиёсат ва тиҷорат сару кор дорад. Инчунин муассиси ОЖОНСИ
иттилоъотии "Хабарнигори Рашт" аст. Дар ҷавонӣ ба сиёсат даст зада ва яке аз
асосгузорони ҷамъияти мардумии "Растохез" ва аз феврали 1990 узв, ҳамзамон
мудири шуъбаи оид ба миллат ва дини Ҳизби Демократии Тоҷикистон будааст. То 2001
ъузви садорати Ҳизби Демократии Тоҷикистон буд. Дар дохили ҲДТ бузургманишии
баъзе мансабхоҳон пайдо шуд, Саидиён Ҳикматуллоҳ бо ҷамъи 5 нафар ъузви садорат
Ҳизби Демократии Тоҷикистон (аз 9 ъузви садорат) ҲДТ - ро тарк гуфта 13.11.01
даст ба ташкили ҳизби нав - Ҳизби Ваҳдати Тоҷикистон заданд ва муваффақ ба
созмон додани Ҳизби Ваҳдати Тоҷикистон гардиданд. Аз 24 уми апрели 2015 изҳороте
дод ҳамчун Раиси ҲВТ барои пайвастан ба ҲДТ ва ҲВТ бо ҲДТ пайваст бо шумули 5
000 аъзо. Саидиён Ҳикматуллоҳ ба симати ҷонишини Раиси ҲДТ интихоб гардид.
Инчунин, Ҳ. Саидиён асосгузори Иттиҳоди Нерӯҳои Ислоҳотхоҳони Тоҷикистон аст.
Дар сиёсати давр, Саидиён Ҳикматуллоҳи Қувватзода ҳамеша мавқеи марказгароиро
ишғол намуда яке аз парчамбардорони истиқлоли комил ва ваҳдати комили мардуми
Тоҷикистон мебошад. Дар масъалаи ҷамъугир намудани 46 миллион тоҷикони паҳну
парешон: (дар Ӯзбакистон зиёда аз 15 миллион, дар Афғонистон зиёда аз 16 миллион
ва дар Тоҷикистон зиёда аз 7 миллион ва 7 миллион дар дигар давлатҳои ҷаҳон)
ташаббускори асосии ин ғоя аст.



https://tg.wikipedia.org/wiki/%D0%A1%D0%B0%D0%B3%D0%B8_%D0%92%D0%B8%D0%BB%D0%B3%D0%B0%D1%80%D0%B4_(%D0%B4%D0%BE%D1%81%D1%82%D0%BE%D0%BD%D0%B8_%D0%BA%D1%83%D1%82%D0%BE%D2%B3)

"Саги Вилгард" (ба Форсӣ:سگ ولگرد) достони кӯтоҳӣ аз Содиқи Ҳидоят аст ки
нахустен бор дар соли 1321 хуршедӣ ҳамроҳ бо ҳафт достони дигар дар маҷмӯъаи
Саги Вилгард дар Теҳрон мунташир шуд.

Поат саги Шотландияии асӣл ва ноз парвардаҳ аст. Шабоҳати зиёдии миёни чашмами ӯ
ва чашмами инсон вуҷӯд дорад. Поат ҳамчун мавҷӯдӣ ки дар таҳи чашмами ӯ як рӯҳи
инсонӣ дида мешавад тавсиф шуда аст. Ӯ ҳатто ба гӯштхории аҷдодаш одат надошта
ва буии шербиринҷ ва хотираи шери модарашро тарҷеҳ медиҳад. Поат дилаш барои
гармо, оромиш, ва амнияти даврони кӯдакӣ танг шуда аст.



https://tg.wikipedia.org/wiki/%D0%A0%D3%AF%D0%B9

Рӯй (порсӣ: روى), чеҳра (порсӣ: چهره), рухсор (порсӣ: رخسار) сурат (арабӣ -
صورت) ва ё рух (порсӣ: رُخ) (лотинӣ: Facies), қисми пеши сарӯй Ҳудуди болоии рӯй
аз канори мӯйи сар, ҳудуди поёнӣ аз канори ҷоғи поён, ҳудудҳои чапу рост аз
гӯшаҳои чапу рости ҷоғи поён ва бехи суфраҳои гӯш мегузарад. Дар рӯй нӯги узвҳои
ҳис – анализаторҳо ҷой гирифтаанд, мас., анализаторҳои босира (чашм), сомеа
(гӯш), шомма (бинӣ). Аз рӯй ҳамчунин роҳи ҳаво (ба нафаскашӣ мусоидат мекунад)
ва гувориш (даҳон) оғоз меёбад.

Тарзҳои гуногуни ба қисмҳо тақсим кардани рӯй мавҷуд аст. Бино ба ақидаи Р. А.
Рейсс тарзи нисбатан дуруст ба се бахш (ошёна) тақсим намудани рӯй мебошад:
болоӣ (аз абру то мӯи сар), миёна (аз хати абру то хати бинӣ) ва поёнӣ (аз хати
бинӣ то зери манаҳ). Чунин тақсимот аз нигоҳи генетикӣ низ асоснок аст, зеро ҳар
яки он қисмҳои рӯй маншаи ҷанинии худро дорад. Дар рӯй пешонӣ, абру, бехи бинӣ,
бинӣ, чашм, рухсора, ваҷна, лаб, даҳон ва манаҳ ҷой гирифтаанд.

Дар рӯй мумкин аст нуқсҳои гуногуни модарзодӣ падид оянд, мас., лабчокӣ, роғкомӣ
ва ғ. Дар пӯсти рӯй бемориҳои римнок, пучак, ҳафтпӯст, думбал, флегмона,
саромос, сил, оризаҳои сифилис ва ғ. пайдо мешаванд. Аз омосҳои некфарҷом дар
рӯй атерома, липома, папиллома, киста, гемангиома, лимфангиома ва ғ. ташаккул
меёбанд. Тарзи муолиҷаи онҳо гуногун аст.



https://tg.wikipedia.org/wiki/%D0%A0%D3%AF%D0%B7%D0%B8_%D0%BA%D0%B0%D0%B9%D2%B3%D0%BE%D0%BD%D0%BD%D0%B0%D0%B2%D0%B0%D1%80%D0%B4%D0%BE%D0%BD

Рӯзи кайҳоннавардон — дар Русия рӯзи 12 апрел ба муносибати парвози нахустини
инсон ба кайҳон таҷлил шудааст.

Кайҳоннавардӣ (заб. русӣ Космонавтика) - тадқиқоти фазои кайҳонӣ бо ёрии
аппаратҳои кайҳон, ки аз тарафи инсон идора мешавад. Аввалин маротиба азхудкунии
кайҳон 4 октябри соли 1957 аз тарафи олимони Иттиҳоди Шӯравӣ ба роҳ монда шуда
буд, дар ин рӯз ба кайҳон сафинаи фазоиро фиристоданд.

Рӯзи 12 апрели соли 1961 соати 9 пагоҳирӯзии вақти Москва кайҳоннаварди шӯравӣ
Юрий Алексеевич Гагарин бо киштии кайҳонии «Восток» аз космодроми «Байконур»
гирди сайёраи замин парвози мадориро ба амал овард. Дар сатҳи киштӣ Юрий Гагарин
муддати 108 дақиқа дар кайҳон парвоз кард. Дар давоми парвозаш дар киштии
кайҳонӣ Юрий Гагарин хӯрок хӯрд, нӯшид ва хоб кард. Юрий Гагарин аввалин
шахсест, ки бо чашми худ дидааст, ки Замин доирашакл аст. Манзарае, ки ӯ дар
кайҳон дид, хеле зебо буд. «Офтоб дар кайҳон нисбат ба Замин бештар дурахшон
аст. Ситораҳо дурахшонтар ва равшантар будаанд», - гуфта буд Юрий Гагарин. Барои
ин парвозаш дар фазои кайҳон ба Юрий Гагарин унвони Қаҳрамони Иттиҳоди Шӯравӣ ва
рутбаи майор дода шуд. Парвози Юрий Гагарин саҳифаи нави таърих дар кайҳонро
кушод. Дар даврони Иттиҳоди Шӯравӣ ин рӯзи хотирмон бо фармони Президиуми Шӯрои
Олии Иттиҳоди Шӯравӣ аз санаи 12 апрели соли 1962 муқаррар гардид.

Бояд гуфт, ки аввалин кайҳонаварди шӯравӣ Ю.Гагарин 9 марти соли 1934 дар
вилояти Смоленски Федератсияи Русия ба дунё омадааст. Ҳангоми омодагӣ ба парвози
аввалин ба кайҳон ғайр аз Гагарин боз 20 нафар довталаб буданд. Онҳо аз байни
дидбонҳои (летчикҳои) қиркунанда интихоб шуда буданд. Аз байни 20 нафар довталаб
6 нафар интихоб гардида буд. Гагарин дар лаҳзаҳои охирон барои парвоз интихоб
мешавад.

Баъд аз Юрий Гагарин бори дуввум кайҳонаварди америкоӣ Нейл Армстронг 21 июли
соли 1969 аввалин қадамҳои худро дар рӯи сайёраи Моҳ гузошт ва гуфт - ”Ин қадами
хурд барои як шахс, лекин ҷаҳиши калон ба ҳамаи инсоният аст». Кайҳонавардӣ ба
комёбиҳои нав қадам монда истодааст, туризми кайҳонӣ фаъолона тараққӣ карда
истодааст. Кайҳонавардон боз ба кашфи рӯи сайораи Моҳтоб гузаштанӣ ҳастанд ва
нигоҳи худро ба сӯи сайораи Миррих сафарбар намудаанд.



https://tg.wikipedia.org/wiki/%D0%A0%D0%BE%D0%BC%D0%B0%D0%BD%D0%B8_%D2%92%D1%83%D0%BB%D0%BE%D0%BC%D0%BE%D0%BD

Устод Айнӣ дар байни солҳои 1927—1930 романи «Дохунда»-ро таълиф намуд, ки
охирҳои соли 1930 дар Қазон ба табърасид. Дар таърихи адабиёти Осиёи Миёна бори
аввал батаълифи асари типи нав — роман пардохтан аз адиб ҷустуҷӯҳои зиёди
эҷодиро талаб менамуд. Роман аз панҷ қисм ва 124 бобиборат буда, ба таъсиси
Ҷумҳурии ҳафтуми сотсиалистии Тоҷикистон (1929) анҷом меёбад. Муҳити сиёсиву
иҷтимоии қаҳрамонони «Дохунда» аз «Одина» вобаста ба вақту замон фарқмекунад.
Ёдгор мубориз аст. Гулнор низ дар фаъолиятмандӣ аз Ёдгор қафо намемонад ва ҳар
ду қаҳрамон ба мақсад мерасанд.Ҷолиби диққат аст, ки макони воқеаҳои қиссаи
«Одина» варомани «Дохунда» сарзамини имрӯзаи Тоҷикистон мебошад.Одина зодаи
Қаротегин (водии Рашт) ва Ёдгор зодаи Кангурт(минтақаи Кӯлоб) мебошанд. Устод
Айнӣ ба ин мавзеъҳо сафарнакарда буд. Вале масъулияти баланди ватандорӣ ӯро
водорнамуд, ки айёми баррасии масоили миллӣ таваҷҷуҳи ҷомеаи шӯравиро ба
зиндагии тоҷикони кӯҳистон ҷалб намояд.

Романи "Ғуломон" бошад, асосан дар зодгоҳи худи нависанда — ноҳияи Ғиждувони
Бухоро мегузаранд. Аз ин рӯ, «барои ман навиштани ин китоби арзишнок осон буд» —
қайд кардааст С.Айнӣ «Ғуломон» аз панҷ қисм иборат буда, бори аввал ба забони
тоҷикӣ соли 1935 ба табъ расидааст. Ин асари ҳаҷман бузург. аз манзараҳои
ғуломфурӯшии ибтидои асри ХIХ сар шуда, то соли 1933 давом мекунад ва воқеаҳои
таърихии зиёда аз 100-соларо дар бар мегирад. «Ғуломон»-и С.Айнӣ романи мӯҳташам
(эпопея) мебошад, зеро дар он воқеа ва иштироки персонажҳо то ҳадди аъло инкишоф
меёбад. Дар «Ғуломон» образхои бисёре амал мекунанд, вале қаҳрамони марказии
асар халқ мебошад. Хатти сужети асар дар асоси амалиёти як авлоду се насл
фароҳам омадааст. Дар сари насли аввал Раҳимдод ном Ғулом қарор дорад, ки ӯро
соҳибонаш дар 7-солагӣ Неқадам ва дар пиронсолӣ Бобоғулом ном мебаранд. Насли
дуюмро писари Раҳимдод — Эргаш ва насли сеюмро писари Эргаш — Ҳасан намояндагӣ
мекунанд

Айнӣ  ҳангоми  тасвири  образҳои  манфӣ  аз  воситаҳои гуногуни  тасвири  бадеӣ 
ва  тарзи  баёни  ҳаҷвӣ  моҳирона истифода мекунад. Масалан, дар боби VIII қисми
якуми роман маросими  ғуломҷаллоби  хевагӣ  —  Муҳаммад  Каримбойро қабул
кардани амир Ҳайдар тасвир ёфтааст. Вақте ки Муҳаммад Каримбой қоидаи дастбӯсии
амирро ба ҷой оварда аз саломхона берун  мебарояд,  ӯро  дарбориён  иҳота 
мекунанд.  Ин  манзара чунин  тасвир  ёфтааст:  «Дар  берун  аҳли  дарбор 
корвонбоширо монанди мӯру малах фаро гирифтанд. Инҳо монанди ҳашароти мурдорхор
мехостанд аз бадани фарбеҳи чиркини корвонбошӣ, ки аз пеши амир ба обу арақ
ғутида монанди мурдаи куҳна бӯй гирифта баромада буд,порчаҳои равғанин канда
гиранд». Қувваи ҳаҷви  порчаи  мазкурро  санъатҳои  бадеии ташбеҳу  тавсиф  ва
муболиғаву  киноя  афзун  намудаанд.

«Ғуломон»  чун  намунаи  адабиёти  бадеии  халқҳои  Осиёи Миёна  дар 
200-ҷилдаи  китобхонаи  адабиёти  ҷаҳонӣ  ҷой гирифтааст. С.Айнӣ бо романи
«Ғуломон» як силсилаи асарҳои насрии  худро,  ки  аз  китобҳои  «Одина», 
«Дохунда»  ва  «Ғуломон»  иборат  буд,  ба  анҷом мерасонад.



https://tg.wikipedia.org/wiki/%D0%A0%D0%BE%D0%B1%D0%B8%D0%BD%D0%B7%D0%BE%D0%BD_%D0%9A%D1%80%D1%83%D0%B7%D0%BE

«Робинзон Крузо» (англ. Robinson Crusoe) — романи Даниэл Дефо буда, бори аввал
апрели соли 1719 чоп шудааст. Номи кутоҳаш қаҳрамони аслӣ. Номи пурраи ин
асар «Ҳаёти ғайриоддӣ ва ҳайратангези саргузашти Робинзон Крузо, маллоҳ аз Йорк,
ки тайи 28 сол дар ҷазираи беодам, назди соҳили резишгоҳи дарёи Ориноко-и
Амрико, ҷойе ки ҳалокати киштӣ гузаронда буд, ҳангоме ки тамоми ҳайати
кормандони киштӣ ғайри ӯ ба ҳалокат расиданд, тибқи нақл тасодуфан уро озод
намудани пиратҳо; навиштаҷотро худ навиштааст» (англ. The Life and Strange
Surprizing Adventures of Robinson Crusoe, Of York, Mariner: Who lived Eight and
Twenty Years, all alone in an un-inhabited Island on the Coast of America, near
the Mouth of the Great River of Oroonoque; Having been cast on Shore by
Shipwreck, wherein all the Men perished but himself. With An Account how he was
at last as strangely deliver'd by Pyrates).

Ин асар зиёда аз дусад сол муқаддам навишта шудааст. Агарчӣ Дефо асарҳои бисёре
навишта бошад ҳам, ҳеҷ кадомаш ба мисли асари “Робинзон” муваффақият пайдо
накардааст. Магар кам китобҳое буданд, ки аввал дар ҷаҳон муваффақияти бузурге
пайдо карда, баъд зуд шӯҳрати худро гум карда, аз тарафи хонандагон фаромӯш
шуданд. Аммо китоби “Робинзон” ҳанӯз ҳам дар авҷи шӯҳрати худ мебошад. Онро
набераҳо ҳам бо ҳамон шавқу ҳаяҷоне мехонанд, ки бобо ва бобокалонҳояшон хонда
буданд.

Вай савдогарӣ мекард ва савдогарони дигар барин барои манфиати шахсии худ кӯшиш
менамуд ва хеле ғайрат ба кор мебурд, ки ҳар чӣ бештар пул ва молу мулк фароҳам
оварад. Вай дар ҷавонӣ барои пулёбӣ ҳатто аз фиребу ҳилла намегашт: ба мардуми
Гвинея ҳар навъ чизҳои хушранги бачагона, аз қабили шиқшиқаю ҳуштак, минчоқу
гушвораю дастпонаҳои шишагӣ ва бозичаҳои дигар бурда, дар иваз аз баҳои тиллоро
надонистани халқи маҳаллӣ истифодакунон тиллои бисёре ба даст медаровард. Он
замонҳо ин корро айб намедонистанд, лекин мо ин корҳоро маҳкум мекунем. Вале
боварии Робинзонро ба меҳнати инсонӣ, суботи ӯро ба рафъи монеъаҳо, далерӣ ва
иродаи матнии ӯро тақдир кардааст.

Аввалин нафаре, ки асари Робинзон Крузоро ба забони тоҷикӣ тарҷума кардааст, ин
Ҳасан Ирфон, соли 1990 буд.



https://tg.wikipedia.org/wiki/%D0%A0%D0%B5%D0%BD%D0%B8%D0%B9

Рений аз калимаи лотинии «Rhenus» гирифта шуда, маънояш «Рейн» аст. Бори нахуст
аз тарафи олимони В. Ноддак, И. Таке ва О. Берг дар Олмон кашф карда шудааст.
Металл дорои ранги хокистари сафедчатоб буда,ба қатори металлҳои вазнин (зичиаш
21,03 г/см3) шомил аст. Душворгудоз буда, дар ҳарорати 31900С гудохта мешавад.
Дар табиат ба шакли пароканда во мехўрад. Хўлаҳои рений бо волфрам, молибден,
тантал ба ҳарорати аз ҳад зиёд тобоваранд ва барои сохтани қисмҳои асосии тайёра
(самолёт)-ҳои суръаташон аз суръати садо баландтар, ракетаҳо ва риштасимҳои
сурхшаванда ва термобуғҳо истифода мешаванд. Агар сатҳи металлро бо рений
моланд, онро аз зангзанӣ ва фарсудашавӣ ҳифз медорад. Катализаторҳое, ки аз
суперхўлаҳои рений тайёр мекунанд, 20%-аш барои коркарди маҳсулоти нафтӣ ва 60%
барои турбинҳои реактивӣ (двигателҳо) истифода мешаванд. Рений дар ҳарорати
баланд (10000С) устувории суперхўлаҳои никелро баланд месозад; аз он барои
сохтани тигелҳо, қубурҳои электронӣ барои мошинаҳо, асбобҳои гармидиҳанда,
масс-спектрографҳо истифода мебаранд.



https://tg.wikipedia.org/wiki/%D0%9F%D1%83%D0%B4%D0%B8%D0%BD%D0%B0

Пудина (лотинӣ: Mentha), ҳулба, растаниест бисёрсола. То 150 см қад мекашад.
Баргаш дарозрӯяи байзашакл, дандонадор. Хӯшагулаш саракмонанд, одатан, дар нӯги
появу шохаҳои паҳлуӣ ҷойгир аст. Гулаш майда, гулобии нофармон ё сурхи нофармон,
қифшакл ё зангӯламонанд; тобистону тирамоҳ мешукуфад. Пудина дар марғзор,
алафзор, лаби чашма, ҷӯю канал, соҳили дарё ва кӯлу обанборҳо мерӯяд.

Дар Тоҷикистон 4 намуди Пудина маъмул аст: Пудина-и лалмӣ (ҳулбаи даштӣ – Mentha
asiatica, Mentha arvensis, Mentha Spicata) ва наъно.

Равғани эфир, ментол ва барги Пудина-ро дар тиб, атриёт ва қаннодӣ истифода
мебаранд. Хусусиятҳои доругии Пудина ҳанӯз ба Дисқуридус (а. 1 м.), Ҷолинус,
Закариёи Розӣ, Абӯалии Сино, Абӯрайҳони Берунӣ ва диг. маълум буд. Абӯалӣ Сино
бо оби Пудина бемориҳои меъда, гӯш ва зардпарвинро табобат мекард, тухми онро
подзаҳр меҳисобид. Барг, равғани эфири Пудина ва ментолеро, ки аз он ҳосил
мекунанд, барои муолиҷаи зиқи дил, невралгия, шақиқа, бемориҳои илтиҳобии меъда,
ҷигар ва ғ. истифода мебаранд. Дар фитотерапия ва тибби халқӣ бо Пудина ғалаёни
хун, атеросклероз, иллати гурдаю ҷигар, меъдаю рӯдаро табобат мекунанд.

Ба ақидаи табибони мардумӣ истеъмоли Пудина сӯзиши меъдаро таскин медиҳад, оруғ
ва беҳузур шудани дилро ба ибро меоварад, бодҳоро пароканда менамояд; онро сӯхта
ба дандон бимоланд, милки онро мустаҳкам мегардонад. Агар касе аз шаҳвати худ
маҳрум гашта бошад, чун дар ҳар се рӯз як маротиба 1,75 г хушки Пудина-и кӯҳиро
соида бо 10,5 г тухми харбуза, 35 г маскаи гӯсфанд ва 70 г асал бихӯрад,
шаҳваташ барқарор ва ҳатто зиёд мешавад. Оби Пудина ё тару тозаи онро бо асал
бихӯранд, арақ меоварад, пешобро меронад.



https://tg.wikipedia.org/wiki/%D0%9F%D0%BD%D0%B5%D0%B2%D0%BC%D0%BE%D0%BD%D0%B8%D1%8F

Пневмония (аз юн. рпешпоп — шуш), г а з а к и шуш, з о т у р р и я, газани шадид
ва музмнни алвеолахо, бронхиолахо ва бофтаҳои пайвастку. иандаи шуш. П.-и одамро
вирусхо (вирусхон грипп, аденовирусхо, нп-русҳои орннтозй), бактерняхо
(пнев-мококкхо, стафилококкхо ва г.) _ме-ангезанд. Аз хад зиёд хунукхури, ни
i.i.iи роҳҳои болоии нафас, дарди дандои, хустшавни организм ва г. бонси
авчгирпп II. мегарданд. П.-и шадид 3 хел мешавад: газаки нарда и шуш
(илевроиневмоння), газаки бронххо (бронхопневмония) ва П.-и впруей. Ҳангоми
газаки нарда и ш у ш харор. то 30—40°С баланд iny-да. сари сипа дард мекунад ва
бемор сахт месулфад. Дар вацти г а з я к и б р о и х х о бошад, циемҳои алохидаи
шуш иллат меёбапд. \apOp. то АН 1 '■ ланд \!»мнавад ва бемор охиста — охиста
месулфад. П.-и в и рус й ак-сар дар вакти эпидемиаП грипп му-шохида мешавад.



https://tg.wikipedia.org/wiki/%D0%9F%D0%B5%D1%88%D0%BF%D0%B0%D1%80%D0%B4%D0%BE%D1%85%D1%82

Пешпардохт (Аванс) - маблағи пулие, ки ба ҳисоби пардохти оянда барои неъматҳои
моддии мувофиқи шартнома гирифташуда, кори иҷрогардида, хизмати расонидашуда
супорида мешавад.

Чунин маблағ дар мавриди ба таври дахлдор иҷро намудани ӯхдадорӣ ва пардохти
пурраи он ба ҳисоб гирифта мешавад. Пешпардохт дар муносибатҳои шартномавй хеле
васеъ истифода мешавад. Пешпардохт одатан мувофиқи шартнома аз 10 то 40 фоизи
арзиши пурраи шартномаро ташкил медиҳад. Дар шартнома ба сифати пешпардохт дода
шудани маблағ бояд қайд карда шавад. Зеро дар баъзе мавридҳо зарурати фарк
намудани он аз дигар муносибатҳои ба он монанд мумкин аст ба миён ояд.



https://tg.wikipedia.org/wiki/%D0%9F%D0%B0%D0%BD%D0%B4%D0%B0%D0%B8_%D0%9A%D1%83%D0%BD%D0%B3_%D0%A4%D1%83%D0%BA%D0%BE%D1%80

Пандаи Кунг Фукор, ё ин ки ""Кунг-фу панда"" - (англисӣ: Kung Fu Panda) филми
ҳаҷвӣ тасвирӣ пуёномаии амрикоӣ марбут ба соли 2008 мебошад. Коргардони он Ҷон
Стефансон ва Марк Осборн ва таҳиякунандааш Мелиса Коб мебошанд. Ин филм дар
студиёи Дримуоркс Энимейшн (англисӣ: DreаmWorks Animation)тавлид ва ба дасти
Парамоунт Пикчерз пахш шудааст. Гуяндагони ин филми кортунӣ ситорагони чун Ҷек
Блек, Ҷеки Чан, Дастин Ҳофман, Анҷелина Ҷолӣ, Луси Лев, Сат Роҷен, Девид Крос ва
Ян Макшейн мебошанд.

Достон дар Чини Бостонӣ рух медиҳад; як пандаи фарбеҳ - бо номи По - орзу дорад,
ки устоди Кунг Фу шавад. Ҳангоме, ки пешбинӣ мешавад як ҷангҷӯи хатарнок - Тай
Лунг - аз зиндон мегурезад; Ҷашне барпо мешавад то ҷангҷӯи аждаҳор дар он
баргузида шавад. Пас аз рухдодҳое Пу ба унвони ҷангҷӯи Аждаҳо баргузида мешавад.
Устод Шифу ибтидо саъй мекунад ин пандаро ба иллати танбалӣ аз ҷангҷӯи Аждаҳо
будан мансарф кунад ва дар ин кор гуруҳи Панҷи Оташин ки шогирди вай ҳастанд
(мор, бабр, маймун, монтис ва лаклак) ба устод кумак мекунанд, аммо баъдан
мансарф мешавад ва вай вайро омузиш медиҳанд тавре, ки Тай Лунгро низ шикаст
медиҳанд.



https://tg.wikipedia.org/wiki/%D0%9E%D1%80%D0%B8%D1%91%D3%A3

Ориёӣ - аз калимаи авестоии «ā́rya» ва эронии «airya» баромада маънояш «тоза»,
«асилзода» аст. Дар замонҳои қадим ниёгони тоҷиконро - ориёӣ мегуфтанд. Ҳама
гуна мардуми ҳиндуориёизабонро инчунин, "ориёӣ", "нажоди ориёӣ" меноманд.

Таърихи қадимтарини ориёиҳо дар китоби Авесто ва Ведҳо, адабиёти зардуштӣ ва
сарчашмаҳои асримиёнагӣ аз қабили «Таърихи Табарӣ», «Шоҳнома»-и Фирдавсӣ,
«Форснома»-и Ибни Балхӣ ва ғайра сабт гардидааст.

Дар сарчашмаҳои қадим якчанд кишварҳои ориёӣ номбар шудаанд: дар "Михр-яшт"
навишта шудааст, ки Аирьошаяну ("Маскани ориёиҳо") шаш кишварро дарбар
мегирад:Ишкат ва Поурут (дар кӯҳсори Ҳиндукш), Моуру ва Харойа (Марв ва Ҳирот),
Гава-Суғд ва Хваиризем (Суғд и Хоразм). Дар "Видевдод" (қисмати Авесто) 16
кишвар номбар гардидааст, аз ҷумла « «Airyanəm vaējah» - "Аирянам Ваэҷаҳ"
(Ориёно "Фарохнои ориёиҳо"). Инчунин, дар Авесто панҷ халқи ориёӣ номбар
шудааст:ориёӣ (airya-) - офарандагони Авесто ва халқҳои дигар (ғайри эътқоди
Дини зардуштӣ) - туйиря (tūirya-), сайрима (sairima-), саини (sāini-) ва дахҳо
(dåŋha-), ки ба халқҳои эронизабон (яъне, ориёиҳо) нисбат дода шудаанд. Маҳз аз
ҳамин тазоди авестои минбаъд тазоди Эрон (кишвари ориёиҳо) ва Турон - Давлати
Афросиёб ба миён омадааст.

Дар замони қадим oриёиҳо ҷамъияти ягонаи этникиро ташкил медоданд, яъне як халқ
буданд, бо як забон гап мезаданд ва дар як кишвар зиндагӣ мекарданд. Тақрибан
дар асри XX- XV пеш аз мелод онҳо ба ду шоха тақсим шуданд, ки яке аз онҳо ба
Ҳиндустон кўчида дар онҷо Ведҳоро таълиф карданд. Гурӯҳи дуюм дар Осиёи Марказӣ
ва Эрони Шарқӣ маскан гирифта зиндагӣ мекарданд ва Авесторо офариданд. Мутобиқи
сарчашмаҳо аввалин ва қадимтарин сулолаи подшоҳони ориёӣ - сулолаи Давлати
Пешдодиён буд.

Қабилаҳои ориёӣ - номи қабилаҳои қадимтарини ҳиндуэронӣ мебошад, ки дар аввали
ҳазораи дуюми пеш аз милод аз тоифаи ҳиндуаврупоиҳо ҷудо шуда ба Осиёи Марказӣ,
ва охири ҳазораи дуюми пеш аз мелод ба Эрон ва Ҳиндустони Шимолӣ ҳиҷрат
кардаанд.

Мутобиқи маълумоти сарчашмаҳои хаттӣ дар асрҳои IX – VIII п.м. тоифаи ориёиҳо
тақрибан дар нисфи қитъаи Осиё аз сарҳади Байнаннаҳрайн то шимоли Ҳиндустон ва
аз Аврупои Шарқӣ – Ҷанубӣ то Олтойу Сибири Ғарбӣ зиндагӣ мекарданд. Ба қатори
халқҳои ориёии ин давра бохтариҳо, суғдиҳо, хоразмиҳо, портҳо, модҳо, форсҳо,
халқҳои саҳронишин сакоиҳо - скифҳо, сарматҳо, массагетҳо ва халқҳои дигар дохил
мешуданд.

Дар сарчашмаҳои таърихӣ мардуми кишвари Ориёно - Давлати Пешдодиёну Каёниён ва
Турон - Давлати Афросиёб, Подшоҳии Бохтари қадим, Давлати Суғди қадим, Давлати
Хоразми Бузург, Порсу Давлати Мод ва Хуросон аҷдодони ориёӣ номбар шудааст.

Имрӯз ба ориёиҳо: тоҷикон, эрониҳо, ҳиндуҳо, курдҳо, булуҷиҳо, тотҳо, паштуҳо,
осетинҳо ва дигар халқҳо мансубанд.

Ориёиҳо - номи тоифаҳои қадими ҳиндуэрони (эрони-«ā́rya», ҳиндуи қадим "aryah",
порсии қадим "aria", авестои – "агуа") ғ дар ҳазораҳои IV ибтидои 1 то мелод
Эрону Осиёи Марказӣ, даштҳои шимолии байни Олтою Тяншоу Ҷанубии Уралу атрофии
Баҳрҳои Аралу Каспий мезистанд ва бо воситаи ҳичрат дар Анатолияю ҷанубии
Кавказу Арманистони таърихи, Балкану Аврупои Шаркию Маркази чой гирифтанд .

Дар хулоса оиди забони оғозии ориёниҳо эҳтимоли бештари маъмули реалии
таърихидошта дар ин аст ; нахустзабони ориёни дар ибтидо дар худи сарзамини
Ариана-Арйана Вайҷаи «Авесто» чун маҳсули меҳнати дурударозу мушкили замони
азхудкунии табиату муҳити зисти нахустмеҳани худ ва гузариш аз тарзи хаёти
истеъмоли маҳсули тайёри табиат ( шикор ва ҷамъоварии меваҳои рустани ) ба тарзи
нави ҳаёти истеҳсоли ( зироаткори, чорводори, хунархои қадимтари маъданкори ,
кулолӣ , бофандагию дузандагӣ ва ғ.) , дарккунии муҳити зисти атроф ва
худмуқовиматсозии ҷисми , меҳнати , ва хусусан зеҳнию маънави инсон рост меояд
ва давраҳои инқилоби перманентии неолити , энеолит ива биринҷиро дарбар мегирад.
Оиди хулосаи дигари (дуюми) асосии маъмултари ориёншиносии имруза дар кисми
дуюми ҳамин боби китоби дарси сухан меравад.

Дар ин ҷо бошад, аввалан оиди ҳиҷрат (миграция), яъне заминкушоӣ ва паҳншавии
қавмҳои ориёнии қадимтарин дар Осиё ва Аврупо ба хотир орем . Дар вақти
тадкикотхои лингвисти ва ҳарфиётҳои бостоншиносии (археологи, топонимики,
эпиграфики ва ғ.) дарозмуддати натиҷаноки асрҳои XIX-XX чанд минтақаи хеши,
ҷамбастагии хоҷаги, иҷтимои вамаданидошта ҷудо шуданд, ки ба маълумоти хаттии “
Авесто ” ва дигар сарчашмахои мавҷудаи қадими эрони, юнону руми, ҳинди, ва ғайра
рост меоянду аз сабаби нопуррагии онҳо боиси баҳсҳои доманадору бисёрфикрии
олимони ориёншинос шуданд. Агар аз шимолу ғарб ин минтақаҳоро номбар кунем,
руйхати зерини гурӯҳҳои калони онҳо чунин мешавад:



https://tg.wikipedia.org/wiki/%D0%9E%D0%B1%D0%B8%D0%B1%D0%BE%D1%80%D0%B8%D0%BA

Обиборик – деҳаест дар Ҷамоати Далёни Болои ноҳияи Ғончӣ. Дар деҳа соли 20011
686 хонавода ва 2739 нафар ба қайд дароварда шудааст.

Ҷамоати деҳоти Далёни Боло дар шимолу ғарби ноҳияи Ғончӣ дар зери қаторкӯҳҳои
Туркистон воқеъ буда аз шимолу ғарб бо Ҷамоати Нофароҷи ноҳияи Истаравшан зиёда
аз 30 км ҳаммарз мебошад.Аз тарафи шарқ бо Ҷамоати Калининобод, аз шимолу шарқи
бо Ҷамоати Чавкандаки ноҳияи Истаравшан, аз тарафи шимол бо ноҳияи Истаравшан,
аз ҷанубу ғарб бо ноҳияи Кӯҳистони Мастчоҳ ҳамсарҳад мебошад. Ҳудуди Ҷамоат
12117 га, иқлими он субтропики хушк буда, ҳаҷми боришотӣ аз 500 то 700 мм буда
ҳарорати миёнаи ҳаво дар моҳҳои июн-июл 30-35 С, дар кӯҳҳо 12-15 С, дар моҳи
январ -2-6 ва дар кӯҳҳо -12-15 С хушк мебошад. Сатҳи паҳни ноҳамвори теғадор аз
шимол ба ҷануб аз 500 метр то 4743 метр тадриҷан баланд шуда маркази Ҷамоат
деҳаи Далёни Боло дар баландии 1050 м аз сатҳи баҳр ҷойгир мебошад. Ҷамоат аз
захираҳои табии масолеҳи бинокорӣ (гил, хок, сангҳои таҳкурсӣ, сангҳои барои
истеҳсоли оҳак) санги мармар бой мебошад.

Дар ҳамвории доманакӯҳҳо дар баландиҳои (1000-1900 метр) набототи биёбонию
нимбиёбони эфемирҳо, шибоғ, шутурхор, ҷӯробак, кавар, ковук ва гайра, дар куххо
дар баландихои зиёда аз 1100-1900 дар биёбони дамои хӯшадорҳо, лубиёҳо, гулҳо,
буттаҳои зирк, настаранг, бодомӣ, бодоми талхак ва ғайраҳо мерӯянд. Дар водиҳои
ноҳия бошад зироатхои маданӣ, гандум, ҷав, ҷавдор, сулӣ, ҷуворимакка, нахуд,
лаблабу, шалғам, турб, пиёз, сабзӣ, помидор, бодиринг, харбуза, каду, ангуру
тут, себ, нок, шафтолу, зардолу,гелос парвариш меёбанд.



https://tg.wikipedia.org/wiki/%D0%9D%D0%BE%D2%B3%D0%B8%D1%8F%D0%B8_%D0%A8%D1%83%D2%93%D0%BD%D0%BE%D0%BD

Координатаҳо: 37°21′00″ а. шм. 71°42′56″ т. шқ.﻿﻿ /﻿ ﻿37.35000° а. шм.
71.71556° т. шқ.﻿ ﻿/ 37.35000; 71.71556 (G) (O)

Ноҳияи Шуғнон (порсӣ: ناحیۀ شغنان) - яке аз ноҳияҳои Вилояти Мухтори Кӯҳистони
Бадахшон аст ва дар шарқи Ҷумҳурии Тоҷикистон ҷой дорад.

Ин ноҳия 27 октябри соли 1932 таъсис ёфта аст. Маркази ноҳияи Шуғнон рустои
Ваҳдат аст, ки 15 км шимолтар аз шаҳри Хоруғ дар каронаи рӯди Панҷ дар марз бо
Афғонистон ҷой дорад.

Ноҳияи Шуғнон дар миёни қаторкӯҳҳои Рӯшон ва Шуғнон воқеъ аст. Дар шимол бо
ноҳияи Рӯшон, дар шарқ бо ноҳияи Мурғоб, дар ҷануб бо ноҳияи Ишкошими Тоҷикистон
ва дар ғарб бо рӯди Панҷ ва Ноҳияи Шиғнони вилояти Бадахшони Афғонистон ҳаммарз
мебошад.

Бино бар саршумори соли 2015 дар ноҳияи Шуғнон 35 800 нафар зиндагӣ мекунад.
Мардуми Шуғнон ба забони шуғнӣ сухан мегӯянд.

Бино бар роҳномаҳо ва ҷаҳоннамоҳои арабизабон ва порсизабони садаҳои миёна,
Шуғнону Рӯшон дар гузашта як сарзамин буда Шуғнон (порсӣ: شغنان) ном доштаанд.

Шуғнон аз замони Сомониён то соли 1895 ҳукумате мустақил дошта ва фармонравоёни
онро шоҳ мехондаанд. Қаламрави подшоҳии Шуғнон сарзамини имрӯзаи ноҳияҳои
тоҷикии Рӯшон, Шуғнон ва Роштқалъа ва вулусволии афғонии Шуғнон (порсӣ: شغنان)
дар ду канораи рӯди Панҷро дар бар мегирифтааст.

Соли 1895 подшоҳии Шуғнон, ки дар ҳар ду канораи рӯди Панҷ қарор дошт, дар паи
ҷаҳонгириҳои Русия ва Британия дупора гардид ва канораи рост ба аморати Бухоро
ва канораи чап ба Афғонистон дода шуд.

Шуғнон дар солҳои 1878 – 1920 яке аз бекигариҳои аморати Бухоро буд ва бек дар
рустои Поршинев менишаст ва мир хонда мешуд.

Пас аз инқилоби Бухоро дар соли 1920 ва таъсиси Ҷумҳурии Мухтори Шӯравии
Тоҷикистон дар соли 1924, Шуғнон бахше аз Вилояти Мухтори Кӯҳистони Бадахшон
гардид, ки 2 январи соли 1925 таъсис дода шуд. Замоне ҳам Шуғнону Роштқалъа як
ноҳия буданд.

Сарвари ноҳияи Шуғнон Раиси Ҳукумати он аст, ки аз ҷониби Раиси Ҷумҳури
Тоҷикистон таъйин мегардад. Ниҳоди қонунгузори ноҳияи Шуғнон - Маҷлиси
намояндагони халқӣ мебошад, ки аз тарафи ҳама мардуми ноҳияи Шуғнон ба муддати 5
сол интихоб мешавад.



https://tg.wikipedia.org/wiki/%D0%9D%D0%BE%D2%B3%D0%B8%D1%8F%D0%B8_%D0%A4%D0%B0%D1%80%D1%85%D0%BE%D1%80

Ноҳияи Фархор (порсӣ: ناحیۀ فرخار) — яке аз ноҳияҳои идории вилояти Хатлон аст
ва дар ҷануби Ҷумҳурии Тоҷикистон ҷой дорад.

Ин ноҳия 23 ноябри соли 1930 дар бахше аз вилояти Кӯлоб дар Ҷумҳурии Шӯравии
Сосиалистии Тоҷикистон таъсис ёфта аст.

Маркази ин ноҳия шаҳраки Фархор (порсӣ: فرخار) аст, ки дар канори рӯди Панҷ,
96 км ҷанубу шарқтар аз Қурғонтеппа ва 2 км дуртар аз истгоҳи роҳи оҳан ҷой
дорад. Аз Фархор то Душанбе 198 км роҳ аст. Ин шаҳрак як фурудгоҳ ва як корхонаи
пахта дорад.

Ноҳияи Фархор бо сарзамине 1183,1 км² дар дараи рӯди Панҷ дар марз бо Афғонистон
ҷой дорад. Дар шимол бо ноҳияҳои Данғара ва Восеъ, дар шарқ — бо ноҳияи
Ҳамадонӣ, дар ғарб — бо ноҳияҳои Вахш ва Румӣ ва дар ҷануб — бо ноҳияи Панҷ аз
ноҳияҳои вилояти Хатлон ва вулусволии Дарқад аз бахшҳои Вилояти Тахор дар
Афғонистон ҳаммарз аст.

Дар сарзамини Фархор осори бисёре аз гаҳи бостон мавҷуд аст ки куҳантаринашон аз
асри санг бозмондааст. Аз осори садаҳои миёна дар ин сарзамин вайронаҳои
Шӯртеппа ё Мазортеппа аст, ки 3 км шимолтар аз Фархор ҷой доранд.

Сарзамини кунунии ноҳияи Фархор дар садаҳои миёна бахше аз вилояти торихии
Хутталон буд. Номи Фархор дар манобеъи садаҳои миёна ба гунаҳои «Форғар» (порсӣ:
فارغر) ё «Борғар» (порсӣ: بارغر) омада ва дар он замон сарзаминеро меномиданд ки
миёни рӯдҳои Порғар и Ахшу ҷой дошт. Ин ҷойном дар асл «Порғар» (порсӣ: پارغر)
буда ва «Форғар» (порсӣ: فارغر) ва «Борғар» (порсӣ: بارغر) арабишудааш аст.

Ҳаким Абулқосим Фирдавсӣ дар «Шоҳнома» аз ҷойноми «Форғар» дар достони ҷангҳои
подшоҳи Турон Афросиёб ёд мекунад.

Дар садаи X м. Фархор сарзамине ободон ва дорои кишту барзи фаровон ва мардуми
бисёр буд. Дар садаи XVII м. ин сарзаминро «Форхар» (порсӣ: «فارخر») мехондаанд.

Пас аз инқилоби Бухоро дар соли 1920 ва таъсиси Ҷумҳурии Мухтори Шӯравии
Тоҷикистон Фархор бахше аз вилояти Кӯлоб гардид.

Бар пояи омори соли 2016, ноҳияи Фархор 155,7 ҳаз. тан ҷамъият дошт.. Мардуми
Фархор ба забони тоҷикӣ ва узбакӣ сухан мегӯянд.

Сарвари ноҳияи Фархор Раиси Ҳукумати он аст ки вайро Раиси Ҷумҳурии Тоҷикистон
таъйин мекунад. Ниҳоди қонунгузори ноҳияи Фархор Маҷлиси намояндагони халқӣ
мебошад ки онро раъйдиҳандагони ноҳияи Фархор барои 5 сол интихоб мекунанд.



https://tg.wikipedia.org/wiki/%D0%9D%D0%BE%D2%B3%D0%B8%D1%8F%D0%B8_%D0%9C%D0%B0%D1%81%D1%82%D1%87%D0%BE%D2%B3

Координатаҳо: 40°31′18″ а. шм. 69°19′51″ т. шқ.﻿﻿ /﻿ ﻿40.52167° а. шм.
69.33083° т. шқ.﻿ ﻿/ 40.52167; 69.33083 (G) (O)

Ноҳияи Мастчоҳ (порсӣ: ناحیۀ مسچاه) — яке аз ноҳияҳои идории вилояти Суғд аст.
Маркази ин ноҳия шаҳраки Бӯстон (порсӣ: بوستان) Аҳолӣ:113 400 нафар. Масоҳат:
4712,3 км². Масофа: 56 км шимолу ғарбтар аз шаҳри Хуҷанд ҷойгир аст. Аз Бӯстон
то Душанбе 360 км роҳ аст.

Ноҳияи Мастчоҳ бо сарзамине 4712,3 км² дар водии Фарғона ҷой дорад. Дар шимол бо
вилояти Тошканди Узбакистон, дар шарқ ва ҷануб — бо ноҳияи Ғафуров ва дар ғарб —
бо ноҳияи Спитаман аз ноҳияҳои вилояти Суғд ҳаммарз аст.

Ноҳияи Мастчоҳ ноҳия 26 ноябри соли 1956 дар бахше аз вилояти Ленинобод дар
Ҷумҳурии Шӯравии Сосиалистии Тоҷикистон таъсис ёфтааст.

Мардуми Мастчоҳ ба забонҳои тоҷикӣ ва узбакӣ, русӣ сухан мегӯянд. Бар пояи омори
соли 2015, ноҳияи Мастчоҳ 113 400 нафар ҷамъият дошт ва зичии аҳолияш 113,4 кас
дар км² буд.

Сарвари ноҳияи Мастчоҳ Раиси Ҳукумати он аст ки вайро Раиси Ҷумҳурии Тоҷикистон
таъйин мекунад. Ниҳоди қонунгузори ноҳияи Масчоҳ Маҷлиси намояндагони халқӣ
мебошад ки онро раъйдиҳандагони ноҳияи Мастчоҳ барои 5 сол интихоб мекунанд.

Ноҳияи Мастчоҳ 9 корхонаи саноатӣ, 1070 хоҷагии кишоварзӣ, аз ҷумла 1060 хоҷагии
деҳқонӣ, дорад. Ҳаҷми умумии заминҳои корами ноҳия 24025 га, аз ҷумла 22482 га
замини обӣ, аст. Маҳсули аслии кишоварзии ноҳия пахта, сабзавот, ғалла ва качолу
аст.



https://tg.wikipedia.org/wiki/%D0%9D%D0%BE%D1%80%D0%B0%D0%BA

Норак – шаҳри энергетикҳо дорои таърихи тӯлонист. Дар китоби «Тоҷикон» ишора
меравад, ки замони асри санг дар ин ҷо одамон умр ба сар мебурданд. Чил ҳазор
бозёфтҳое, ки муаррихон аз хафриёти Норак пайдо кардаанд, интизори омӯзиш ва
хулосаҳои мутахасисонанд. Бо барқарор гардидани ҳукумати Шӯравӣ солҳои бистум –
сиюм дар ин гӯшаи диёрамон ҳам нишонаҳои ҳаёти нав пайдо шуданд. Ҳамон солҳо
гидроэнергетикҳои ҷавони Шӯравӣ ба бунёди нерӯгоҳи обӣ-барқӣ мувофиқ будани
Норак таваҷҷӯҳ зоҳир карда буданд. Маҳз бо ташаббуси сарвари хамонвақтаи ҳизби
коммунисти Тоҷикистон Турсун Ӯлҷабоев сохтмони Нерӯгоҳи барқии обии Норак соли
1960 ҷомаи амал пӯшид. Охирҳои соли 1990 Совети Вазирони СССР дар бораи сохтмони
НБО-и Норак қабул кард ва сохтмони калонтарин дар Осиёи Марказӣ Нерӯгоҳи барқии
обии Норак хамон сол дар ҷои деҳаҳои хурди Туткавул, Норак, Лангар ва деҳаи
Сабур сар шуд. Сохтмони нерӯгоҳи барқии обӣ ба Норак ҳаёти тоза бахшид.

16 Декабри соли 1960 дар асоси Укази Президуми Совети Олии ҶШС Тоҷикистон Норак
дорои мақоми шаҳр гардид, ки соли 2000 – ум тамоми мардуми Тоҷикистон,
энергетикҳои шуҳратмандашон ин санаро тантанавор ҷашн гирифтанд. Шаҳри Норак дар
соҳили рӯди Вахш ҷойгир буда масоҳаташ зиёда аз 324,5 км мураббаъро ташкил
медиҳад. Аз Норак то пойтахти мамлакат шаҳри Душанбе 64 км ва то маркази Вилояти
Хатлон шаҳри Қурғонтеппа 130 км аст. Аз байни куҳҳое, ки Норакро дар оғӯш
гирифтаанд, кӯҳи Норак зеботарин ва баландтарин, ки баландиаш 1714 метр аст,
мебошад. Умуман, шаҳри Норакро зиёда аз 40 миллати собиқ ҷумҳуриҳои Шӯравӣ,
сохтаанд ва имрӯз аксарияти ин миллатҳо дар шаҳр кор ва зидагӣ мекунанд. Аз ин
хотир, ҳокимияти иҷроияи шаҳр ҳамеша кӯшиш ба харҷ медиҳад, ки сатҳи зиндагии
мардум баланд гардида ва хоҳони он аст, ки ваҳдату дӯстӣ хамеша пойдор бошад.

Дар шаҳри Норак шакли нави ҳамкории иқтисодӣ – «Эстафетаи коргарӣ», ки сохтмон
ва шаҳрҳо ба ҳама чизи зарурӣ пурра ва сари вақт таъмин мекард, тавлид ёфт. Ба
шарофати он агрегати аввалини НБО-и Норак пеш аз муҳлат 15 ноябри соли 1972 ба
кор андохта шуд ва декабри соли 1978 агрегати охирини нерӯгоҳ барои истеҳсоли
қувваи барқи арзон ба истифода дода шуд. Бояд гуфт, ки НБО-и Норак аз аввали ба
кор даромаданаш 292,5 млрд киловат соат қувваи барқ истеҳсол кардааст. Танҳо дар
ҳашт моҳи соли 2004 – ум зиёда аз 9,8 млрд киловатт соат қувваи барқ истеҳсол
карда шуд. Дар натиҷаи сохтмони НБО-и Норак обанбори Норак ба вуҷуд омад. Пур
кардани обанбор соли 1972 сар шуд, ки масоҳати он 98 км мурабаъ ҳаҷмаш 10,5
млрд. м3 чуқуриаш ба ҳисоби миёна 107 метр ва баландиаш 300 метр аст.

Аҳолии шаҳри Норак дар соли 2016 тақрибан 29 100 нафар буд.. Дар атрофи Норак
сию як деҳа мавҷуд аст, ки дар ду ҷамоати деҳот мутаҳид шудааст. Дар шаҳр 8
корхонаи саноатӣ, аз ҷумла НБО-и Нораку Бойғозӣ, заводи оҳану бетон, заводи
таҷрибавии механикӣ, фабрикаи «Оли Сомон», заводи нон ва ғайраҳо фаъолият
мекунанд.



https://tg.wikipedia.org/wiki/%D0%9D%D0%B0%D1%80%D0%B3%D0%B8%D1%81_%D0%91%D0%B0%D0%BD%D0%B4%D0%B8%D1%88%D0%BE%D0%B5%D0%B2%D0%B0

Наргис Бандишоева (8 октябри 1966 — 21 сентябри 1991) — яке аз номдортарин
овозхонон ва ситораи ҳунару фарҳанги мусиқии Тоҷикистон аст.

Наргис 8 октябри 1966 дар Душанбе дар хонаводаи оҳангсози маъруф Ҳукуматшоҳ
Бандишоев ва ҳамсараш Бунафша Бекова зода шуда буд. Вай бародарзодаи ҳунарпешаи
мардумии Тоҷикистон овозхони номдор Савсан Бандишоева ва оҳангсозу наққоши
маъруф Марватшоҳ Бандишоев мебошад.

Наргис дастпарвари мактаби мусиқии «Чайковский» дар Душанбе буда, падараш
дастпарвари Консерваторияи Маскав (ҳамкурси Александра Пахмутова ва Зиёдуллоҳ
Шаҳидӣ) навохтани фортепианоро ёдаш дод. Пас аз таҳсил дар ин мактаб Наргис дар
Донишкадаи ҳунарҳои зебои ба номи Мирзо Турсунзода аз омӯзгоронаш инчунин устод
Меҳрубон Назаров, падари Далер Назаров хунаромузи кард.

Озмуни «Садои Осиё» дар соли 1989 яке аз муҳимтарин рухдодҳои фарҳангӣ дар
Иттиҳоди Шуравӣ буд. Барои ширкат дар ин озмун 150 овозхон довталаб шуданд, аммо
доварон барои ширкат дар бахши ниҳоӣ танҳо 30 касро интихоб карданд, ки аз
беҳтарин ҳунармандону овозхонони кишвар махсуб мешуданд. Аз Тоҷикистон дар ин
озмун ба ҷуз Наргис ҳамчунин Далер Назаров, Кароматуллоҳ Қурбонов, Парвиз
Назаров, Олег Фезов ва Парвина Юсуфӣ низ ширкат доштанд.

Наргис дар ин озмун пирӯз шуд ва ситораи мусиқии Тоҷикистон ва Осиёи миёна гашт.
Вай бештар сурудҳоеро бар ашъори номдортарин шоирони тоҷикр месуруд ва сабки
вижа ва нотакроре дошт ва то кунун дар Тоҷикистону ҷаҳон дӯстдорони бешумор
дорад.



https://tg.wikipedia.org/wiki/%D0%9C%D1%83%D2%B3%D0%B0%D0%BC%D0%BC%D0%B0%D0%B4_%D2%92%D0%B0%D0%B7%D0%BE%D0%BB%D3%A3._%C2%AB%D0%9A%D0%B8%D0%BC%D0%B8%D1%91%D0%B8_%D1%81%D0%B0%D0%BE%D0%B4%D0%B0%D1%82%C2%BB._(%D0%94%D0%B0%D1%81%D1%82%D1%85%D0%B0%D1%82)

Асари Муҳаммад Ғазолӣ «Кимиёи саодат» дар сарзамини Эрону Афғонистон ва Осиёи
Марказӣ ҳам Қошғар паҳн гашта, тарҷумаи мухтасари «Эҳёу-л-улуми-д-дин» мебошад
ва масъалаҳои мухталифи динӣ, ахлоқӣ ва этикиро дар бар гирифтааст. Хонанда дар
асари мазкур бо ақидаҳои фалсафии муаллиф: дар бораи ҷону Худо, тарбияи кӯдак,
мусиқӣ ва таъсири он ба рӯҳияи инсон ва ғайраҳо вомехӯрад. Асар аз ду рукни
асосӣ иборат аст ва он дастнависи мукаммал мебошад, аммо тармим карда шудааст.
Унвони котиб қайд нашудааст.

Китоби Муҳаммад Ғазолӣ. «Кимиёи саодат». (Дастхат)дар Китобхонаи миллии
Тоҷикистон маҳфуз аст.



https://tg.wikipedia.org/wiki/%D0%9C%D1%83%D0%B1%D0%BE%D1%80%D0%B0%D0%BA%D1%88%D0%BE_%D0%9C%D0%B8%D1%80%D0%B7%D0%BE%D1%88%D0%BE%D0%B5%D0%B2

Муборакшо Мирзошоев  (19 августи 1961, деҳаи Емц, ноҳияи Рӯшон ВМКБ Тоҷикистон —
8 феврали 2000, Душанбе) — яке аз номдортарин навозандагон, овозхонон ва
оҳангсозони тоҷик.

Муборакшо Мирзошоев 19 августи 1961 дар деҳаи Емци ноҳияи Рӯшони ВМКБ Тоҷикистон
зода шуда аст. Кӯдакӣ ва наврасияш дар ҳамон русто сипарӣ шуда ва таҳсилотро низ
ҳамон ҷо фаро гирифта буд.

Вай солҳои 1984 то 1987 донишҷӯи Омӯзишгоҳи ҳавопаймоиву халабонии Ленинград
буд, вале чун ҳунардӯст буд, донишомӯзиро канор гузошт ва ҳунарро пеша кард ва
дил ба дарёи мусиқӣ зад. Ҳунарнамоии Муборакшо ё Миша, чунон ки дӯстону
дӯстдорони ҳунараш меномидандаш, соли 1988 бо гурӯҳи Далер Назар оғоз шуд. Аз
ҳамон замон буд, ки сурудҳои дилангезаш шаҳрошӯбу мардумписанд шуданд. Ӯ
сурудҳои ғамгине месуруд, ки ҳар дили ғамдидаву дардошноро хуш меомаданд.
Муборакшо ҳунарпешаву овозхони воқеан мардумӣ буд, ки аз синаи мардуми тоҷик
бархоста ва дар дилу дидааш ҷо шуда буд. Оҳангу сурудҳояш тоҷиконро дар замоне,
ки даст ба гиребони ҳам буданду сипас дар чорсӯи ҷаҳон парешону пароканда
шуданд, ҳамдилу ҳамандеш мекард.

Муборакшо бо бисёре аз ҳунарпешаҳо ва овозхонони Русия низ ошно буд, аз он ҷумла
бо дастаҳои «А-Студио», «Звуки Му», «Аквариум» ошноӣ дошт ва борҳо дар Маскав
консерт баргузор карда буд. Бисёре аз овозхонони русӣ кавер-гунаҳое бар
сурудҳояш офаридаанд.

Муборакшоро дар баробари Далер Назар яке аз бунёдгузорони мусиқии навини тоҷик
шинохтаанд.

Муборакшо 8 феврали соли 2000 дар авҷи ҷавониву номдорӣ аз дунё даргузашт. Ӯро
дар зодгоҳаш ба хок супурданд.



https://tg.wikipedia.org/wiki/%D0%9C%D0%B0%D1%81%D1%81%D0%B0

Масса хусусияти ҷисми физикӣ буда, ба миқдори модда ва энергия мутавофиқ аст.
Масса мафҳуми марказии механикаи классикӣ ва фанҳои марбут ба он буда, дар
чаҳорчўбаи кинематикаи нисбият дар чанд шакли гуногун вонамуд шудааст (ба массаи
нисбияти махсус ва массаи нисбияти умумӣ бингаред). Дар назарияи нисбият,
бузургии массаи инвариант, ки аз ҷиҳати мафҳум ба ғояи классикии масса наздик
аст, дар байни мушоҳидони ду системаи инерциалии гуногун тағйир намеёбад.

Дар истифодаи рӯзмарра, масса бисёртар ба ҷои вазн истифода бурда мешавад, вале
дар физика ва соҳаи муҳандисӣ вазн маънои бузургии қувваи ҷозибаро дорад, ки аз
тарафи Замин ва ё ягон сайёраи дигар ба ҷисм таъсир мекунад.

Дар системаи байналхалқии воҳидҳо СБВ масса бо килограммҳо чен карда мешавад. Ба
ғайр аз ин дигар намуди воҳидҳои масса, ба монанди грамм, тонна, фунт, пуд,
қадоқ, унция, массаи атомӣ, массаи Планкӣ, массаи Офтобӣ низ фаровон истифода
бурда мешавад.

Чун байни масса ва энергия муносибати релативистӣ мавҷуд аст, ба ҷои воҳиди
масса аз воҳидҳои энергия низ истифода бурда мешавад. Масалан, дар физикаи
зарраҳои элеметарӣ аз электрон-Волт (эВ) истифода мебаранд, ки тахминан ба
1.783 × 10-36 кг баробар аст. Ҷадвали зер муносибати воҳидҳои гуногуни массаро
бо СБВ дорад:



https://tg.wikipedia.org/wiki/%D0%9C%D0%B0%D0%BB%D0%B8%D0%BA%D0%B0_%D0%A2%D0%BE%D0%BC%D0%B8%D1%80%D0%B8%D1%81

Малика Томирис (соли 530 пеш аз милод) - сарвари қабилаҳои эронизабони сакоиҳо
(масагетҳо - забони юнонӣ). Томирис дар набард лашкари подшоҳи Ҳахоманишиён
Куруши Кабир-ро шикаст додааст ва Ватанашро муҳофизат кардааст.

Куруши Кабир-ро вазъияти сарҳади шимолу шарқии давлат, яъне Осиёи Миёна, доимо
ба ташвиш андохта, ба сафари Миср монеъ мешуд. Ниҳоят ӯ дубора ба сӯи Осиёи
Миёна ҳаракат кард, то хавфи аrибгоҳи худро бартараф намояд. Куруш дар пайи
торумор кардани бодиянишинони муқтадири Осиёи Миёна худ ба набарди зидди онҳо
рафт. Он вақт ҳукмрони сакоиҳо (масагетҳо - юнонӣ) Малика Томирис буд. Вай бо
вуҷуди зан буданаш, бар хилофи чашмдошт, аз ҳамлаи душман наҳаросид. Дар
тафсилоти Трог-Юстин, дар ибтидо писари Томирис кушта шуда будааст.

Куруш баъди ҳуҷуми сакоиҳо гуё фирор намуд. Писари Томирис ва сарбозонаш аз
ғалабаи аввалин рӯҳбаланд шуданд. Ҷавони кори ҳарбро наозмуда, ҳамин ки қадам ба
ӯрдугоҳи душман ниҳод, худро на дар майдони разм, балки дар саҳни базм дарёфт,
душманро фаромӯш кард ва гузошт, ки сарбозони барбарии шаробнадида аз май масти
лояъқил шаванд . Чун Куруш аз ин ҳол воқиф шуд, шабонгаҳ пас гашт ва ин
сарбозони масти афтода ва оxизу нотавонро њамроњи писари малика сар аз тан xудо
кард. Томирис ин қадар қӯшунро ва аз ҳама аламноктар ягона фарзанди дилбанди
худро аз даст дода, тасаллои дили пурдарди худро на дар ашкҳои сӯзон, балки дар
интиқоми xунситон дид ва мисли ҳамон тадбири душмани маккор тадбир андешид. Вай
чунон вонамуд кард, ки гӯё пас аз ин зарбаи сахт ба қувваи худ бовар надорад ва
роҳи гурезро пеш гирифтааст. Малика Томирис Курушро бо ҳила аз дунболи худ ба
тангнои кӯҳ кашид, ки пешакӣ дар камарҳои он сарбозони худро ба камин нишонда
буд. Томирис дар ин ҷо қӯшуни 200 000-нафараи форсро ҳамроҳи подшоҳашон маҳв
намуд. Малика амр кард, ки сари буридаи Курушро ба машки бо хуни одамӣ
пуркардашуда андозанд ва худ бо чунин суханон бераҳмии ӯро маҳкум намуд: «Инак
сер шав аз хуне, ки ту ҳамеша ташнаи он будӣ ва ҳеҷ гоҳ аз он сер
намешудӣ».(Юстин, I, 8, 1-13).

Ин муҳорибаи таърихӣ ва бохти Куруши Кабир соли 530 пеш аз милод рӯй додааст.
Дигар дар бораи Томирис иттилооти аник нест.



https://tg.wikipedia.org/wiki/%D0%9C%D0%B0%D0%B9%D0%B4%D0%BE%D0%BD

Майдон ё стадион(юнонӣ: στάδιον) — иншооти варзишист, одатан аз майдони алафӣ ва
ҷойҳои тамошобинон иборат аст. Инчунин майдончаҳои иловагӣ ва ҷой барои машқкунӣ
ва либосивазкунии дастаҳо дорад. Майдонҳо на фақат барои варзиш (футбол, варзиши
сабук), балки барои гузаронидани консерт ва дигар чорабиниҳо истифода мешаванд.
Майдонҳои аввалин дар Юнони Қадим барои гузаронидани бозиҳои Олимпӣ ва дигар
мусобиқаҳо варзишӣ пайдо шудаанд. Аз ҳама майдони қадимтарин дар шаҳри Олимпияи
Юнон ҷойгир шуда будааст. Сараввал майдон танҳо барои мусобиқоти давидан
истифода мешуд; таҷрибаи стандартикунонии андозаи майдон — 180—200 метр (як
стадий, ки ба номи иншоот алоқаманд аст) аз ҳамин ҷо сар шудааст.



https://tg.wikipedia.org/wiki/%D0%9C%D0%B0%D0%B7%D0%B4%D0%B0%D1%8F%D1%81%D0%BD%D0%B0

Маздаясна (порсӣ: مزدیسنا ), Зардуштия ё Дини Зардоштӣ, дини халқҳои Эронзамин,
ки бо номи асосгузораш Зардушт маъмул аст. Дар асрҳои VII-VI пеш аз мелод пайдо
шуда, дар Осиёи Миёна, Эрон, Шарқи Наздик интишор ёфтааст. Ин дин аз ваҳии
пайғамбари Спитама Заратуштра (форси — زرتشت, юнони қадим — Ζωροάστρης), ки вай
аз Худо Аҳура Маздо гирифта буд, сар шудааст.

Таълимоти дини Зардуштия ("Маздоия") дар китоби "Авесто" сабт шудааст. Зардуштия
дини догматикӣ бо илми илоҳиёти мутараққӣ мебошад. Зардуштиёни замони ҳозира нӯҳ
мабдаи дин доранд.

Зартуштиён бар хилофи мусалмонҳову масеҳиён дар заминаи динпароканӣ фаъол
нестанд. Ин ба он далел аст, ки зартуштиҳо равони ҳамаи пайравони динҳои дигарро
барбодрафта ё наҷотхоҳ намедонанд. Онҳо бар ин боваранд, ки равони одамон пас аз
маргашон на бар мабнои таъаллуқи динию мазҳабӣ, балки бар асоси андеша, гуфтор
ва кирдорашон доварӣ мешавад. Бад-ин гуна, бино ба бовари зартуштиҳо,
бовармандони динҳои дигар ҳам метавонанд зиндагии порсоёна дошта бошанду пас аз
марг ба подафроҳ нарасанд (ҷазо набинанд)".



https://tg.wikipedia.org/wiki/%D0%9C%D0%B0%D0%B4%D0%B0%D0%B3%D0%B0%D1%81%D0%BA%D0%B0%D1%80

Мадагаскар — кишвар - ҷазираест дар уқёнуси Ҳинд, дар наздикии соҳили шарқии
Африқо.

Ҷазираи Мадагаскар аз ҷиҳати масоҳат дар ҷаҳон ҷои чорумро ишғол мекунад. Олами
ҳайвонот ва олами набототи он хеле ғанӣ буда, дар ин ҷо 5 % аз миқдори умумии
ҳайвоноту набототи Замин мавҷуданд, ки 80 % танҳо дар ҳудуди Мадагаскар во
мехӯранд. Дар байни онҳо лемур аз ҳама машҳур аст. Мадагаскар ва Мавритания
кишварҳое мебошанд, системаи даҳии арзҳои миллиро истифода намебаранд.

Ҷумҳурии Мадагаскар - кишварест дар соҳили шарқии Африқо дар ҷазираи Мадагаскар.
Масоҳаташ - 587 ҳазор км. кв., аҳолӣ - 18.4 млн. нафар.(соли 2005 , аз рӯи
баҳододи СММ).Пойтахташ — шаҳри Антананариву.

Дарёҳои Мадагаскар кӯтоҳ ва обшорадор аз захираҳои обӣ бой мебошанд. Дарёҳои
қисми шарқии кишвар тамоми сол об доранд. Дарёҳои муҳимтарини кишвар — Суфиа,
Мангуки, Бетсибука, Вухитра. Кӯли калонтарин — Алаотра — дар шимолу шарқ ҷойгир
аст.

Забонӣои расмӣ — малагасӣ ва фаронсавӣ. Халқҳои дар ҳудуди кишвар иқоматдошта —
мерина, бетсилеу, бетсимисарака, сакалава, антандруи — ба нажоди омехтаи муғулу
зангӣ, ки дар натиҷаи омехташавии муҳоҷирон аз архипелаги Малай ва соҳили шарқии
Африқо пайдо шудаанд, мансубанд.

Кишвар аз музофотҳои маъмурии зерин иборат аст: Тулиара, Фианарансуа, Туамасина,
Махадзанга, Ансеранана ва Антананариву. Номи ҳамаи музофотҳо бо номи
марказҳояшон мувофиқат мекунад.



https://tg.wikipedia.org/wiki/%D0%9C%D0%B0%D0%B3%D0%BD%D0%B8%D0%B9

Магний (Mg) МАГНИЙ (Magnesium), Mg, элементи химиявии гурӯҳи II системаи даврии
Менделеев, рақами ат. 12, массаи ат. 24,305. М.-и табиӣ аз 3 изотопи собит – 24
Mg (78,60%), 25 Mg (10,11%) ва 26 Mg (11,29%) иборат аст. 3 изотопи радиоактивии
сунъиаш – 23 Mg, 27 Mg, 28 Mg низ ҳосил карда шудааст. М.-ро дар шакли хока с.
1808 Г. Дэви ҳангоми электролизи магнезияи тар дар катоди симобӣ ва тақтири
амалгамаи дар натиҷаи он ҳосилшаванда кашф кардааст. М. 2,10%-и массаи қишри
Заминро ташкил мекунад. Дар табиат доломит, форстерит, магнезит, карналлит барин
даҳҳо минералҳои силикатӣ, карбонатӣ, сулфатӣ, хлоридӣ, фосфатии М. мавҷуданд.
Оби баҳрҳо то 0,38% ва оби баъзе кӯлҳо то 30% хлориди магний доранд. М. металли
нуқратоб, нарми ёзанда ва сабук аст. Зичиаш 1739 кг/м3 (дар 200С); t гуд. 6510С;
t ҷӯш. 11070С . М. дар ҳамаи пайвастҳояш 2-валента аст. Вай металли фаъол буда,
дар ҳаво бо пардаи тунуки оксид пӯшида мешавад; ҳангоми сахт тафсондан (600 –
6500С), бо шӯълаи чашмхиракунанда сӯхта оксиди магний (MgО) ва қисман нитриди
магний (Mg3N2) ҳосил мекунад. Бо оби хунук ба реаксия намеравад, аммо аз буғи об
(дар 4000С) гидрогенро хориҷ менамояд. М. аксарияти металлҳоро аз маҳлули обии
намакҳояшон фишурда мебарорад; бо маҳлули сероби кислотаҳои минералӣ бо осонӣ ба
реаксия меравад. М. ҳангоми тафсонидан бо гидроген, нитроген, сулфур,
галлогенҳо, карбон, силитсий, фосфор ва диг. элементҳо пайваст шуда гидрид,
галлогенид, сулфид, карбид, силисид, фосфид ва ғ., инчунин бо моддаҳои органикӣ
пайвастҳои металлоорганикӣ, бо металлҳо хӯлаҳои сабук ҳосил мекунад. М. яке аз
элементҳои ҳаётан зарури организм аст. Консентратсияи вай дар таркиби баъзе
обсабзҳо то 3%, фораминиферҳо то 3,5%, исфанҷҳои оҳакӣ то 4% мешавад. Дар
хлорофили набототи рӯи Замин тахминан 100 млрд т М. мавҷуд аст. М.-ро организми
ҳайвону одам ба воситаи хӯрок мегирад. Эҳтиёҷи шаборӯзии одам ба М. 0,3 – 0,5 г
аст. Миқдори нормалии М. дар хун 4,3 мг% буда, ҳангоми зиёд шудани он серхобӣ,
беҳиссӣ ва баъзан фалаҷи мушакҳои скелет мушоҳида мешавад. Ҳангоми норасогии М.
мӯътадилии ангезиши системаи асаб, кашишхӯрии мушакҳо вайрон мегардад. М.-ро дар
техника асосан бо роҳи электролизи хлориди М. ё карналлити беоб, инчунин бо
усули металлотермӣ ё карботермӣ ҳосил мекунанд. М. дар пиротехника, металлургияи
истеҳсоли хӯлаҳо, ҳосил кардани ванадий, титан, уран, сирконий, чӯяни сахт,
инчунин техникаи атом, тиб, кишоварзӣ ва ғ. васеъ истифода мешавад. Қисми зиёди
М. дар таркиби бофтаи устухон ҷо гирифтааст. Дар плазмаи хун, дар эритроситҳо ва
бофтаҳои нарм М. асосан дар ҳолати ионӣ вуҷуд доранд. Як миқдори он бо сафедаҳо,
махсусан сафедаҳои ферментӣ пайваст шудааст. М. барои фаъолияти баъзе ферментҳо
комилан зарур аст. Дар сурати ба ҳайвонот хӯрондани хӯроке, ки намаки М.
надорад, фаъолияти дил ихтилол ёфта, ташаннуҷ пайдо мешавад. Агар ба хун миқдори
зиёди намаки М. гузаронида шавад, ҳолати беҳушӣ рӯй медиҳад. Таъсири боздорандаи
ионҳои М.-ро ба асабия бо роҳи ба хун гузаронидани намаки калсий бартараф
мекунанд. Аҳамияти биологии М. боз дар он аст, ки ангезиши асабияро мӯътадил
мегардонад. М. рагҳоро васеъ, ихроҷи талхаро зиёд мекунад, бинобар ин бисёр
пайвастҳои М. (мас. сулфати магний, аскорбинати магний, тиосулфати магний ва
ғ.)-ро чун дору истифода мебаранд. Дар асоси таҷриба муқаррар кардаанд, ки дар
аснои нарасидани М. дар девораи рагҳои калон, мушакҳои дил ва скелет миқдори
калсий меафзояд. М. дар лӯбиё, ярмаи сулӣ, ярмаи марҷумак ва нахӯд вуҷуд дорад.
Дар маҳсулоти гӯшту шир миқдори М. кам аст. Эҳтиёҷоти организми одам ба М.
асосан аз ҳисоби магнийе, ки дар таркиби хӯрокворӣ ҳаст, қонеъ карда мешавад;
эҳтиёҷоти организми ҷавон ба М. зиёд аст. Одами калонсол бояд ҳар рӯз 500 мг М.,
зани ҳомила 925 мг, модари синамакон 1250 мг, кӯдакон аз 140 мг (3-сола) то 530
мг (14 – 17-сола) истеъмол кунанд. Миқдори М. дар зардоби хуни одам аз рӯи меъёр
1,6 – 2,9 мг% аст. Карбонати магний (Magnesii subcarbonas) – ро ба калонсолон 1
– 3 г, ба кӯдакони то 1-сола 0,5 г, ба кӯдакони 2 – 5-сола 1 – 1,5 г, ба
кӯдакони 6 – 12-сола 1 – 2 г рӯзе 2 – 3 маротиба мефармоянд. Онро ғайр аз
истеъмол кардан метавон ҳамчун хока ба пӯст молид (зарура). Дар шакли хока ва
қурс истеҳсол карда мешавад. Он дар таркиби қурсҳои «Викалин» ва «Викаир» низ
мавҷуд аст. Пероксиди магний (Magnesii peroxydum)-ро пеш аз хӯрок ё баъди он
таъин мекунанд (барои калонсолон 0,25 – 0,5 г рӯзе 3 – 4 маротиба). Дар шакли
хока истеҳсол карда мешавад. Сулфати магний (Magnesii sulfas), намаки англисӣ,
намаки талх, давои мусҳил буда, онро шабона ё нимсоат пеш аз хӯрок таъин
мекунанд (барои калонсолон дар 50 мл об 10 – 30 г). Ҳамчун давои талхарон
калонсолон маҳлули 20 – 25%-и онро рӯзе 3 маротиба истеъмол менамоянд.



https://tg.wikipedia.org/wiki/%D0%9B%D0%B8%D0%B4%D1%81_(%D1%88%D0%B0%D2%B3%D1%80)

Лидс,(англ. Leeds [ˈliːdz]) шаҳри графӣ, маркази қадими бофандагии Британияи
Кабир аст. Дар графии Райдинги Ғарбӣ, дар соҳили д. Эр воқест.

Аз асри XIII маълум аст. Аҳолӣ - 443 247 наф. дар дохили шаҳр. Лидс маркази
Йоркшири Ғарбӣ буда, бо атрофаш 1,7 млн аҳолӣ дорад. Соҳаи асосии саноаташ
дӯзандагӣ (бештар либосҳои мардона) ва мошинсозй (истеҳсоли таҷҳизоти дӯзандагӣ,
бофандагӣ, кӯҳкорӣ, химия, полиграфия, атомӣ, асбобҳои гуногун, дастгоҳҳо,
локсимотивҳо). Дар Лидс корхонаҳои саноати химия, атриёт, хӯрокворӣ ва
полиграфия низ ҳастанд. Донишгоҳ, коллеҷи техникӣ, музейҳо ва нигористон дорад.
Ҷанубтари шаҳр кони ангишт мавҷуд аст.



https://tg.wikipedia.org/wiki/%D0%9A%D0%BE%D0%BD%D1%81%D1%82%D0%B0%D0%BD%D1%82%D0%B8%D0%BD%D0%BE%D0%BF%D0%BE%D0%BB

Константинопол (лот. Constantinopolis) - пойтахти давлати таърихии Византия
(395—1453 мелодӣ). Асосгузори шаҳр императори Рим Костантин ба ҷойи шаҳри
қалимаи Вазантий (асри 7 то мелод таъсис ёфтааст), соли 330 пойтахти нави
давлаташро Рими нав номидааст. Вале номгузории нав беътино монд ва минбаъд онро
"шаҳри Константин" - Константинопол меноманд. Баъд аз ҷониби давлати Туркҳои
Усмонӣ забт гардидани Константинопол пойтахти давлати турк шудааст. Аз соли 1453
то 1930 номгузории туркиаш Истамбол ("Исламбол" - пур аз ислом) буд. Вале дар
охири асри 18 дар мамолики Аврупову Русия номгузории "Стамбул" қабул гардидааст.
Соли 1930 номи расмии шаҳр - Истанбул шудааст.



https://tg.wikipedia.org/wiki/%D0%9A%D0%BE%D0%B1%D0%B0%D0%BB%D1%82

Кобалт (Co) КОБАЛТ (Cobaltum), Co, элементи химиявии гурӯҳи VIII системаи даврии
Менделеев, рақами ат. 27, массаи ат. 58,933. К. дар табиат як изотопи собит 59Co
дорад. К.-и металлиро с. 1735 химики швед Г. Брандт кашф кардааст. К. металли
вазнини нуқраранг буда, каме тобиши сурх дорад. t гуд. 1493°С, t ҷӯш. 3100°С,
зичиаш 8900 кг/м3. Дар ҳарорати муқаррарӣ ба таъсири обу ҳаво устувор мебошад.
Пайвастҳои К. дар Мисри Қадим, Чин барои истеҳсоли ранги кабуд, шишаҳои рангин,
сир (эмал) истифода мешуданд. Ҳоло К.-ро дар саноат асосан дар шакли хӯлаҳо
барои истеҳсоли масолеҳи ба оташ тобовар, магнитҳои доимӣ, асбобҳои буранда,
шиша, рангубор ва ғ. истифода мебаранд. Изотопи радиоактиви сунъии 60Co-ро барои
муолиҷаи варам, тамйизи дорувор, нест кардани ҳашароти ғалладона, сабзавот ва
дер нигоҳ доштани хӯрокворӣ ва ғ. истифода мебаранд. К. дар организми одам,
ҳайвонот ва растанӣ микроэлементи зарурӣ мебошад. К. фаъолияти ферментҳоро
метезонад; дар мубодилаи сафеда, карбогидрат ва чарбу, синтези кислотаҳои
нуклеат, реаксияҳои оксиду барқароршавӣ ва тавлиди хун дар организм роли калон
мебозад. Организм К.-ро аз таркиби хӯрокворӣ мегирад. Баъзе доруҳои дар асоси К.
тайёркарда барои муолиҷаи анемия (камхунӣ) истифода мешаванд. Аз хӯроквориҳо
нахӯд, лаблабу, панир ва ҷигари гов К.-и бисёр дорад. К. яке аз микроэлементҳои
муҳим мебошад. Вай дар организм бо сафедаҳо ва аминокислотаҳо пайваст аст; дар
таркиби витамини В12 дохил мешавад. К. ферментҳоро фаъол сохта, ба ҳосилшавии
сафедаҳои мушак, хун ва ассимилятсияи нитроген тақвият мебахшад, фаъолияти
гемолизии хунро баланд мебардорад. Ҳангоми дар организм нарасидани К. гипо- ё
авитаминози В12 рух менамояд. Дар аснои ба организм таъсир расондани пайвастҳои
К. мумкин аст заҳролудии шадид ё музмин ба вуҷуд ояд. Хусусан пайвастҳои
ҳалшавандаи К. заҳрнок мебошанд. Бо мақсади пешгирии заҳролудӣ аз К. ба қоидаҳои
ҳифзи саломатӣ дар истеҳсолот қатъӣ риоя кардан лозим аст (бояд бо либоси
махсус, аз ҷумла одамоне, ки бо пайвастҳои К. сарукор доранд, бояд мудом аз
назорати тиббӣ гузаранд.



https://tg.wikipedia.org/wiki/%D0%9A%D0%B0%D1%84%D1%82%D0%BE%D1%80

Кафтор (Hyaena hyaena), парвона, сиёҳгуш, мурдахур, гуршикоф, гургмонаед, дулта,
забуъ, ҳайвонест дарранда. Тана ва думи кутоҳ, гардани гафс, сари калон, гуши
дароз (то 13 см), пойҳои нисбатан борику заиф ( пойҳои пеш назар ба пойҳои кафо
дарозтар), пашми дурушти хокистарранг ё сиёҳтоби рах - рах ё хол – хол дорад.
ҳайвони шабгард аст. Асосан лошаҳои калон, баъзан сангпуштҳои дашти, малах,
меваи санҷид, кавар ва баргу пояи хушаихоро мехурад. Кафтор дар 3-4 солаги болиғ
мешавад. Даври ҳамлаш беш аз 3 моҳ. Кафтори модина 2-5 бачаи нобино мезояд.
Кафтор дар Тоҷикистон камшумор аст ва дар қисми ҷануби шарқи он сукунат дорад.
Дар шимоли республика аҳён-аҳён ( дар куҳҳое, ки дар шимоли обанбори Қайроққум
воқеанд) вомехурад. Ҷои сукунаташ биёбонҳои хоки ва доманакуҳҳои санглох, баъзан
туқайзорҳо мебошад.



https://tg.wikipedia.org/wiki/%D0%9A%D0%B0%D1%80%D0%BE%D0%BC%D0%B0%D1%82%D1%83%D0%BB%D0%BB%D0%BE_%D0%9E%D0%BB%D0%B8%D0%BC%D0%BE%D0%B2

Кароматулло Олимов - олим, файласуф, ходими давлатӣ, доктори илми фалсафа,
профессор, узви пайастаи Академияи илмҳои Тоҷикистон (2014), Арбоби илм ва
техникаи Ҷумҳурии Тоҷикистон (1998).

Самтҳои асосии фаъолияти илмӣ: фалсафа, шарқшиносӣ. Кароматулло Олимов ба
таҳқиқи афкори фалсафии ниёгон ҷуръат намуд, паҳлӯҳои мухталифи ҷаҳонбинии
Абулмаҷид Саноӣ, Абдуллоҳи Ансорӣ, Абусаиди Абулхайрро ҳамаҷониба муайян сохт ва
дар шакли китобу рисола ба хидмат овард, ҳикмати Ибни Сино, Абурайҳони Берунӣ,
Абдураҳмони Ҷомӣ, Камоли Хуҷандӣ, Мирзо Бедил, Пири Ҳирот ва дигаронро омӯхта,
перомуни аҳамият ва таъсири он ба фалсафаи ҷаҳонӣ мақолаҳои арзишманд ба табъ
расонд, самту хусусиятҳои инкишофи афкори фалсафӣ ва иҷтимоӣ - ахлоқии мардуми
форсинажодро нишон дод. Дар китоби «Тасаввуфи Хуросон» (соли 1994) аввалин
маротиба дар илми таърихи фалсафаи тоҷик осор ва зиндагиномаи орифони машҳури
карнҳои IX -XII ҳамаҷониба мавриди таҳлили илмӣ қарор гирифт. Муаллиф масоили
умдаи фалсафаи таълимоти суфиёни Хуросон, аз ҷумла ҳастӣ, маърифат, иҷтимоъу
ахлоқро мувофиқи усул ва методологияи пешқадами илми муосири фалсафӣ ва арзишҳои
умумибашарӣ тарҳрезӣ намуд, дар он баробари масъалаҳои назариявӣ мушкилоти омалӣ
дар таълимоти орифон инъикос ёфтааст. Дар канори пажуҳишу таҳқиқ ин донишманди
пуркор ба тарҷумаи баъдеӣ шуғл меварзад, минҷумла асарҳои безаволи Ҳаким Ибни
Сино «Азҳавия» - ро аз тоҷикӣ ба русӣ ва «Ишорот ва танбеҳот» - ро аз арабӣ ба
тоҷикӣ баргардонида¬аст. Зери назараш чандин маҷмӯъа, рисолаҳои илмӣ, адабию
маълумот-диҳанда рӯи чоп дидаанд, ба бисёр китобҳои илмӣ тақриз навишта¬аст.
Устод Кароматулло Олимов аз адабиёти пешину муосири тоҷик хуб огоҳӣ дорад, ба
шеъргӯӣ вақт меёбад, табъаш баланд аст, тавсифу ситоиши фазилатҳои неки инсонӣ
мавзӯъи ососии ашъорашро ташкил медиҳад. Осори илмии ин файласуфи ҷиддикор дар
Руссия, ИМА, Олмон, Лаҳистон, Эрону Афғонистон ва дигар кишварҳо нашр шуда,
номрафта дар конфаронсу симпозиумҳои байналмилалии ҳикмату фарҳаншиносӣ
суханронӣ намуда, масоили умдаи илми фалсафаро мавриди баҳс қарор додааст.
Асарҳои гаронбаҳои олими намоёни тоҷик дар пажӯҳишу баррасии масоили муб-рами
фалсафа ва дигар риштаҳои илм ҳамчун ҷароғи ҳидоят мусоидат хоҳад кард.
Кароматулло Олимов ҳамчун сиёсатмадор низ ба мартабаҳои баланд расидааст ва дар
вазифаҳои вазири фарҳанг, мушовири давлатии Президенти мамлакат фаъолият
намудааст. Имрӯз ӯ ноиби Президенти Академияи илмҳои Ҷумҳурии Тоҷикистон аст ва
сарварии шӯъбаи илмҳои ҷомеашиносии Академияи мазкурро ба ӯҳда дорад. Mуаллифи
беш аз 300 мақолаву асарҳои илмӣ ва илмию публисистӣ, аз ҷумла монографияҳои
"Ҷаҳонбинии Ҳаким Саноӣ", "Ҷаҳонбинии Абдуллоҳи Ансорӣ", "Тасаввуфи Хуросон" (ба
забони русӣ), "Баррасиҳо дар тасаввуф", силсилаи мақолаҳо оид ба проблемаҳои
ваҳдати миллӣ ва истиқлолияти давлатист.



https://tg.wikipedia.org/wiki/%D0%9A%D0%B0%D1%80%D0%BB_%D0%9C%D0%B0%D1%80%D0%BA%D1%81

Карл Ҳе́нрих Маркс (олмонӣ: Karl Heinrich Marx; АФБ: [kɑrl.haɪnrɪx.mɑrks]) (5
май соли 1818, Трир — 14 март соли 1883, Лондон) — файласуф, иқтисоддон,
рӯзноманигори сиёсӣ. Дар асоси асарҳои ӯ ҳаракатҳои коммунистӣ ва сотсиалистӣ
бунёд ёфтаанд.

Карл Маркс дар оилаи ҳуқуқшинос ба дунё омадааст. ӯ дар шаҳри Трир ба дунё
омадааст. Падараш, Ҳенрих (Гиршел) Маркс (Heinrich Marx), ва модаран, Генриетта
Пресбург (Пресборк), аз авлоди раввинҳо мебошанд.

Солҳои 1830—1835 дар гимназияи шаҳри Трир таҳсил кардааст ва онро дар синни
17-солагӣ бо баҳои аъло хатм намудааст. Соли 1836 бо Ҷенни фон Вестфален (Jenny
von Westphalen) хонадор шудааст.Баъд аз хатми гимназия, Маркс ба донишгоҳи шаҳри
Бонн ва баъдтар шаҳри Берлин дохил мешавад. Дар ин ҷо ӯ илми ҳуқуқро меомӯзад,
вале баъдтар шуғли дӯстдоштааш таъриху фалсафа мегарданд.

Соли 1841 Карл Маркс донишгоҳро бо ҳимояи рисола оиди фалсафаи Эпикурхатм намуд.
Маркс он замон пайрави фалсафаи идеалистии Гегел буд. Дар Берлин ӯ ба маҳфили
навгегелчиён (Бруно Бауэр ва ғ.) пайваст.

Баъд аз хатми донишгоҳ Маркс Боннро чун ҷои истиқомат интихоб кард, бо умеди он,
ки дар донишгоҳи ин ҷо профессор шавад. Вале сиёсати реаксионии ҳукумат ӯро
водор сохт, ки аз вазифаи устодии донишгоҳ даст кашад. Солҳои 1842—1843 Карл
Маркс дар рӯзномаи Rheinische Zeitung шаҳри Кёлнба ҳайси рӯзноманигор ва
муҳаррир кор кард. Дар аввал, Маркс барои барҳамдиҳии сензура баромад мекард,
вале баъдтар ӯ ба танқиди ошкорои ҳукумат гузашт (бисёр мақолаҳои ӯ аз тарафи
сензура манъ карда мешуданд ё таҳрир меёфтанд). Ҳукумат моҳи марти соли 1843
рӯзномаро баст, ҳарчанд ки Маркс муҳаррир набуд. Кор дар матбуот ба Маркс нишон
дод, ки ӯ фанни иқтисодиёти сиёсиро хуб намедонад ва ӯ бо тамоми ғайрату кӯшиш
ба омӯзиши он машғул шуд. ӯ, инчунин, кори рӯзноманигориро низ давом дод.

Маркс соли 1843 ба ашрофзодадухтар Ҷенни фон Вестфален, ҷияни сарвари ширкати
Phillips хонадор мешавад. Оилаи ҷавон ба Париж меояд, ки дар он ҷо Маркс бо
Генрих Гейне ва Фридрих Энгелс шинос мешавад. Маркс бо Энгелс то охири умраш
ҳамкорӣ мекунад.

Соли 1845 аз Париж бадарға мешавад ва монанди Энгелс ба Брюссель мекӯчад. Дар он
ҷо онҳо асари «Идеологияи олмонҷ»-ро таълиф мекунанд, ки фалсафаи Гегел ва
навгегелчиёнро танқид мекард. Баҳори соли 1847 Маркс ва Энгелс узви ҷамъияти
махфии «Иттиҳоди коммунистон» — ҷамъияти муҳоҷирони олмонҷ, ки бо онҳо Маркс дар
Лондон шинос шуда буд, гардиданд. Бо супориши ин ҷамъият, онҳо «Манифести Ҳизби
Коммунист»-ро тартиб доданд, ки он 21 феврали соли 1848 чоп шуд.

Вақте ки инқилоби феврали соли 1848 ба амал омад, Марксро аз Белгия бадарға
карданд. ӯ ба Париж баргашт ва аз он ҷо боз баъд аз инқилоби моҳи март ба Олмон
ба Кёлн рафт.

Карл Маркс 16 майи соли 1849 аз Олмон ронда шуд. Маркс аввал бо оилааш ба Париж
рафт, вале аз он ҷо низ баъд аз намоиши 13 июни соли 1849 бадарға шуда, роҳи
Лондонро пеш гирифт ва дар ин ҷо то охири умр иқомат намуд.

Шароити ҳаёти оилаи Маркс дар муҳоҷират хеле вазнин буд. Агар кғмаки пулии доимӣ
аз тарафи Энгелс ва мақоланависӣ дар рӯзномаҳо намебуд, Маркс натанҳо навиштани
китоби «Сармоя»ро тамом намекард, балки аз гуруснагӣ мемурд. Дар ин даврон
асарҳои асосии бахшида ба иқтисодиёт навиштаи ӯ таълиф ёфтаанд.

Соли 1864 Маркс «Созмони байналмилалии коргаро»-ро таъсис дод, ки (International
Workingmen’s Association), баъдтар номи Интернатсионали Якумро гирифт.

Дар ибтидо созмон аз анархистҳо, трэйдюнионистҳои бритониёвӣ, сотсиалистҳои
фаронсавӣ ва ҷумҳурихоҳони итолиёвӣ иборат буд. Баъдтар ихтилофи назар байни
Маркс ва пешвои анархистҳо Михаил Бакунин боиси аз созмон ҷудошавии анархистон
гардид. Дар соли 1872, баъд аз шикасти Коммунаи Париж Интернатсионали Якум ба
Ню-Йорк кӯчид, вале пас аз чаҳор сол дао соли 1876 он барҳам дода шуд. Кӯшишҳои
дубора барқарорсозии созмон дар солҳои минбаъда бенатиҷа анҷом ёфтанд. Вале
Интернатсионали Дуюм, ки ба он аксари ҳизбҳои ҳукмрони Инглистон, Фаронса,
Олмон, Испониё ва дигар мамолики аъзои Иттиҳоди Аврупо дохиланд, соли 1889 баъд
аз 6 соли вафоти бунёдгузори Интернатсионали Якум таъсис ёфт.

Карл Маркс соли 1883 дар синни 64-солагӣ дар Лондон вафот кардаааст ва дар
қабристони «Highgate-Cemetery» дафн шудааст. Ҷилдҳои охирини «Сармоя» аз тарафи
Энгелс баъд аз марги Маркс чоп шуданд.



https://tg.wikipedia.org/wiki/%D0%9A%D0%B0%D1%80%D0%BA%D0%B0%D0%B4%D0%B0%D0%BD

КАРКАДАН, каргадан, карг, (лотинӣ: Rhmocerotidae) (порсӣ: کرگدن), ҳайвонест
ширхӯр. Дарозии танаш 2,5—4 метр, баландиаш 1—2 метр, вазнаш то 3 т (баъзан аз
ин ҳам зиёдтар). Дар назди бини 1—2 шох дорад. Пойҳояш кӯтоҳи сеангушта. Рангаш
хокистарӣ, сиёхтоб. Хеле хуб медавад (дар масофаи кӯтоҳ суръаташ 40—45 км/с).
Дар ҷануби шарқии Осиё ва Африқо паҳн шудааст. Дар ҷангалҳои. тропикӣ,
саваннаҳр, буттазори соҳилҳо ва ботлоқзор зиндагӣ мекунад.

Алаф, навда ва барги растаниҳоро мехӯрад. Каркаданхо бештар ҷуфт-ҷуфт ва баъзан
гурӯҳ-гурӯҳ мегарданд. Даври ҳамли Каркандан 17—18 моҳ давом ме¬кунад; як бача
мезояд (вазнаш ка¬риб 25 кг). Гӯшташ хурданбоб. Шохи Каркадан хосияти шифобахшӣ
дорад. Дар олам 5 намуди Каркадан маълум аст. Шикори Каркадан манъ аст. Дар
ҳудуди ҷумҳури чанд хели Каркадан зистааст. Боқимонадҳои эласмотерий, Каркадани
муйдор ва ғайраҳо аз зери замин ёфт шудаанд.

Дар Иёлоти Муттаҳидаи Амрико иҷозанома барои шикори як навъи нодири каркадани
сиёҳро ба маблағи 350 ҳазор доллар фурӯхтаанд. Маҳфили сайёдони аёлати Тексаси
Амрико, ки музоядаро баргузор кард, аз ҳисоби ин пул дар ҳифзи ҳамин каркаданҳои
дар ҳоли нобудӣ дар Намибия кӯмак мекунад. Худи музояда баҳсбарангез аст, зеро
каркаданҳои сиёҳ дар вартаи нобудӣ қарор доранд, вале баргузоркунандагони
музояда мегӯянд, ки пули ба даст омада барои барномаҳои ҳифзи ин ҷонварон сарф
мешавад. Дар саросари Намибия танҳо 1800 каркадани сиёҳ боқӣ мондааст ва
ҳукумати ин кишвар солона ба шикори 5 дона аз ин ҷонварон иҷоза медиҳад.



https://tg.wikipedia.org/wiki/%D0%9A%D0%B0%D0%B9%D2%B3%D0%BE%D0%BD%D0%BD%D0%B0%D0%B2%D0%B0%D1%80%D0%B4

Кайҳонавард ё Космонавт (дар ШМА ва дигар мамлакатҳо Астронавт, Срасионавт ё
Тайконавт), шахсе ки таёрии тиббиву биологи ва техникиро гузаштааст ва дар
парвози кайҳони ба сифати пилот ё худ экипаж иштирок кардааст.нахустин номзадхо
ба сафи кайҳонавардон аз байни лётчикҳои харби дар СССР ва лётчик - озмоишгарон
дар ШМА интихоб карда мешуданд.

Кайҳоннавардӣ ё Космонавтика (аз юнонӣ: χοσμος гирифта шуда маънояш чахони ва
юнонӣ: ναυτιχη баҳршиновар мебошад) тадкикоти фазои кайҳони бо ёрии аппаратҳои
кайҳони, ки аз тарафи инсон идора мешавад. Аввалин маротиба азхудкунии кайҳон 4
октябри соли 1957 аз тарафи олимони Совети ба рох монда шуда буд, дар ин рӯз ба
кайҳон спутникро сар додан. Якумин бор Юрий Гагарин 12 апрели соли 1961 ба
кайҳон парвоз намуд. Якумин бор кайҳонаварди америкои Нейл Армстронг 21 Июли
соли 1969 аввалин кадамҳои худро дар руи мох гузошт ва гуфт - ”Ин кадами хурд
барои як шахс лекин чахиши калон ба хамаи одамият ”.

Акнун коидаҳои кайҳонавардон охиста-охиста нав шуда истодааст, таракиёти Туризми
кайҳони фаъолона таракки карда истодааст. Кайҳонавардон боз ба кашви руи мохтоб
гузаштани хастанд ва нигохи худро ба суи Марс сафарбар намудаанд.



https://tg.wikipedia.org/wiki/%D0%97%D0%B0%D1%84%D0%B0%D1%80_%D0%9D%D0%BE%D0%B7%D0%B8%D0%BC

Зафар Нозим (2 июни соли 1940 — 3 августи соли 2010, Душанбе) — сарояндаи
саршиноси тоҷик, Ҳунарпешаи халқии ҶШС Тоҷикистон, дорандаи Ордени Ситораи
Президент.

Зафар Нозим - 2 июни соли 1940 дар хонаводаи як сокини одии водии Рашти
Тоҷикистон ба дунё омада ва зери сояи модари танҳо бузург шудааст. Охири солҳои
50-ум ва аввали солҳои 60-уми қарни гузашта ба саҳнаи ҳунар омад ва дар муддати
кӯтоҳе шӯҳрате ба даст овард, ки ҳунармандони собиқадор надоштанд. Таронаҳои “Эй
сорбон, оҳиста рон», «Бигзор, то бигирям», «Зулайхо», “Модар” ба қавле дар ин 50
сол ҳамеша дар миёни насли миёнасолу бузургсол хит буда ва ҳанӯз ҳам ҳаст.

Зафар Нозим ба унвонҳои муътабари Ҳунарманди шоистаи Тоҷикистон ва Ҳунарпешаи
мардумии Тоҷикистон сарфароз шудааст ва нишонҳои дигари фахрии давлатӣ ҳам
дорад. Ӯ дар гузашта раҳбари Филармонияи давлатӣ ва гурӯҳи мардумии фолклории
“Ганҷина” буд. Ансамбли фолклории «Ганҷина» соли 1986 бо Қарори Вазорати
фарҳанги ҶШС Тоҷикистон таъсис шуда, роҳбари аввалинаш Ҳунарпешаи мардумии
Тоҷикистон Зафар Нозим буд,ансамбли мазкур алҳол ба пуррагӣ фаъолият дошта,
санъати мардуми тоҷикро ба ҷаҳониён тарғиб намуда истодааст. Зафар Нозимро яке
аз шаҳсутунҳои кохи муҳташами санъати миллии мардуми тоҷик унвон мекунанд.

Зафар Нозим 3 августи соли 2010 бар асари як бемории тӯлонӣ дар синни 70-солагӣ
дар шаҳри Душанбе ҷаҳонро падруд гуфт. Ӯ аз охирин ҳунармандони соҳибмактаби
тоҷик буд, ки садҳо сарояндагонро ба воя расонд ва як саҳифаи рангинро дар
таърихи санъати тоҷик боқӣ гузошт



https://tg.wikipedia.org/wiki/%D0%97%D0%B0%D1%80%D0%B0%D1%84%D1%88%D0%BE%D0%BD

Зарафшон – яке аз дарёҳои Тоҷикистон манбаи асосии пуршавии баҳри Арал мебошад.
«Дарёи Зарафшон», «Зарафшондарё», дарёест дар Осиёи Миёна ҳудуди кӯҳистони
Тоҷикистони марказӣ, вилояти Суғд ва Узбакистон мегузарад. Масоҳаташ -
12300км²-ро ташкил дода, ҳамагӣ 877 км дарозӣ дорад.

Ин дарё дар кӯҳистони Мастчоҳ, аз пиряхи Зарафшон сарчашма гирифта, ба самти
ғарб ҳаракат мекунад. Дар замонҳои қадим ин дарёро юнониҳо "Политимет" ва
мардумони таҳҷоӣ "Суғдрӯд" низ ном мебурдаанд. Маҷрои дарё дар ҳудӯди ноҳияҳои
Мастчоҳ ва Айнӣ хеле танг буда, бисёр тезҳаракат аст, пас аз якҷоя шудан бо
шохоби калонтаринаш Фондарё,дар наздикии маркази ноҳияи Айнӣ, маҷрои он нисбатан
васеътар мегардад. Бо баробари дохил шудан ба ҳудӯди ноҳияи Панҷакент, дарё
пурра ба водии фарох баромада, паҳноияш то ба якуним км мерасад. Ҳамагӣ 316 км
дарёи мазкур ба қаламрави Тоҷикистон мансуб аст. Зарафшон зиёда аз 100 шохобҳои
хурду калон дорад, аз ҷумла шохобҳои асосияш: Фондарё, Моғиёндарё ва Шингдарё
мебошанд. Дар ғарби ноҳияи Панҷакент дарё ба қаламрави Узбакистон ворид шуда, ба
самти Самарқанд равон мешавад ва тақрибан боз 400 км идома меёбад. То ғалабаи
Инқилоби Октябр (аниқтар то соли 1923)Зарафшон шаҳри Бухороро убур намуда, пас
ба тарафи ҷанӯб ҳаракат карда, ба Амударё мерехтааст ва яке аз шохобҳои Амӯдарё
будааст. Пас аз Инқилоби Октябр, бо васеъ гардидани майдони заминҳои корам
(асосан пахта) дар Узбекистон, оби дарё комилан барои кишту-кор истифода бурда
мешавад. Ҳоло Зарафшон дарёи алоҳида мебошад. Ҳавзаи обгирии Зарафшон 12 ҳазор
км мураббаъ мебошад. Давраи серобии дарё моҳҳои июл-августро дар бар мегирад.
Давраи аз ҳама серобияш 930 мк сония ва давраи аз ҳама камобияш моҳҳои
феврал-март, 24 мк сония ва 164 мк сония ба ҳисоби миёнаи солона дар мавзеи
дупулаи Панҷакент ба ҳисоб гирифта шудааст. Барои сохтани силсила-нерӯгоҳҳои
обии барқӣ Зарафшон мувофиқ ва дорои аҳамияти калон мебошад.

Ҳавзаи дарёи Зарафшонро аз тарафи шимол қаторкӯҳи Туркистон, аз ҷануб қаторкуҳи
Ҳисор ҷудо мекунанд. Масоҳати он 12300км²-ро ташкил дода, ҳамагӣ 877 км дарозӣ
дорад. Ин дарё аз пиряхи Зарафшон ибтидо мегирад. Дар болообаш номи Мастчоҳро
дорад, дар рафти ҷараён аз соҳили чапу рост ба он қариб сад шохоби чапу рост
ҳамроҳ мешавад, ки онхо аз нишебиҳои ҷанубии қаторкӯҳи Зарафшон ҷорӣ мешаванд.
Дар рафти ҷараён хамаи онҳо водиҳои тангро ҳосил мекунанд. Водии дарёи Зарафшон
ҳам дар ҳама ҷо як хел нест. Дар саргаҳи дарё аз водие, ки дар гузашта пирях
ҳосил шудааст, ҷорӣ мешавад. Дар мавзеи танги маҷрои дарё дарготи Якуми Май
сохта шудааст. Аз ин даргот дар соҳили чапи дарё канал гузаронидаанд ва он
заминҳои вилояти Самарқанди Ҷумҳурии Узбакистонро обёрӣ менамоянд. Дар баъзе
шохобҳои он ба монанди дарёи Фон ва шохоби он Искандар барои сохтани истгоҳи
электрикии обӣ мавзеъҳои мувофиқ мавҷуданд. Бояд гуфт,ки дарёҳои Тоҷикистон
манбаи асосии пуршавии баҳри Арал ба шумор мераванд, оби хаётбахши худро ба
кишварҳои дар поёнтар ҷойгиршуда мерасонанд ва пахтакорию гидроэнергетикаро бе
онҳо наметавон тасаввур кард.ХИБ – и 110 кВт пайваст аст.



https://tg.wikipedia.org/wiki/%D0%97%D0%B0%D0%B9%D0%BD%D0%B8%D0%B4%D0%B4%D0%B8%D0%BD_%D0%9C%D0%B0%D2%B3%D0%BC%D1%83%D0%B4%D0%B8_%D0%92%D0%BE%D1%81%D0%B8%D1%84%D3%A3

Зайниддин Маҳмуди Восифӣ соли 1485 дар ш. Ҳирот ба дунё омаддаст. Соли 1512,
ҳангоме ки Шоҳ Исмоили Сафавӣ ба Хуросон лашкар кашида, Ҳиротро мегирад, бисёр
олимон, шоирон ва нависандагон тарки ватан намуда, роҳи Мовароуннаҳру Ҳиндустон
ва дигар мамлакатҳоро пеш мегиранд. Восифӣ ҳам ҳамроҳи дӯстони наздикаш якумрӣ
зодгоҳашро тарк менамояд. Хешу табори Восифӣ низ аз табақаи миёнаҳоли шаҳр буда,
бо меҳнати ҳалоли худ зиндагиашонро пеш мебурданд. Масалан, Мавлоно Амонӣ, ки
табъи шоирӣ дошт ва яке аз хешовандони наздики Восифӣ ба хисоб мерафт, ба касби
нахудбирёнкунӣ машғул буд. Восифӣ дар байни ҳамин гуна ашхос ба камол расид.
Таҳсили ибтидоиро дар Ҳирот гирифт. Падари Восифӣ Абдуҷалил марди донишманду
илмдӯст буд ва орзу дошт, ки фарзандаш босавод шавад. Дар оянда Восифӣ
таҳсилашро дар назди донишмандони маъруфи замон давом дод. Масалан, дар назди
Мавлоно Исомуддин Иброҳим илмҳои мантиқ, маонӣ ва баёнро меомӯзад. Вай қобилияту
истеъдоди аҷибе дошт. Дар синни 12-13-солагӣ илми назмшиносӣ ва муамморо ба хубӣ
аз худ карда буд, ки ҳатто ҳусну қубхи шеърҳои шоирони бузургро мефаҳмид. Дар
андак муддат Восифӣ дар Ҳирот шӯҳрат ёфта, овозаи донишу камолоти ӯ ба гӯши
намояндагони мактаби адабии Ҷомӣ мерасад. Онҳо Восифиро даъват карда, дар назди
уламо ва удабои замон имтиҳон мекунанд. Восифӣ аз имтиҳон бо муваффақият
мегузарад. Ба ҳамин тариқ, Восифӣ дар Ҳирот то соли 1512 ба касби камолот машғул
шуда, шоҳиди задухурдҳои сулолаҳои Темуриён бо Шайбониён ва барҳам хӯрдани
сулолаи Темуриён мегардад. Дере нагузашта Шоҳ Исмоил ба муқобили Шайбониён
лашкар кашида, Ҳиротро ишғол мекунад. Онҳо он касонеро, ки суннимазҳаб буданд,
таҳкир мекарданд ва бисёриҳоро мекуштанд. Ҳатто қабри Абдураҳмони Ҷомиро оташ
зада буданд. Бинобар ин аксарияти одамони суннимазҳаб Хуросонро тарк мекунанд.
Восифӣ ҳам бо як машаққати зиёд, гурехта ба Самарқанд меояд. Он вақт 27-сола
буд. Восифӣ 10 соли аввали ҳаёти худро асосан дар шаҳрҳои Самарқанд ва Бухоро
гузаронд. Ӯ ба дарбори Убайдуллохони Шайбонӣ роҳ ёфта, чанд муддат ба корҳои
эҷодӣ машғул шуд. Убайдуллохон, ки табъи шоирӣ низ дошт ва бо тахаллуси Убайдй
шеър мегуфт, барои шӯҳрату дабдабаи дарбори худ шоирони зиёдеро ҷамъ намуда буд.
Пас аз чанд муддат ҳокими Тошканд Севунҷхоҷахон барои таълиму тарбияи
фарзандонаш Восифиро ба Тошканд даъват кард. Ҳаёти ин давраи Восифиро устод Айнӣ
ба тариқи зайл тасвир кардааст: «Восифӣ дар ин сайру сафарҳои худ гоҳ дар
мадрасаҳо дар қатори муллоён ва талабагон истиқомат кард, гоҳо дар маҷлиси
олимон ва шоирон умри худро бо мунозира ва мушоира сарф намуд, гоҳ бо омма ошноӣ
карда, зиндагонии онҳоро омӯхт, гоҳо дар майхонаҳо ва хароботхонаҳо дар миёнаи
авбошон ва майнушон афтода, ҳамкоса шуд, гоҳо дар дарборҳои хонҳои маҳаллӣ
монанди надим (ҳамсӯҳбат) умр гузаронида, чанд гоҳ ба фарзандони Севунҷхоҷахон,
ки дар Тошканд ҳукумат дошт, муаллимӣ кард». Зайниддин Маҳмуди Восифӣ дар
Тошканд танҳо як сол ба писарони Севунҷхоҷахон Келдимуҳаммад ва Наврӯзаҳмад
таълим доду халос. Вай боз ба Самарқанд баргашт. Сабаби аз дарбор рафтани ӯ, пеш
аз ҳама, дар он будааст, ки аҳли дарбор, шоирони маддоҳ ва дигар шахсони
олирутбаи дарбор нависандаро таъқиб намуда, ҳар гуна корҳои ношоистаро дар хаққи
ӯ раво дидаанд. Тӯҳмату бӯҳтон, мунофиқию бадкирдории аҳли дарбор қалби адибро
маҷрӯҳ кард, бинобар ин ӯ маҷбур шуд, ки мусофират намояд. Восифӣ дар Самарқанд
дар масҷиди Атторон ба касби муаллимӣ машғул гардид. Ҳаёти ин давраи нависанда
то як андозае ором ва осуда буд. Ӯ дар маҷлису ҷамъомадҳои аҳли илму адаби
Самарқанд фаъолона иштирок мекард. Маҳз дар ҳамин айём, яъне дар солҳои
1517-1518 ба навиштани ёддоштҳои худ cap кард ва 10 боби аввали асари худро дар
ҳамин ҷо ба анҷом расонид. Баъди як сол шогирди Восифӣ Келдимуҳаммад ҳокими
Шохрухия таъин гардид. Вай аҳли илму адабро аз ҳар гушаю канори мамлакат ба
дарбор даъват намуд. Дар ин маврид муаллими худ Восифиро низ аз ёд набаровард.
Восифӣ ба дарбор рафтанро бо ҳар гуна баҳонаҳо рад намуд, вале Келдимуҳаммад ӯро
маҷбуран ба дарбор овард. Восифӣ дар дарбор хизмати надимиро иҷро мекунад.
Азбаски Восифӣ марди донишманду фозилу суҳбаторо буд, дар дарбор эътибори зиёд
пайдо кард. Восифӣ ба воситаи овардани ҳикоятҳои пандомез, наклу ривоятҳои аҷиб
табъи хонро хуш на¬муда, ӯро ба адлу дод даъват менамояд. Зиёда аз 15 соли ҳаёти
нависанда ба ин аҳвол гузашт. Дар ин муддат Восифӣ ба навиштан ва тартиб додани
асари бузурги худ Бадоеъ-ул-вақоеъ пайваста машғул гардид. Соли 1524
Севунҷхоҷахон вафот мекунад ва Келдимуҳаммад аз Шоҳрухия ба Тошканд омада, ба
тахти подшоҳӣ менишинад. Восифӣ ҳам ҳамроҳи Келдимуҳаммад ба Тошканд омада, боз
ба ҳамон кори пештарааш машғул мегардад. Акнун Келдимуҳаммад хеле заиф ва
касалманд шуда буд, ба корҳои давлатӣ камтар машғул мешуд, бисёртар вақти худро
ба айшу нӯш сарф мекард. Восифӣ аз ин истифода бурда, бештар ба корҳои эҷодӣ
машғул мегардад. Ниҳоят, пас аз вафоти Келдимуҳаммад ба ҷои ӯ писари 6-моҳааш
Ҳасансултон хон таъин мегардад, вале дар ҳақиқат бошад, идораи давлатро бародари
Келдимуҳаммад Наврӯзаҳмад ба ӯҳда дошт. Вақте ки Ҳасансултон 6-сола шуд, Восифӣ
ҳанӯз дар дарбор буд. Восифиро муаллими ӯ таъин мекунанд. Чанд муддат Восифӣ ба
ӯ таълим медиҳад. Ғайр аз ин ёддоштҳои худро ба охир расонида, ба Ҳасансултон
мебахшад. Вале дере нагузашта Ҳасансултон вафот мекунад. Он вақт Восифӣ ба 55
даромада буд. Ҳаёти минбаъдаи нависанда дар Тошканд мегузарад ва дар
пиронсолагӣ, чунон ки муаллифи тазкираи «Музаккирулаҳбоб» Ҳоча Ҳасани Нисорӣ
мегӯяд, Восифӣ тахминан дар соли 1556 дар шаҳри Тошканд вафот мекунад.

Эҷодиёти Зайниддин Маҳмуди Восифӣ гуногун ва серсоҳа аст. Вай ҳам дар наср ва
ҳам дар назм қувваозмоӣ кардааст. Аммо Восифӣ дар таърихи адабиёт ҳамчун
нависанда машҳур аст. Аз ӯ то замони мо асари баландмазмун Бадоеъ-ул-вақоеъ
расидааст. Асар аз 46 боб иборат буда, ба ҳар боб мувофиқи мазмунаш номгузорӣ
шудааст. Нависанда, ки худ намояндаи аҳли ҳунар буд, дар асараш бештар ба васфу
ситоиши ҳунармандон мепардозад. Ӯ саъю кӯшиш кардан, ҳамеша баҳри ба даст
овардани гули мақсуд саъй варзиданро тараннум мекунад. Зеро:

Бадоеулвақоеъ ҳамчун сарчашмаи илмиву адабӣ дар адабиётшиносии форсу тоҷик
мақоми баланд дорад. Нависанда дар асар маълумотҳои дақик ва эътимодбахшро доир
ба ҳаёту фаъолияти як зумра шоирону адибони замони хеш, аз он ҷумла Ҷомӣ, Навоӣ,
Биноӣ, Дарвеши Деҳакӣ гирдоварӣ намудааст, ки аҳамияти муҳими илмӣ дорад.
Зайниддин Маҳмуди Восифӣ на танҳо нависанда, инчунин шоир, олим, муаррих,
забоншиноу адабиётшиноси мумтоз низ буд. Восифӣ махсусан дар эҷоди ғазал
маҳорати баланд доштааст. Ғазалиёти ӯ дар равониву ширинӣ ва санъати сухан
баланд буда, намунаи барҷастаи осори лирикии асри XVI адабиёти тоҷик маҳсуб
мегарданд. Инак намунае аз ғазалиёти шоир манзур мегардад:



https://tg.wikipedia.org/wiki/%D0%97%D0%B0%D0%B1%D0%BE%D0%BD%D2%B3%D0%BE%D0%B8_%D2%B3%D0%B8%D0%BD%D0%B4%D1%83-%D1%8D%D1%80%D0%BE%D0%BD%D3%A3

Забонҳои Ҳинду-Эронӣ яке аз забонҳои гурӯҳи забонҳои Ҳинду-Аврупоӣ аст. Шохаи
махсуси оилаи забонҳои хиндуаврупои, ки забонҳои гурухи хинди (хиндуориёи),
эрони ва дардиро дар бар мегирад. Сабаби ба шохаи махсус муттахид шудани ин се
гурухи забонхо ин аст, ки дар онхо умумияти забони хиндуэрони вучуд дошта, як
катор архаизмҳои умдаидавраи хиндуаврупои махфуз мондаанд. Тахмин хаст, ки ин
умумият аввалдар даштҳои Руссияи Чануби (шимоли бахри Каспий) ба вучуд омада,
сипас дар худуди Осиёи Миёна ва мавзеъҳои ба он наздик такомул ва инкишоф
ёфтааст. Забонҳои гуногуни ҳинду-эронӣ дорои аломатҳои якхела ва калимаҳои
умумии зиёде мебошанд. Хусусан сохти грамматики, фонди асосии лугавива
синтаксиси забони кадими хиндуи (авестои, форсии кадим, веди, санскрит) бах ам
хеле наздик аст.



https://tg.wikipedia.org/wiki/%D0%94%D1%83%D0%B7%D0%B4%D3%A3

Дуздӣ - ҷиноят ба муқобили моликият, ки дар м. 244 Кодекси Ҷиноятии ҶГ пешбинӣ
гардидаасг. Зери мафҳуми тасарруф мувофиқи эзоҳи м. 244 Кодекси Ҷиноятии ҶТ
гайриқонунӣ, бо гараз, ройгон гирифтан ва ё ситонидани амволи гайр ба фоидаи
гунаҳгор ё дигар ашхос дар назар допгга мешавад.

Дуздӣ яке аз шаклҳои тасарруфи амволи ғайр буда, аз тасарруфи ниҳонии амволи
ғайр иборат мебошад. Ниҳонӣ - ҳамчун аломати тарафи объективии дуздӣ онро ифода
мекунад, ки амвол ҳангоми набудани ҷабрдида ё шахсони дигари бегона тасарруф
карда мешавад. Аломати ниҳонӣ инчунин дар ҳолатҳое низ ҷой дорад, ки агар
тасарруфи амвол дар ҳузури ҷабрдида ё шахсони дигар сурат гирифта, аммо онҳо
инро дарк накарда бошанд (кисабурӣ, тасарруфи амволи шахси хоб, маст, хурдсол ва
ғ.). Барои ниҳонй эътироф намудани тасарруф баҳодиҳии ҷинояткор ба ҳаракатҳои
худ нақши ҳалкунандаро мебозад. Бинобар ин агар шахси гунаҳгор амволи ғайрро
тасарруф намуда истода фикр кунад, ки ниҳонӣ амал карда истодааст, новобаста аз
он ки шахсони дигар онро дарк мекарданд ё не, кирдори шахс ҳамчун дуздӣ банду
баст карда мешавад.

Дуздӣ ба микдори калон. Таҳти мафҳуми «миқдори калон» андозаи арзиши амволе дар
назар дошта шудаасг, ки аз андозаи маопш ҳадди ақал ҳазор маротиба зиёдтар бошад
(эзоҳи м . 244 КҶ Ҷ Т ) .

Ба миқдори махсусан калон мувофиқи эзоҳи м. 244 КҶ ҶТ арзиши амволе фаҳмида
мешавад, ки аз андозаи маоши ҳадди ақал ду ҳазор маротиба зиёдтар бошад.
Мувофиқи қ. 4 эзоҳи м. 244 КҶ ҶТ ҷавобгарии ҷиноятӣ барои тасарруфи амволи
давлатӣ ё дастаҷамъӣ (ғайр аз ғоратгарӣ, роҳзанӣ ва тамаъҷӯӣ) дар ҳолатҳое ба
миён меояд, ки агар арзиши амволи тасарру фошуда аз даҳ андозаи маоши ҳадди ақал
зиёд бошад. Ҷавобгарии ҷиноятӣ барои тасарруфи амволи шахсӣ новобаста аз арзиши
он ба миён меояд.



https://tg.wikipedia.org/wiki/%D0%94%D1%80%D1%83%D0%BF%D0%B0%D0%BB

Друпал (ба англисӣ: Drupal) - нармафзори озод ва коди боз ба забони PHP барои
мудирияти мӯҳтаво, тавсиъаи барномаҳои корбурди мубтано бар веб ва эҷоди блог
аст, ки таҳти муҷавизи GPL мунташир шудааст. Аз ин барнома барои мудирияти
мӯҳтавои беш аз 1 дарсад аз сафҳоти веб истифода шудааст. Системи мудирияти
мӯҳтаво аз вебблогҳои шахсӣ то ширкатҳои тиҷорӣ, сиёсӣ ва ҳатто давлатҳо низ
истифода шудааст. Вебгоҳи Кохи Сафед низ аз Друпал истифода мешавад.

Архитектураи Drupal имкон медиҳад, ки мо сомонаҳои намуди гуногунро созем - аз
блог - ҳо ва сомонаҳои ахборӣ то бойгониҳои иттилоотиву шабакаҳои иҷтимоӣ (
social network ). Функсияҳои дар худ доштаро метавон бо пайвасткунии бо истилоҳи
«модул» дар Drupal метавон васеъ намуд. Номгуйи имкониятҳо:



https://tg.wikipedia.org/wiki/%D0%94%D0%BE%D0%BD%D0%B8%D1%88%D0%BA%D0%B0%D0%B4%D0%B0%D0%B8_%D0%BC%D0%BE%D0%BB%D0%B8%D1%8F_%D0%B2%D0%B0_%D0%B8%D2%9B%D1%82%D0%B8%D1%81%D0%BE%D0%B4%D0%B8_%D0%A2%D0%BE%D2%B7%D0%B8%D0%BA%D0%B8%D1%81%D1%82%D0%BE%D0%BD

Донишкадаи молия ва иқтисоди Тоҷикистон яке аз донишкадаҳои таҳсилоти олии
касбии Тоҷикистон мебошад.

Аввалин муассисаи таълимии молиявӣ - техникуми молиявию қарзӣ дар соли 1942 дар
назди Вазорати молияи ҶШС Тоҷикистон ташкил ёфта, то соли 1956-ум фаъолият
намудааст. Ин техникум то солҳои ҶБВ дар шаҳри Ленинобод (Хуҷанд) амал карда,
ҳарсол дар он 200 нафар донишҷӯён таҳсил мекарданд. Дар давраи ҷанг фаъолияти
техникум қатъ шуда, танҳо охири соли 1944 дар шаҳри Сталинобод (Душанбе) аз нав
ба кор оғоз кард. Соли 1948 техникум бо омӯзгорони соҳиб маълумот пурра
таъминшуда, дар он 260 нафар донишҷӯён ба таҳсил фаро гирифта шуданд. Соли 1957
дар ҶШС Тоҷикистон филиали техникуми иттифоқии ғоибонаи молиявӣ ташкил гардида,
то соли 1973 фаъолият намудааст. Техникуми молиявию иқтисодии шаҳри Душанбе соли
1973 мутобиқи қарори КМ ҶК Тоҷикистон, Шӯрои Вазирони ҶШС Тоҷикистон аз 22
октябри соли 1969 ва мактуби Вазорати маорифи ИҶШС аз 21-уми августи соли 1972
аз нав ташкил карда шудааст.

Донишкадаи андоз ва ҳуқуқ дар назди Кумитаи андози назди Ҳукумати Ҷумҳурии
Тоҷикистон таъсис дода шуда, то соли 2006 дар ҳайати ҳамин Кумита кор ва
фаъолият намудааст. Мувофиќи ќарори Ҳукумати Ҷумҳурии Тоҷикистон аз 3 октябри
соли 2006 Донишкадаи андоз ва ҳуқуқи Кумитаи андози назди Ҳукумати Ҷумҳурии
Тоҷикистон, ба Муассисаи таълимии давлатӣ табдил дода шуда, ба худ номи
«Донишкадаи иқтисодии Тоҷикистон»-ро гирифт. Донишкадаи иқтисодии Тоҷикистон то
соли 2012 фаъолият намуд. Аз рӯзҳои аввали таъсиси донишкада таълим дар ду бахш
- рӯзона ва ѓоибона сурат гирифт. Мутахассисон асосан аз рӯи ихтисосҳои умури
бонк, андоз ва андозбандӣ тайёр карда мешуданд. Дар солҳои аввали фаъолияти
донишкада кулли устодон ба сифати ҳамкор асосан аз Донишгоҳи миллии Тоҷикистон
ва Академияи илмҳои Тоҷикистон даъват шуда буданд. Баъдтар аксари онҳо ба ҳайси
кормандони асосӣ ба донишкада гузашта, асоси ҳайати профессорону омӯзгорони ин
боргоҳи маърифатро ташкил намуданд. Солҳои гуногун дар донишкада олимони маъруфи
ҷумҳурӣ ба мисли академикҳои АИ ҶТ Диноршоев М.Д., Раҳимов Р.К., Раҳимов Р.Р.,
профессорон Мамадназарбеков М.Н., Саидмуродов Л.Ҷ., Комилов С.Ҷ., Исломов С.И.,
Бобоев О., Умаров Х.У., Эшбоев А.Э., Эргашев А.Э., Дӯстбоев Ш., Саидов Н.С.,
Наврӯзов С.Н., Комилов Р., Ѓафуров Х.Г., Ќандиёрова Д.О., Ҳотамов Н., Мухторов
С., Имомов Ш., Яъќубов Ю., Зокиров Г., Маликов ҳ., Шарифзода А., Маҳмадаминов
А., Асозода Х., Ќодиров Ќ.Б., Набиева М., Ќурбоншоев С.З., Сатторов Х.С., Бобоев
Ќ.Б., Ќурбонов И.Ќ., Мирзоев Н.М., Тошев О., Абдуѓаффоров А., Шерова Н., Сафаров
Н.С., Кошонова М.Р., Нидоев Н.Ф., Исмоилов Ш.М.. ҳомидов Х., Усмонов Н.,
Мирзоахмедов Ф., Ќурбонова А.К., Воҳидов В.В., Одилов Н.О. кор ва фаъолият
намудаанд ва баъзеи онҳо имрӯз ҳам фаъолияташонро идома дода истодаанд. Тибқи
қарори Ҳукумати Ҷумҳурии Тоҷикистон аз 11.05.2012 дар заминаи Донишкадаи молияи
Тоҷикистон ва Донишкадаи иқтисодии Тоҷикистон, Донишкадаи молия ва иқтисоди
Тоҷикистон таъсис дода шуд. Муассиси таълимгоҳ Вазорати молияи Ҷумҳурии
Тоҷикистон буда, мақсад аз ташкил намудани он, пеш аз ҳама, татбиқ намудани
сиёсати молиявии Ҳукумати Ҷумҳурии Тоҷикистон ва тибқи талаботи стандартҳои
ҷаҳонӣ омода намудани мутахассисони соҳаи молия ва иқтисод мебошад. Муассисаҳои
нави таълимӣ бояд дар риштаҳое мутахассис тайёр кунанд, ки дар шароити имрӯза ба
он аз ҷониби вазорату идораҳо ва дигар субъектҳои иқтисоди бозорӣ ва бозори
меҳнатии ҷаҳонӣ талаботи воқеъи ва аниқ ҷой дорад, ки ба хоҷагии халқи
кишварамон манфиатовар бошад, ки ҳадафи асосии дар заминаи ҳамроҳнамоии ду
донишкада - собиқ Донишкадаи молияи Тоҷикистон ва собиқ Донишкадаи иқтисодии
Тоҷикистон таъсис додани Донишкадаи молия ва иқтисоди Тоҷикистон аз ин бармеояд.
Донишкалаи молия ва иктисоди Тоҷикистон соли 2012 дар ш. Душанбе дар натиҷаи
муттаҳид намудани ду донишкадаи олӣ - Донишкадаи иқтисодии Тоҷикистон ва
Донишкадаи молияи Тоҷикистон таъсис ёфтааст. Дар марҳилаи муосири инкишофи
ҷомеа, ки муносибатҳои бозорӣ бартарӣ дорад, амалӣ намудани сиёсати ягонаи
таҳсилоти олии касбӣ, самаранок истифода намудани нерӯҳои мавҷуда ва баланд
бардоштани қобилияти рақобатпазирии муассисаҳои таҳсилоти олии касбии давлатӣ,
нисбати муассисаҳои таҳсилоти олии ғайридавлатӣ зарур аст. Имрӯзҳо Ҳукумати
Ҷумҳурии Тоҷикистон бо назардошти ташаккули заминаи хуби техникӣ, захираи
лозимии мутахассисони соҳибунвон ва имконияти дар сатҳи баланд тайёр намудани
мутахассисони соҳаи илму таълим ба Донишкадаи молия ва иқтисоди Тоҷикистон
таваҷҷӯҳи хос зоҳир намуда, чун донишкадаи базавӣ дар тайёр намудани
мутахассисони соҳаи молия, бонкдорӣ ва соҳаҳои гуногуни иқтисодии кишварамон ба
он такя менамояд. Мақсадҳои асосии таъсиси Донишкадаи молия ва иқтисоди
Тоҷикистон пурраю мустаҳкам намудани заминаи моддӣ-техникӣ ва захираи кадрии
собиқ ДИТ ва ДМТ, ташкилу беҳтар намудани ҳолати лаборатория ва озмоишгоҳҳо ва
ба талаботи стандарти ҷаҳонӣ мувофиқ намудани раванди таълим, ба сатҳи баланд
бардоштани мақоми донишкада, такмили сохтор, истифодаи усулҳои наву замонавии
таълим, таҳияи барномаҳои ҷавобгӯи талаботи стандартҳои ҷаҳонӣ дар Донишкадаи
молия ва иқтисоди Тоҷикистон барои омодасозии мутахассисони баландихтисоси соҳаи
молияву иқтисод, мутахассисони илмӣ ва такмили ихтисоси кормандони соҳаи молияву
иқтисод замина гузоштан; боло бардоштани маърифати илмӣ-сиёсии ҷомеа; тарғиби
зарурати донистану истифода намудани технологияи ҳозиразамон дар соҳаҳои
гуногуни молияву иқтисоди ҷумҳурӣ зиёд намудани саҳми он дар рушди иқтисодиёт,
ба хусус низоми молиявӣ ва дигар ҷабҳаҳои ҳаёти ҷомеа иборат мебошад. Инчунин
саҳмгузорӣ дар амалигардонии Барномаи Бонки умумиҷаҳонӣ бобати таҷдиди идораи
молияи давлатӣ ва амалигардониии Барномаи миёнамуҳлати хароҷотҳои давлатӣ аз
ҷумлаи ин ҳадаф ба шумор меравад Донишкадаи молия ва иқтисоди Тоҷикистон аз
нигоҳи сохтор муассисаи навтаъсиси таҳсилоти олии касбӣ буда, айни ҳол дар
ҳайати он 6 факултет ва 26 кафедра (19 - кафедраи тахассусӣ, 7- кафедраи
умумидонишкадавӣ) фаъолият менамояд. Бо назардошти мушкилиҳои давраи гузариш
ДМИТ метавонад: - ҳайати асосии омӯзгоронро ҷалб намояд ва мувофиқан ба
имкониятҳои иқтисодии кишвар заминаи моддию техникии таълимро мустаҳкам намояд;
- дар раванди таълим ҳаддалимкон дастрасӣ ба технологияи нави замонавиро таъмин
намояд; - тайёр намудани мутахассисонро бо назардошти ниёзҳои воқеии ҷомеа ва
талаботи бозори меҳнат ба роҳ монад; - робитаҳояшро бо мактабҳои олӣ ва
марказҳои илмии хориҷи дуру наздик васеъ намуда, қабул ва таълими шаҳрвандони
хориҷиро барқарор ва такмил диҳад.

Аввалин ректори донишкада дотсент Гулмирзоев Дона Гулмирзоевич таъин гардид.
Ректории ин донишкадаро дар солҳои 1996-2005 д.и.и., профессор Гулмирзоев Д.Г.
бар уҳда дошт. Дар солҳои 2006-2008 д.и.и., профессор Комилов С.Ҷ., 2008-2009
д.и.и., профессор Бобоев О.Б., 2008-2012 д.и.и., профессор Нидоев Н.Ф. бар уҳда
доштанд. Роҳбарии Донишкадаи молия ва иқтисоди Тоҷикистонро аз рӯзҳои аввали
таъсисёбиаш то декабри соли 2013-ум н.и.и., дотсент Мирбобоев Р.М. ба уҳда дошт.
Аз декабри соли 2013 то имрӯз роҳбарии Донишкадаи молия ва иқтисоди Тоҷикистонро
н.и.и., дотсент Солиев А.А. ба уҳда дорад.



https://tg.wikipedia.org/wiki/%D0%94%D0%BE%D0%BD%D0%B8%D1%88%D0%BA%D0%B0%D0%B4%D0%B0%D0%B8_%D0%B4%D0%B0%D0%B2%D0%BB%D0%B0%D1%82%D0%B8%D0%B8_%D1%81%D0%B0%D0%BD%D1%8A%D0%B0%D1%82%D0%B8_%D0%A2%D0%BE%D2%B7%D0%B8%D0%BA%D0%B8%D1%81%D1%82%D0%BE%D0%BD_%D0%B1%D0%B0_%D0%BD%D0%BE%D0%BC%D0%B8_%D0%9C._%D0%A2%D1%83%D1%80%D1%81%D1%83%D0%BD%D0%B7%D0%BE%D0%B4%D0%B0

Донишкадаи давлатии санъати Тоҷикистон ба номи М. Турсунзода яке аз донишкадаҳои
таҳсилоти олии касбии Тоҷикистон мебошад.

Донишкада соли 1973 дар ш. Душанбе таъсис ёфтааст. Мақоми донишгоҳ мактаби олии
касбӣ буда, дорои иҷозатномаҳои (литсензияҳои) давлатии Вазорати маорифи
Тоҷикистон оид ба ҳуқуқи пешбурди фаъолияти таълимӣ дар соҳаи таҳсилоти олии
касбӣ ва Шаҳодатнома дар бораи аккредитатсияи давлатӣ мебошад. Соли 1978 ба
донишкадаи санъат номи Мирзо Турсунзода дода шудааст. Ректори донишкада Диловар
Латипов - доктори илми педагогика, профессор мебошад.

Соли 1973 бо қарори Совети Вазирони ИҶШС ҳамчун Донишкадаи давлатии санъати
Тоҷикистон таъсис ёфтааст. Соли 1978 ба Донишкадаи давлатии санъати Тоҷикистон
номи Мирзо Турсунзода дода шудааст. Соли 2003 аз сохтори ДДСТ ба номи М.
Турсунзода факултаҳои равияи мусиқӣ ҷудо карда шуда асоси Консерваторияи миллии
Тоҷикистонро ташкил намудаанд.



https://tg.wikipedia.org/wiki/%D0%94%D0%BE%D0%BD%D0%B8%D1%88%D0%B3%D0%BE%D2%B3%D0%B8_%D0%B4%D0%B0%D0%B2%D0%BB%D0%B0%D1%82%D0%B8%D0%B8_%D2%9A%D1%83%D1%80%D2%93%D0%BE%D0%BD%D1%82%D0%B5%D0%BF%D0%BF%D0%B0_%D0%B1%D0%B0_%D0%BD%D0%BE%D0%BC%D0%B8_%D0%9D%D0%BE%D1%81%D0%B8%D1%80%D0%B8_%D0%A5%D0%B8%D1%81%D1%80%D0%B0%D0%B2

Донишгоҳи давлатии Қӯрғонтеппа ба номи Носири Хусрав яке аз дошишгоҳҳои
таҳсилоти олии касбии Тоҷикистон мебошад.

Донишгоҳ соли 1978 дар ш. Қӯрғонтеппа вилояти Хатлон таъсис ёфтааст. Дар замони
шӯравӣ номгузориаш Донишкадаи давлатии педагогии Қӯрғонтеппа буд. Мақоми
донишгоҳ мактаби олии омӯзгорӣ буда, дорои иҷозатномаҳои (литсензияҳои) давлатии
Вазорати маорифи Тоҷикистон оид ба ҳуқуқи пешбурди фаъолияти таълимӣ дар соҳаи
таҳсилоти олии касбӣ ва Шаҳодатнома дар бораи аккредитатсияи давлатӣ мебошад.

Донишгоҳи давлатии Қӯрғонтеппа ба номи Носири Хусрав соли 1978 ҳамчун шуъбаи
қӯрғонтепагии Донишкадаи омӯзгории Душанбе ба номи Т.Г.Шевченко (айни ҳол
Донишгоҳи давлатии омӯзгории Тоҷикистон ба номи Садриддин Айнӣ) таъсис гардида,
соли 1991 тибқи Қарори Девони Вазирони Ҷумҳурии Тоҷикистон аз 11 марти соли 1991
ва фармони Вазорати маорифи Ҷумҳурии Тоҷикистон аз 13 марти соли 1991 шӯъба
(филиал) ба Донишкадаи давлатии омӯзгории шаҳри Қӯрғонтеппа табдил ёфт.

Соли 1992 Донишкада ба Донишгоҳи давлатии Қӯрғонтеппа мубаддал гардида, ба номи
олим ва файласуф, фарзанди Хатлонзамин Носири Хусрави Қубодиёнӣ гузошта шуд.



https://tg.wikipedia.org/wiki/%D0%94%D0%BE%D0%BD%D0%B8%D1%88%D0%B3%D0%BE%D2%B3%D0%B8_%D0%B4%D0%B0%D0%B2%D0%BB%D0%B0%D1%82%D0%B8%D0%B8_%D0%A5%D0%BE%D1%80%D1%83%D2%93_%D0%B1%D0%B0_%D0%BD%D0%BE%D0%BC%D0%B8_%D0%9C._%D0%9D%D0%B0%D0%B7%D0%B0%D1%80%D1%88%D0%BE%D0%B5%D0%B2

Донишгоҳи давлатии Хоруғ ба номи М. Назаршоев яке аз дошишгоҳҳои таҳсилоти олии
касбии Тоҷикистон мебошад. Ректори Донишгоҳи давлатии Хоруғ доктори илмҳои
техники профессор Имомёрбек Қаландарбеков

Донишгоҳ соли 1992дар ш. Хоруғ таъсис ёфтааст. Дар замони шурави номгузориаш
Донишкадаи давлатии педагогии Хоруғ буд. Мақоми донишгоҳ мактаби олии омузгори
буда, дорои ичозатномаҳои (литсензияҳои) давлатии Вазорати маорифи Тоҷикистон
оид ба ҳуқуқи пешбурди фаъолияти таълими дар соҳаи таҳсилоти олии касби ва
Шаҳодатнома дар бораи аккредитатсияи давлати мебошад.



https://tg.wikipedia.org/wiki/%D0%94%D0%BE%D0%BD%D0%B8%D1%88%D0%B3%D0%BE%D2%B3%D0%B8_%D0%9E%D0%BA%D1%81%D1%84%D0%BE%D1%80%D0%B4

Донишгоҳи Оксфорд — донишгоҳи кӯҳнатарин дар ҷаҳони англисӣ забонҳо мебошад, ва
якум донишгоҳ дар Британияи Кабир, соли 1209 ташкил карда шудааст, дар шаҳри
Оксфорд ҷойгир аст, графствои Оксфордшир.

Донишгох факултаҳо ва 39 коллеҷҳоро дар бар мегирвд, ва боз 7 хоанҳои
хоб-residence halls. Ҳамаи имтиҳонот, монанди лексияҳо ва корҳои лабаратори
марказӣ ташкил карда шудаанд, дар як вақт коллеҷҳо дарсҳои индивидуалӣ ва
семинарҳо бо донишҷӯён мегузоранд.

С X в. в Салерно, Павии, Болонье, Париже существовали университеты — места
паломничества для пытливых умов. Там изучали право, латынь, философию, медицину,
математику. В Англии дела обстояли несколько хуже: даже среди духовенства было
немало неграмотных. И в 1133 г создали университет с целью дать
священнослужителям более полное образование. Выбор пал на Оксфорд, один из
крупнейших городов королевства. Но только при Генрихе II Оксфорд стал настоящим
университетским городком. Если со временем через Оксфорд почти в обязательном
порядке проходили члены высшего общества, то в средние века до этого было еще
далеко. Там обучались только священнослужители, они снимали комнаты у местных
жителей и зачастую были бедны.

В 13м веке, из-за стычки между студентами и городским населением, из Окфорда
бежала группа студентов и профессоров, основавших вскоре после этого
Кэмбриджский университет.



https://tg.wikipedia.org/wiki/%D0%94%D0%B0%D0%BC%D0%B8%D1%80%D0%B1%D0%B5%D0%BA_%D0%9E%D0%BB%D0%B8%D0%BC%D0%BE%D0%B2

Дамирбек Олимов соли 1989 дар ноҳияи Ғончӣ ба дунё омадааст. Баъд аз хатми
мактаби миёна солҳои 2004-2009 дар донишкадаи санъати ба номи Содирхон Хофизи
шаҳри Хуҷанд дониш андӯхта онро хатм кардааст. Фаъолияти сарояндагии худро аз
соли 2009 оғоз кардааст. Дар ансамбли шашмақомхонии "Нури Хуҷанд", ки
роҳбариашро устод Ҷурабек Муродов ба ӯҳда доранд, фаъолият мекунад ва дар
ансамбли созу овози "Садои Суғд" кор мекунад.

Шӯҳрати Дамирбек баъди хондани суруди "Ҷон бачаи хола" бо сароянда Нигина
Амонқулова боз ҳам зиёдтар гашт.. Инчунин, бо ҳамовозии Нигина Амонқулова дар
клипи “Мавригӣ” овозхони ҷавон Дамирбек Олимов ҳам муаррифӣ шуд, ки то ҳоло дар
YouTube беш аз 365 ҳазор бор дида шудааст..



https://tg.wikipedia.org/wiki/%D0%94%D0%B0%D0%BB%D1%91%D0%BD%D0%B8_%D0%91%D0%BE%D0%BB%D0%BE

Далёни Боло – деҳаест дар Ҷамоати Далёни Болои ноҳияи Ғончӣ. Дар деҳа соли 2011
1644 хонавода ва 6342 нафар ба қайд даромада буданд.

Ҷамоати деҳоти Далёни Боло дар шимолу ғарби ноҳияи Ғончӣ дар зери қаторкӯҳҳои
Туркистон воқеъ буда аз шимолу ғарб бо Ҷамоати Нофароҷи ноҳияи Истаравшан зиёда
аз 30 км ҳаммарз мебошад.Аз тарафи шарқ бо Ҷамоати Калининобод, аз шимолу шарқи
бо Ҷамоати Чавкандаки ноҳияи Истаравшан, аз тарафи шимол бо ноҳияи Истаравшан,
аз ҷанубу ғарб бо ноҳияи Кӯҳистони Мастчоҳ ҳамсарҳад мебошад. Ҳудуди Ҷамоат
12117 га, иқлими он субтропики хушк буда, ҳаҷми боришотӣ аз 500 то 700 мм буда
ҳарорати миёнаи ҳаво дар моҳҳои июн-июл 30-35 С, дар кӯҳҳо 12-15 С, дар моҳи
январ -2-6 ва дар кӯҳҳо -12-15 С хушк мебошад. Сатҳи паҳни ноҳамвори теғадор аз
шимол ба ҷануб аз 500 метр то 4743 метр тадриҷан баланд шуда маркази Ҷамоат
деҳаи Далёни Боло дар баландии 1050 м аз сатҳи баҳр ҷойгир мебошад. Ҷамоат аз
захираҳои табии масолеҳи бинокорӣ (гил, хок, сангҳои таҳкурсӣ, сангҳои барои
истеҳсоли оҳак) санги мармар бой мебошад. Хокҳои Ҷамоат асосан хоки
хокистарранги тира, зардхок, шағалхок, инчунин хокҳои серсанг ва рег вомехӯранд.
Хоки минтақаи бешазори арча ва доманаи кӯҳсор қаҳваранг ё худ доминаранг буда,
поёнтар ба гашти дашт он ба тирахаки кушод ва зардхок таҷлил меёбад.

Дар ҳамвории доманакӯҳҳо дар баландиҳои (1000-1900 метр) набототи биёбонию
нимбиёбони эфемирҳо, шибоғ, шутурхор, ҷӯробак, кавар, ковук ва гайра, дар куххо
дар баландихои зиёда аз 1100-1900 дар биёбони дамои хӯшадорҳо, лубиёҳо, гулҳо,
буттаҳои зирк, настаранг, бодомӣ, бодоми талхак ва ғайраҳо мерӯянд. Дар водиҳои
ноҳия бошад зироатҳои маданӣ, гандум, ҷав, ҷавдор, сулӣ, ҷуворимакка, нахуд,
лаблабу, шалғам, турб, пиёз, сабзӣ, помидор, бодиринг, харбуза, каду, ангуру
тут, себ, нок, шафтолу, зардолу, гелос парвариш меёбанд.



https://tg.wikipedia.org/wiki/%D0%94%D0%B0%D0%B2%D0%BB%D0%B0%D1%82%D0%B8_%D2%B2%D0%B0%D0%B9%D1%82%D0%BE%D0%BB%D0%B8%D1%91%D0%BD

Дар Осиёи Марказии асри IV ва то миёнаҳои асри V се давлат ташкил меёбад:
Кидориён, Хиёниён ва Ҳайтолиён. Дар байни онҳо Ҳайтолиён калонтару пурзӯртар
буда, дар аввал қисмати шарқии Осиёи Марказӣ ва аз он ҷумла, Помирро ҳам дар бар
мегирифт. Ҳайтолиён аз тарафи як подшоҳ идора карда мешуданд. Лекин баъзе
ҳокимони маҳаллӣ мустақилияти худро нигоҳ дошта буданд. Тахту тоҷи подшоҳӣ
меросӣ буд. Вазифаи шоҳиро вориси аз ҳама қобилиятноки шоҳ ишгол мекард. То
миёнаҳои асри V давлати Ҳайтолиён дар Осиёи Марказӣ макоми ҳукмронро ба даст
даровард. Дар ин давра ҳудудҳои он васеъ шуданд. Шоҳҳои Ҳайтолиён Суғд ва
Тахористонро ҳам забт карданд. Давлати Ҳайтолиён дар замони ҳукмронии Хушнавоз -
солҳои 50-ум ва 70-уми асри V боз ҳам васеътару пуриқтидортар гардид. Дар
муқобили давлати Ҳайтолиён ду давлати пурзӯр меистод, ки яке Давлати Сосониён ва
дигаре Хоқонии Турк буд. Далели марказиятнок будани давлати Ҳайтолиён пойтахти
ягона доштани он мебошад. Пойтахти давлати Ҳайтолиён шаҳри Бомиён буд, ки ҳоло
дар Афғонистони Шимолии имрӯза воқеъ аст.

То ба давлати марказиятнок табдил ёфтани давлати Ҳайтолиён дар Эрон давлати
пурзӯри Сосониён вуҷуд дошт, ки ба мавҷудияти давлати Ҳайтолиён таҳдид мекард.
Барои ҳамин шоҳҳои Ҳайтолиён қариб дар тамоми давраи ҳукмрониашон худро аз
ҳамлаҳои лашкари давлати Сосониён ҳимоя мекарданд. Вале дар миёнаҳои асри V
давлати Ҳайтолнён чунон пурзӯр шуд, ки бар зидди ҳамлаҳои харобиовари давлати
Сосониён истодагарӣ карда ҳатто бар он ғалаба ҳам карда метавонист. Ҳайтолиҳо
баъди қаламрави Тоҷикистони Ҷанубии имрӯзаро ишғол кардан мавқеи худро хуб
мустаҳкам намуда, ба сарҳадҳои шарқии давлати Сосониён наздик шуданд. Вале
ташаббускори оғози ҷанг шоҳ Пирӯз гардид, ки навакак дар Эрон ба тахти подшоҳӣ
нишаста буд. Ҳамин тариқ, соли 457 ҷанги Пирӯз бар зидди Ҳайтолиён, ки шоҳашон
Шаҳнавоз буд, оғоз гардид. Дар ин ҷанг тарафи муҳофизаткунанда ҳайтолиҳо буданд.
Ҳайтолиҳо ҳамлаи лашкари Сосониёнро "хуб пешвоз" гирифтанд. Дар ҷанги пешина
Ҳайтолиҳо бар Эрони Сосонӣ ғолиб баромада, дар созишномаи сулҳ сарҳадҳои байни
ин давлатҳоро муқаррар карда буданд. Кӯшиши Сосониён барои васеъ кардани
ҳудудҳои давлати худ маънии вайрон кардани шартҳои ҳамин созишномаро дошт. Аз
маъхази зерин шумо мебинед, ки шоҳи Сосониён бо ҳиллаю найранг чӣ тавр аҳдшиканӣ
кардааст: "Пирӯз бо лашкари худ то таги ҳамон бурҷе расид, ки Баҳроми Гӯр сохта
буд... Пирӯз илоҷе ёфта, ваъдахилоф набудани худро нишон доданӣ шудааст (гап аз
он ваъдае меравад, ки Пирӯз ба подшоҳи Ҳайтолиён Хушнавоз дода буд ва мувофиқи
он бояд аз сарҳади Ҳайтолиён намегузашт). Маълум, ки сарҳади Ҳайтолиён ҳамон
бурҷ буд ва инак, Пирӯз ба таги он бурҷ расиду фармуд, ки 50 фил ва 300
паҳлавонро бар он банданд ва филону паҳлавонон бурҷро пеш мекашиданду Пирӯз аз
паси онҳо меомад ва бо ҳамин ҳилла ваъдаро, ки ба Хушнавоз дода буд, гӯё вайрон
намекард. Дар ин муҳорибаи зидди Ҳайтолиён Пирӯз ва бисёре аз лашкари вай ба
ҳандакҳое, ки махсус дар сари роҳ канда шуда, рӯи онҳоро пӯшонда, ноаён карда
буданд, афтиданду кушта шуданд". Дар ин ҷанг ҳам шоҳи Эрон аз артиши давлати
Ҳайтолиён сахт шикаст хӯрдааст, дар назди шоҳи Ҳайтолиён Шаҳнавоз ӯхдадор шуд,
ки дигар ба ҳудуди давлати ӯ қадам намегузорад. Барои эътимод Пирӯз вориси тоҷу
тахти шоҳии Сосониён - писари худро дар назди шохи Ҳайтолиён гаравгон гузошта,
маблағи калон товони ҷанг низ дод. Вале Пирӯз ба ваъдаи худ вафо накарда, баъди
чанде бар зидди Ҳайтолиён аз нав ҳамла кард, ки он ҳам ба шоҳи Сосониён ғолибият
наовард. Баъди ин Пирӯз бори дигар бар зидди давлати Ҳайтолиён лашкар кашид.
Лекин лашкарҳои Сосониён ва худи Пирӯз аз нав ба доми Ҳайтолиён афтиданд. Ин
дафъа Ҳайтолиён усули ҷанги мудофиавии худро каме тағйир дода, дар пеши роҳи
лашкарҳои Сосониён чоҳҳои зиёде кофта, рӯи онҳоро бо хасу шохаҳо пӯшонида ноаён
карданд. Дар натиҷаи ҳуҷуми саросемавори Сосониён аксари лашкари онҳо, аз он
ҷумла, худи Пирӯз ҳам ба ин "чоҳҳои гургқапӣ" афтиданд.

Дар охирҳои асри V ва оғози асри VI давлати Ҳайтолиён боз ҳам васеътар шуд.
Ҳайтолиён Қандаҳор, Урумчӣ, Қошгар ва Хутанро низ забт карданд. Баъди забти
Ҳиндустони Шимолӣ ҳудуди давлати Ҳайтолиён аз империяи Кушониёни Бузург ҳам
калонтар шуд. Дар асри VI ба давлати Ҳайтолиён лозим омад, ки худро аз ҳамлаҳои
истилогарони лашкари ду давлат - Хоқонии Турк ва Давлати Сосониён муҳофизат
кунад.



https://tg.wikipedia.org/wiki/%D0%93%D1%83%D0%BB%D0%B8%D1%81%D1%82%D0%BE%D0%BD_(%D1%88%D0%B0%D2%B3%D1%80)

Гулистон (собиқ ш. Қайроқум) — шаҳр дар ноҳияи Ғафурови вилояти Суғд. Шаҳр дар
соҳили дарёи Сир, дар масофаи 15 км аз ш. Хуҷанд вокеъ аст.

Дар охири ҳазорсолаи III ва дар аввали ҳазорсолаи II то милод, дар соҳили рости
дарёи Сир, дар тарафи ғарбии Хуҷанди ҳозира, дар нимбиёбони Қайроққум қабилаҳои
зиёде зиндагӣ мекарданд. Онҳо асосан ба чорводори, кишоварзи ва оҳангари машгул
буданд.

Шаҳри Гулистон (Қайроққум) дар масофаи 15 км аз ш. Хуҷанд вокеъ аст. Бо номи
Қайроққум ҳамчун шаҳр санаи 4 январи соли 1963 таъсис ёфтааст. Бо қарори Маҷлиси
миллии Ҷумҳурии Тоҷикистон аз 3 марти соли 2016 номи шаҳр ба Гулистон иваз
шудааст. Масоҳаташ 13525,6 га мебошад. Аҳолии шаҳр беш аз 41 700 нафарро ташкил
медиҳад. Зичии он дар 1 км. мураббаъ 308,4 нафар аст.

Гулистон (Қайроққум) дар ҷое, ки табиаташ зебо, дар соҳили баҳри тоҷик ҷойгир
шудааст. Аз қадим бо ҷойҳои истироҳатӣ ва осишгоҳҳои бачагонаи худ машҳур аст.
Гулистон (Қайроққум) дар баландии 450м аз сатхи бахр ҷойгир шудааст. Ба ш.
Гулистон (Қайроққум) инчунин шаҳракҳои Консой, Навгарзан, Адрасмон, Чоруқдаррон,
Зарнисор ва Сирдарё, ки аз шаҳр дар масофаи то 260 км дуртар ҷойгир шудаанд,
дохил мешаванд. Зимистонаш кутоҳи хунук, тобистонаш гарм аст. Соҳили обанбори
«Баҳри тоҷик» манзараи бисёр ҳам зебо дорад, барои истироҳат ҷои хуб аст. Дар
фасли зимистон барф кам меборад, ки баландии он 2-5 см ташкил медихад. Барф ба
замин нарасида тез об мешавад. Дар солҳои 1951 - 1957 дар ин шаҳр НБО "Дустии
халқҳо" дар дарёи Сир сохта шуда буд, ва ин ба машҳур шудани шаҳр мусоидат кард.



https://tg.wikipedia.org/wiki/%D0%93%D1%83%D0%BB%D0%B0%D1%84%D0%B7%D0%BE_%D0%A1%D0%B0%D0%B2%D1%80%D0%B8%D0%B4%D0%B4%D0%B8%D0%BD%D0%BE%D0%B2%D0%B0

Савриддинова Гулафзо (тав. 12.09.1947, ш. Исфара), ходими давлатии Тоҷикистон,
Корманди шоистаи фарханги ЧТ. Донишгохи хоҷагии халқи Москва (1969), Мактаби
олии хизбии ш. Тошканд (1985). Фаъолияти мехнатиаш аз иктисодчии идораи савдои
ш. Шӯроб с. 1969 огоз шудааст. Раиси иттифоки касабаи кормандони саноати
махалли, раиси XМШ (1972-1977), муовини раиси комичроияи шурои депутатҳои халқи
шаҳр (1977-1980), котиби кумитаи шаҳрии хизби коммунист (1980-1983), раиси
комичроияи шурои депутатҳои халқи шаҳр (1982-1983), котиби якуми кумитаи хизби
коммунисти ш. Исфара (1983-1985), мудири шуъбаи маданият, шуъбаи савдо ва
хизматрасонии маишии КМ ПК Тоҷикистон (1985-1988), котиби аввали кумитаи шаҳрии
хизб ва раиси Шурои депутатҳои халқ, раиси ш. Исфара (1988-1996), муовини Раиси
Маҷлиси Олии Ҷумҳурии Тоҷикистон (1997-2000) ва аз моҳи марти с. 2000 муовини
Раиси Мачлиси намояндагони Маҷлиси Олии Ҷумҳурии Тоҷикистон. Хизматҳои
Савриддинова бо ордени «Дусти» ва медалу ифтихорномаҳо қадр шудаанд. Вакили
Шурои Олии Чумҳурии Тоҷикистон (даъватҳои 12, 13), вакили халқии Маҷлиси Олии
Чумҳурии Тоҷикистон (даъвати 1) интихоб шудааст.



https://tg.wikipedia.org/wiki/%D0%93%D0%B8%D1%91%D2%B3%D1%85%D3%AF%D1%80%D3%A3

Гиёҳхӯрӣ,гиёҳхорӣ ё мевахорӣ (ба забони русӣ - “Вегетарианство”; ба англисӣ
“Vegetarianism”) ба маънои парҳез аз хӯрдани гӯшти ҷонварон аст, ки мумкин аст
ҳамчунин парҳез аз хӯроке монанди шир, маҳсулоти ширӣ, тухми мурғ ва асал, ки
сарчашмаи ҷонварӣ доранд, бишавад. Чандин намуди гиёҳхорӣ вуҷуд дорад, ки
вобаста ба намуди он рафтори гиёҳхорон нисбати чорво ва маҳсулоти чорводорӣ фарқ
мекунад. Гурӯҳе аз мевахорон дар канори нахӯрдан ва ё камтар хӯрдани хӯроки
ҷонварӣ ба озор ва куштори онҳо низ зид ҳастанд. Бархе аз мевахорон аз пӯшидани
либосҳое монанди чарм, абрешим ва пашм, ки аз куштани ҷонварон ба даст омада низ
парҳез мекунанд. Дар “Веганизм” аз ҳама маҳсулоти ҷонварӣ – чи аз куштани онҳо
ба даст омада бошанд ва чи бо баҳрагирӣ аз онҳо (маҳсулоти ширӣ, тухми мурғ,
асал ва ғайра) парҳез мешавад. Имрӯз дар ҳама кишварҳои ҷаҳон гиёҳхӯрон вуҷуд
доранд ва дар баъзе кишварҳо гиёҳхӯрӣ дорои решаҳои таърихӣ ва мазҳабӣ аст. Бо
ин ки дар пеш гирифтани режими мевахорӣ бо шеваҳои гуногуне имконпазир аст аммо
равиши умумии тамоми ин шеваҳо парҳез аз хӯрдани гӯшти ҷонварони хунгарм
мебошад.



https://tg.wikipedia.org/wiki/%D0%92%D0%B8%D1%82%D0%B0%D0%BC%D0%B8%D0%BD

Витаминҳо (лотинӣ: vita) — «ҳаёт» — аз рӯи табиати химиявии гурӯҳи пайвастаҳои
органики гуногун буда қисми зарурии таркиби озуқавори ба ҳисоб мераванд

Витамин b1 (аневрин, тиамин) — норасоии ин витамин боиси вайроншавии кори
системаи асаб полиневрит мегардад.

Витамин b с (кислотиа аскарбин) — барои одам ахмияти калон дошта, омили зидди
синга мебошад.

Витмани с — дар лимӯ, афлесун коти сиёҳ, карам, меваи настаран, пиёз, картошка,
қаламфури сурх ҳамчу витиммини д аст. Витамини с бо роҳи ссинтез аз глюкоза
ҳосил мешавад. OCH2 – CH – CH –CH –CH – C, CH2 – CH - CH – CH – CH – CH2, OH OH
OH OH OH ,H OH OH OH OH OH OH



https://tg.wikipedia.org/wiki/%D0%92%D0%B0%D1%85%D1%88

Дарёи Вахш (порсӣ: وخش) — рӯдест дар Осиёи Марказӣ, ки дар Қирғизистону
Тоҷикистон равон аст ва бо рӯди Панҷ пайваста дар Омударё мерезад.

Вожаи «Вахш» бархоста аз вожаи «vaxšu-» дар эронии бостон аст ва маънояш
«боланда, фазоянда» аст. Ҳамин номро юнониён «Ὄξος» навиштанд ва румиён онро
лотинӣ карданду «Oxus» нигоштанд. Ин вожа дар номи рӯдҳои Вахшу Вахон (ва
эҳтимолан дар номҳои Вахиё ва Ахшу ё Кӯлобдарё, ки туркона Оқсуяш хонем) боз
мондааст.

Вахш дар даврони бостон сарчашмаи аслии Омударё шумурда мешуда аз ин рӯд номи
бостонияш бар ин рӯд боз мондааст.

Дарёи Вахш (Рӯди Вахш)- яке аз калонтарин шохобҳои Омударё буда, аз қисми шарқии
қаторкӯҳи Олой дар масофаи 524км ҷорӣ мешавад. Ҳавзаи дарёи Вахш 39100км²
мебошад. Шохобҳои калонтарини он аз каторкӯҳҳои Паси Олой сар шуда, дар саробаш
номи Карсуро мегирад. Вай дар поёнтар бо номи Кизилсӯ маълум аст. Кизилсӯ аз
тафи чап шохобҳои гуногун дошта, аз водии Олой мегузарад ва ҳудуди Тоҷикистонро
ба дигар шохоб ба Муғсӯ ҳамроҳ мешавад. Муғсӯ аз ҳудуди шимоли шарқии Помир
сарчашма гирифта, дар сароби худ Баландкиик номида мешавад. Муғсӯ бо Кизилсӯ як
шуда Сурхобро ташкил медиханд. Дар қисмати шарқӣ ба Сурхоб дарёи Хингоб якчоя
шуда,ба худ номи Вахшро мегирад. Дарёи Вахш дар байни дигар дарёҳои ҷумҳурӣ
хусусиятҳои махсус дорад. Давраи сероби моҳҳои июн-июл мебошад. Оби он ҳамеша
каму зиёд мешавад. Дар як сония 836м мукааб об ҷорӣ мешавад, ки ин ба 20,4%-и
сарфи солона баробар аст. Давраи камобии он ба моҳҳои декабр, январ, феврал ва
март рост меояд. Дарёи Вахш яке аз дарёҳои аҳамиятноктарини Тоҷикистон буда,
барои обёрии заминҳои пахтакор ва дигар зироатҳои водии Вахш мавриди истифодаи
васеъ қарор мегирад. Аз лиҳози иқтисодӣ дарёи Вахш барои рушди кувваҳои
истеҳсолкунандаи Тоҷикистон мавқеи бузург дорад.

Дарозои ин рӯд 786 км, паҳнои ҳавзаи обхезаш 39 100 км², миёнгини гузашти обаш
156 м³/с аст. Оби ин рӯд барои обёрӣ дар пахтазорҳо ба кор меравад. Аз дараи
рӯди Вахш шоҳроҳи Душанбе — Чанак мегузарад.

Мавҷудияти релеф, маҳаллу иқлими хоси минтақа яке аз сабаби асосии серобию
тезобии дарёи Вахш гардидааст. Чунин шароит имкон фароҳам овардааст, ки аз 1 км
маҷрои Вахш (Нерӯгоҳҳои барқии обии Вахш) тақрибан 13000 киловатт нерӯи барқ
ҳосил карда шавад Дарёи Вахш яке аз муҳимтарин дарёи обёрикунандаи Осиёи Миёна
аст ва афзалияти он зиёд мебошад.

Шаҳрҳои вилояти Хатлони Тоҷикистон - Норак, Сарбанд ва Қӯрғонтеппа дар канораи
дарёи Вахш ҷойгир шудаанд ва аз захираҳои оби дарё барои нӯшокӣ ва обёрии
заминҳо истифода мебаранд. Дар резишгоҳи дарёи Вахш ба Панҷ мамнуъгоҳи давлатии
«Бешаи палангон» ҷойгир аст, ки барои набототу ҳайвоноти он, оби дарё манбаӣ
зист аст.



https://tg.wikipedia.org/wiki/%D0%92%D0%B0%D0%B7%D0%BE%D1%80%D0%B0%D1%82%D0%B8_%D1%8D%D0%BD%D0%B5%D1%80%D0%B3%D0%B5%D1%82%D0%B8%D0%BA%D0%B0_%D0%B2%D0%B0_%D0%B7%D0%B0%D1%85%D0%B8%D1%80%D0%B0%D2%B3%D0%BE%D0%B8_%D0%BE%D0%B1%D0%B8_%D2%B6%D1%83%D0%BC%D2%B3%D1%83%D1%80%D0%B8%D0%B8_%D0%A2%D0%BE%D2%B7%D0%B8%D0%BA%D0%B8%D1%81%D1%82%D0%BE%D0%BD

Вазорáти энергети́ка ва захираҳóи оби Ҷумҳури́и Тоҷикистóн — мақомоти марказии
ҳокимияти иҷ­роияи Ҷумҳурии Тоҷики­стон дар соҳаи энергетика ва захираҳои об.
Фаъолияти Вазорати энергетика ва захираҳои оби Ҷумҳурии Тоҷикистон аз татбиқи
сиёсати ягонаи давлатӣ ва ба низоми муайян даровардани санадҳои меъёрии ҳуқуқӣ
дар соҳаи энергетика ва захираҳои оби Ҷумҳурии Тоҷикистон иборат аст. Вазорат
фаъолияти худро мабнӣ бар Конститутсия (Сарқонун)-и Ҷумҳурии Тоҷикистон,
қонун­ҳои кон­сти­тут­сионӣ, қонунҳои Ҷумҳурии То­ҷи­кистон, санадҳои Маҷ­лиси
миллӣ ва Маҷ­лиси намояндагони Маҷлиси Олии Ҷумҳурии Тоҷикистон, фармонҳои
Президенти Ҷумҳу­рии Тоҷикистон, қарорҳои Ҳукумати Ҷумҳу­рии Тоҷики­стон ва
асноди ҳуқуқии байналмилалии эътирофшуда аз тарафи Ҷумҳурии Тоҷикистон созмон
медиҳад.



https://tg.wikipedia.org/wiki/%D0%91%D0%BE%D0%B7%D0%B8%D2%B3%D0%BE%D0%B8_%D0%9E%D1%81%D0%B8%D1%91

Бозиҳои Осиё — мусобиқаҳои варзишие, ки ҳар чор сол байни варзишгарони давлатҳои
Осиё аз соли 1951 гузаронида мешаванд. Бозиҳо аз тарафи Кумитаи Байналмилалии
Олимпӣ идора карда мешаванд. Дар ҳар намуди варзиш медалҳо тақсим мешаванд:
тиллоӣ барои ҷои яккум, нуқрагӣ барои ҷои дуюм ва биринҷӣ барои ҷои сеюм.

Мусобиқа аз тарафи Кумитаи Миллии Олимпии далате, ки бозиҳоро мегузаронад,
кушода мешавад. Парчами давлатӣ ва суруди миллӣ ҳангоми мукофонидани варзишгарон
ба онҳо ҳамроҳи менамоянд. Барои нишон додани сатҳи рушд, ҷадвалҳо истифода
мешаванд, ки он миқдори медалҳое, ки ҳар як давлат соҳиби он гаштааст, нишон
медиҳад. Дар мусобиқаҳо танҳо давлатҳои шинохташуда иштирок менамоянд, вале
базеъ давлатҳое, ки истиқлолият надоранд, низ иштирок мекунанд (барои мисол
Тайван, ки ҳамчун Тайбейи Чини иштирок менамояд).

Шонздаҳум бозиҳои тобистона дар Гуанҷоу, Чин аз 12-ум то 27 ноябр гузаронида
шуданд.

Бозиҳои Осиё аз мусобиқаҳои варзишии хурд пайдо гаштаанд. Бозиҳои Шарқи дур
барои намоиши ягонагӣ ва ҳамкории се давлат - Аморати Ҷопон, Филиппин ва
Ҷумҳурии Чин соли 1913 ташкил гардида буд. Дигар давлатҳои Осиё дертар ҳамроҳ
шуданд. Бозиҳо соли 1938, ҳангоми ҳамлаи Ҷопон ба Чин ва дигар давлатҳои
минтақаи океани Ором қаът гардиданд.

Пас аз Ҷанги дуюми ҷаҳон чанде аз давлатҳои Осиё соҳибистиқлол гаштанд. Бархе аз
онҳо ибрози ташкил намудани мусабиқаҳои нав, баҳри мустаҳкам намудани
ҳамдигарфаҳми, намуданд. Моҳи августи соли 1948 дар рафти чордаҳум Бозиҳои
Олимпӣ дар Лондон, Кумитаи Олимпии Ҳиндустон ба роҳбарони дастаҳои варзишгарони
Осиё пешниҳод намуд, ки имконияти гузаронидани Бозиҳои Осиёро муҳокима кунанд.
Дар натиҷа барои таъсиси "Федератсияи Варзишии Осиё" ҳамаашон розигии худро
доданд. Моҳи феврали соли 1949 ба таври расмӣ "Федератсияи Бозиҳои Осиё" ташкил
гашт. Бозиҳои аввали Осиё дар Ню-Деҳли баргузор гаштанд.

Соли 1962 масъалаи қабули Тайван ва Исроил дар Федератсия ихтилоф андохт.
Индонезия, ки соҳиби гузаронидани бозиҳо буд, зиди қабули ин давлатҳо баромад
кард. Соли 1970 Кореяи Ҷанубӣ бозиҳоро, аз сабаби таъдиди Кореяи Шимолӣ,
гузаронида натавонист ва бозиҳоро дар Бангкок, пойтахти Тайланд аз ҳисоби
молиявии кореягӣ гузарониданд. Соли 1973 мухолифат, бо сабаби аз тарафи ИМА ва
бархе аз давлатҳо ба таври расмӣ шинохтани Тайван ва мухолифини миллии араб дар
Исроил, шуд. Соли 1977 Покистон аз сабаби ҷанг бо Бангладеш ва Ҳиндустон,
бозиҳоро гузаронида натавонист. Бозиҳо боз ба Бангкок гузаронида шуданд.

Пас аз ҳамин ҳодисаҳо Кумитаҳои Миллии Олимпии давлатҳои Осиё ба хулоса омаданд,
ки низомномаи Федератсияи Бозиҳои Осиёро тағир диҳанд. Шӯрои Олимпии Осиё барпо
гашт. Ҳамин Шӯро аз соли 1986 бозиҳоро назорат мекунад.

Тайван ба федератсия қабул шуд, вале Шӯро онро, мувофиқи меёрҳои Кумитаи
Байналмилалии Олимпӣ, "Чин (Тайбей)" меномад. Исроил аз федератсия берун карда
шуд ва ба мусобиқаҳои аврупои ҳамроҳ шуд.

Ба бозиҳои 1994, новобаста аз зид будани баъзе давлатҳои Шӯро, ҷумҳуриҳои
пештараи шӯравӣ: Тоҷикистон, Қазоқистон, Туркманистон, Қирғизистон ва Ӯзбакистон
даъват гаштанд.

Ғайр аз Бозиҳои Осиё, ки аслан тобистонаанд, боз дигар бозиҳои осиёгӣ ҳастанд:
Бозиҳои зимистонаи Осиё (аз соли 1986), Бозиҳои Осиё дар биноҳо (аз соли 2005
солҳои тоқ), Бозиҳои соҳилии Осиё (аз соли 2008 солҳои ҷуфт) ва минтақавӣ (Осиё
Марказӣ, Шарқи, Ҷанубӣ ва Ғарбӣ).



https://tg.wikipedia.org/wiki/%D0%91%D0%BE%D0%B1%D0%BE_%D0%A2%D0%BE%D2%B3%D0%B8%D1%80

Бобо Тохири Урён дар Хамадон соли 980 тавваллуд ёфтааст ва тамоми умр дар
хаминчо гузаронидааст. Шоир донишашро дар хаминчо гирифтааст ва соли 1055 дар
зодгохи худ вафот мекунад. Ин шоир асарҳои зиёдеро навиштааст.

Доир ба ҷараёни зиндагии бобо Тоҳир (порсӣ: باباطاهر ) ахбори дақиқе то ҳол
дастраси мо нест. Дар асоси баъзе сарчашмаҳо ва тадқиқоти муҳаққиқони ӣудогна
тахмин кардан мумкин аст,ки вай дар соли 980 таваллуд ёфта, тамоми ҳаёташро дар
Ҳамадон мегузаронад. Соли вафоташро 1055 тахмин кардаанд.

Аз осори Бобо Тоҳир Урён маӯмӣае бо номи "Калимоти Қисор", ба забони арабӣ боқӣ
мондааст, ки аз ақидаҳои ирфонҷ ва суханони ҳикматнок иборат мебошад. Ба ғайр аз
ин маӣмӯаи шеърҳои лирикеро низ ба ӯ нисбат медиҳанд,ки вай бештар аз 300
дубайтҷ ва чанд ғазали ба шеваи мардуми Ҳамадон навишташударо дар бар мегирад.



https://tg.wikipedia.org/wiki/%D0%91%D0%B8%D0%BE%D1%82%D0%B5%D1%85%D0%BD%D0%BE%D0%BB%D0%BE%D0%B3%D0%B8%D1%8F

Биотехнология — илмест, ки имконияти истифодаи организми зинда, системаҳо ва ё
натиҷаи фаъолияти онро барои ҳалли масъалаҳои технологӣ меомӯзад. Инчунин
имконияти сохтани организмҳо бо хусусияти муайян бо усули муҳандисии генетикӣ
яке аз мавзӯҳои асосии он ба шумор меравад.

Биотехнология гуфта асосан истифодаи муҳандисии генетикиро дар асрҳои XX—XXI
мефаҳманд, вале худи истилоҳ хело мафҳуми васеътар буда, комплекси равандҳои
дигаргун намудани организмҳои биологӣ барои таъмин намудани зарурияти одамро
дарбар мегирад. Комплекси мазкур аз дигаргун сохтани растани ва хонагӣ кардани
ҳайвонҳоро тавассути яккачинкунии сунъи ва гибридизатсия сар мешавад. Тавассути
усулҳои ҳозира истеҳсолоти анъанавии биотехнологии имконияти баланд бардоштани
сифати маҳсулоти хӯрокаро ва истеҳсолнокии организмҳои зиндаро пайдо намуданд.

То соли 1971 истилоҳи "биотехнолгия" асосан дар истеҳсолоти хӯрока ва хоҷагии
деҳот истифода мешуд. Аз соли 1970 сар карда олимон истилоҳро барои ишораи
усулҳои лабораторӣ, ба мисли клонсозӣ ва маҷмӯи ҳуҷайраҳо, ки бо тарзи in vitro
калон карда мешаванд.



https://tg.wikipedia.org/wiki/%D0%91%D0%B5%D1%88%D0%B0%D0%B8_%D0%BF%D0%B0%D0%BB%D0%B0%D0%BD%D0%B3%D0%BE%D0%BD

Мамнуъгоҳи давлатии табии «Бешаи палангон» — яке аз Мавзеъҳои табии Тоҷикистон
буда дар ҷануби Тоҷикистон дар резишгоҳи рӯди Вахш ба рӯди Панҷ ҷойгир аст.
Масоҳати мамнуъгоҳи «Бешаи палангон» 49 700 га ташкил медиҳад. Мамнуъгоҳи табии
«Бешаи палангон» бо қарори Комисариати халқии кищоварзии Тоҷикистон 4 ноябри
соли 1938 таъсис шудааст.

Мамнуъгоҳи дар ҳудуди имрўза ноҳияҳои Дӯстӣ, Ҷайҳун ва Қабодиёни вилояти Хатлон
воқеъ аст ва яке аз ҷойҳои тамошобоби Минтақаи сайёҳии водии Вахш мебошад.
Бештари ҳудуди мамнуъгоҳи «Бешаи палангон» - ро туғайзор ташкил медиҳад. Аз
ҳайвоноти нодир гавазни бухороӣ боқӣ мондааст, паланги туронӣ нест шудааст.

Мамнуъгоҳи бо қарори комиссариати Шӯрои халқии ҶШС Тоҷикистон 4 ноябри соли 1938
таъсис ёфтааст. Мамнуъгоҳи бо мақсади муҳофизати комплекси биёбону туғайзор,
набототу ҳайвоноти нодири он таъсис ёфта, масоҳати умумии он зиёда аз 50 000 га
мебошад, ки аз ин шумора 14500 га ҷангалпўш, 10700 га марғзор, 4030 га кӯлҳо,
22173 га-ро биёбон ташкил медиҳад.

Мамнуъгоҳ ба хотири мавҷудияти яке нодиртарин намуди ширхўрони даранда – паланги
тӯронӣ «Бешаи палангон» номгузорӣ шудааст. Дар ҳудуди мамнуъгоҳ ин намуди
ҳайвони ширхўр то солҳои 50-уми асри гузашта дучор мешуд. Олими рус Р.Л. Потапов
дар асари худ «Тигровая балка» чандин ҳодисаҳои вохўрии одамонро бо палангҳо
ёдрас шудааст. Вуҷуди паланги тӯронӣ дар ҳудуди мамнуъгоҳ тобистони соли 1953 ба
қайд гирифта шудааст. Айни замон доир ба мавҷудияти ин намуди паланг дар табиат
ва боғи ҳайвоноти дунё ягон маълумоте нест. Ба ақидаи бархе аз олимони соҳаи
зоология ин намуд на танҳо дар Тоҷикистон, балки дар тамоми сатҳи рўйи Замин
нест шудааст.

Мамнуъгоҳ манзараҳои гуногуни табиӣ дорад, аз як тараф минтақаи биёбон, аз
тарафи дигар минтақаи туғайзор, кӯлҳои сершумори мамнуъгоҳро иҳота намудаанд, ки
ба табиати он боз ҳам зебоӣ ва гуногунрангӣ мебахшад. Дар ҳудуди мамнуъгоҳ,
инчунин, поёноби дарёи Вахш ҷойгир шудааст. Айни ҳол дар ҳудуди мамнуъгоҳ зиёда
аз 20 кўл боқӣ мондааст. Кўлҳои мамнуъгоҳ макони зисти обсабзаҳо, содатаринҳо,
харчангҳо, гамбускони обӣ, нармтанҳо, моҳиҳо ва дигар ҳайвоноти обӣ мебошанд.
Дар кӯлҳои мамнуъгоҳ айни ҳол 16 намуди моҳӣ зист мекунанд, ки баъзеи онҳо
намудҳои эндемикӣ, яъне доираи паҳншавии маҳдуддошта мебошанд.

То солҳои 90 - уми асри гузашта аз намудҳои эндемикӣ дар кӯлҳои мамнуъгоҳ
белбинии калони амударёӣ ва белбинии хурди амударёӣ ба қайд гирифта шуда буд. Ин
намуди моҳӣ аҳамияти калони зоогеографӣ дорад, чунки ғайр аз поёноби дарёи Вахш
(ҳавзаи Аму) авлодҳои наздики белбиниҳо дар дарёи Миссисипии Амрико ва Янтзии
Чин дучор мешаванду тамом. Айни ҳол дар кӯлҳо намудҳои нодир ва камшумори
моҳиҳо, ба монанди муйлабмоҳии аралӣ, симмоҳӣ, муйлабмоҳии туркистонӣ,
сихболмоҳӣ ва жерехи тос дучор мешаванд. Инчунин, дар кӯлҳои мамнуъгоҳ 2 намуди
обхокӣ қурбоқаи кӯлӣ ва ғуки сабз дучор мешаванд, ки миқдоран хеле зиёд
мебошанд. Ҳамчунин, дар кӯлҳои мамнуъгоҳ мори обӣ ва яке аз ширхўрони муътодони
акклиматизатсияшуда нутрия (қундузи обӣ) дучор мешавад. Ватани аслии
нутрияАмерикаи Ҷанубӣ мебошад. Ба Тоҷикистон ин намуди ширхӯри хояндаро соли
1949 аз хоҷагии нутрияпарварии Кюрдамири Озарбойҷон овардаанд. Дар ҳудуди
мамнуъгоҳ солҳои 70-уми асри гузашта хоҷагии нутрияпарварӣ мавҷуд буд ва мӯйинаи
ин намуди ширхӯр дар саноати сабук васеъ истифода мешуд.

Кўлҳои мамнуъгоҳ макони зимистонгузаронии парандагони минтақаҳои сард мебошад.
Бо фарорасии фасли зимистон ба кўлҳои мамнуъгоҳ баъзе намуди парандагон аз
Сибири Русия, мамлакатҳои Осиёи Марказӣ, Чин кўчиш намуда, то фарорасии фасли
гармо дар он ҷой боқӣ мемонанд. Дар қисмати нимбиёбон ва туғайзори мамнуъгоҳ аз
намояндагони синфи хазандагон сангпушти осиёимиёнагӣ, геккони шонаангушт,
лундасараки регӣ, куброи осиёимиёнагӣ, гурза ва дигар намудҳои нодир вомехўранд.

Яке аз калонтари калтакалосҳои замони муосир сусмори хокистаранг (эчкамар) дар
минтақаи биёбони мамнӯъгоҳ дучор мешаванд, ки онро «тимсоҳи биёбон» низ
меноманд. Экоситемаҳои мамнуъгоҳ макони зисти доимии парандагони муқимӣ буда,
барои зимистонгузаронии парандагони кӯчӣ низ шароити мусоид дорад. Бо кўшишу
заҳмати масъулини мамнуъгоҳ бо мақсади ҳифз ва зиёд намудани саршумори
парандагони нодир соли 2012 парваришгоҳи махсусе сохта шудааст, ки дар он
тазарф, кабк, дуғдоғ парвариш карда мешавад.

Аз намояндагони синфи ширхўрон дар ҳудуди мамнуъгоҳ гавазни бухороӣ, ғизол,
гурбаи қамишзор, кафтор, мири мушон, хуки ваҳшӣ, ҳашаротхӯри пакана, ҷайраи
ҳиндӣ ва ғайра дучор мешаванд. Яке аз зеботарин намуди ширхӯрони мамнуъгоҳ ин
гавазни бухороӣ мебошад, ки дар туғайзорҳои мамнуъгоҳ паҳн шудааст.

Дар биёбони мамнуъгоҳ заѓоза, саксавул ва ҷулѓун вомехўранд. Дар атрофи кўлҳо ва
резишгоҳи дарё намудҳои зиёди растаниҳо аз авлодҳои бед, сафедор, ангат, санҷид
паҳн шудаанд. Дар туѓайзорҳо бошад най, найшакар, эриантус, лух, шутурхор ва
дигар алафҳои баландпоя дида мешаванд. Аз ҷиҳати шакли зист асоси флораи
мамнуъгоҳро растаниҳои алафӣ ташкил медиҳанд, ки миқдорашон ба 524 намуд
мерасад.

Аз намудҳои нодир ва камшумори растаниҳо дар ҳудуди мамнуъгоҳ занбўруѓи даштӣ,
усманияи поячааш дарози хам, лолаи Тюберген, каперси Розанов, дубаргаи бухороӣ
ва ғайра дида мешавад, ба Китоби сурхи Ҷумҳурии Тоҷикистон дохил гардидаанд.

Олами ҳайвоноту наботот чун як ҷузъи табиати зинда, яке аз манбаҳои муҳими
зебогии он мебошад ва масъалаи муҳофизати табиат аз нуқтаи назари нигоҳ доштани
намудҳои гуногуни ҳайвоноту наботот яке аз масъалаҳои мубрами рўз дар тамоми
сатҳи рўйи Замин гаштааст. Кумитаи ҳифзи муҳити зист ва зерсохторҳои он,
ташкилотҳои ҷамъиятии экологӣ дар роҳи ҳифз, нигаҳдорӣ ва истифодаи устувори
гуногунии биологии ин мамнуъгоҳ нақша-чорабиниҳои гуногунро амалӣ менамоянд, то
ҳолати табиии мамнуъгоҳ ба стандартҳои байналмилалии ҳудудҳои ҳифзшаванда
ҷавобгў бошад ва он статуси «мамнуъгоҳи биосферавӣ»-ро соҳиб шавад. Аз ин рў,
муносибати оқилона ба табиат ва баланд бардоштани маърифати экологии ҷомеа
омилҳои асосие мебошанд, ки дар оянда ҷиҳати ҳифзу нигаҳдории гуногунии биологӣ
нақши муассир мегузоранд. Барои амалӣ намудани ин ҳадафҳо на танҳо масъулини
Кумитаи ҳифзи муҳити зист, балки тамоми мақомоти давлатӣ ва қишрҳои ҷомеаи
кишвар низ муваззаф мебошанд. Соли 1998 вобаста ба таҷлили 60-солагии мамнуъгоҳи
«Бешаи палангон» Фармони Президенти Ҷумҳурии Тоҷикистон аз 14 августи соли 1998
таҳти № 1037 «Оид ба беҳтар намудани фаъолияти мамнуъгоҳи давлатии «Бешаи
палангон» ба тасвиб расид, ки дар заминаи он як қатор қарорҳои дахлдор ҷиҳати
беҳдошти вазъи экологии мамнуъгоҳ қабул гардид. Ба Ҳукумати Ҷумҳурии Тоҷикистон
дастур дода шуд, ки ба Ташкилоти байналмиллалии ЮНЕСКО ҷиҳати ба мамнуъгоҳ
додани статуси «мамнуъгоҳи биосферавӣ» муроҷиатнома пешниҳод намоянд. Инчунин,
дар буҷаи давлатӣ ҷиҳати ба ҳолати меъёрҳои стандарти байналмилалии ҳудудҳои
табиии махсус ҳифзшаванда ҷавобгў гардонидани ин мавзеъ ҷудо намудани
маблаѓгузориро пешниҳод намуданд. Ҳамзамон, ба Кумитаи ҳифзи сарҳадоти назди
Ҳукумати Ҷумҳурии Тоҷикистон супориш дода шуд, ки то 15 августи соли 1998 аз
ҳудуди мамнуъгоҳ нуқтаҳои назорати ҳарбӣ берун бароварда шаванд. Қарорҳои
қабулгардида аз он шаҳодат медиҳад, ки Ҳукумати Ҷумҳурии Тоҷикистон ба хотири
ҳифзи табиат, гуногунии биологӣ ва кам кардани таъсири номатлуби фаъолияти инсон
ба муҳити атроф тадбирҳои муассир меандешанд, то ин гўшаи нотакрори табиат ва
олами ҳайвоноту набототи он ба наслҳои оянда низ боқӣ монад.



https://tg.wikipedia.org/wiki/%D0%91%D0%B0x%D1%82%D0%B0%D0%BA

Баxтак дар афсонаҳо ва бовари омиёнаи Эрони ҳоми мавҷуди таxайюли аск ки шабҳо
қасди xафа кардани афрод дар xоб ро дорад. Барxи манобеъ нез баxтак ро бо кобус
ҳаммаъни донистаанд. албата баxтак бо кобӯс ҳам маъно нест, баxтак мавҷуди
номаръи аст ки шаб ҳингом бар бадани инсон мусаллат мешавад ва тамами бадан ро
дар иxтиёр гирифта ва қуфл мекунад, дарин ҳолат инсон фақат низорагари нотавонӣи
худ аст. тарси бедуни далил вуҷуди инсон ро дар бар мегирад ва инсон тавони
кучиктарин вокуниши нисбат ба ин тарс надорад. дар барxи боварҳои қадими
муътақиданд ки баxтак руйи синаи афрод менешинад ва тамоми вуҷуди онҳоро фалаҷ
мекунад. шояд тарси инсони гирфтор ин мавҷуд нез ба далили ин аст ки ҳузури онро
бар руйи xуд ҳис мекуанд вали неметавонад онро бебинад. бархи диагар бар ин
боваранд ки баxтак дар даруни инсон нуфуз мекунад ва бадан ро дар иxтиёр
мегирад. истилҳои "баxтак руйи зиндагиаш уфтода" нез аз инҷо вориди адабиёти
Форсӣ шудааст.

Ҳамчинин Шомлӯ мегуяд ки баxтак мавҷуди афсонаи аст ки авом, иҳсоси сангинеро ки
гоҳи авқот ба шаxси ки тоқбоз xобида даст медаҳад ро ба василаи он тавҷиҳ
мекунанд.

ҳолате иxтиноқ ва сангини ки гоҳи дар xоб ба инсон даст медаҳад, руъёи
ваҳшатноки тавъам бо иҳсоси xафақон ва сангинии бадан ки инсон ро аз xоб
мепаронад. баxтак ба шиклҳои зир ҳам гуфта шумаанд:

Баxтак ё Ференҷнак, ба ақидаи авом, канизи Искандар буд. Ҳингоми ки калоқ ба
мушки муҳтавӣи оби ҳаёт ки Эскандар бо xуд аз зуламот овардабуд менқор зад ва
онро дарид ба оби ҳаёт бар замин риxт, ин каниз би деранг мушти аз он обро
бардошта ва нушид ва Эскандар ки саxт xашмгин шудабуд бо шамшир бинӣи ӯро ро
бурид ва Ференҷак бо гил баройи худ бини соxт. Ференҷак ба далили нушидани он об
умри ҷовдона ёфт ва чун каси ро ба пушт хуфта бебинад бар синаи у меҷаҳад ва
агар дар он ҳол xуфта бидор шувад ва даст дар бинӣи у андозад аз тарси онки
биниаш канда шавад ганҷи аз ганҷҳои Эскандар ро ки мешеносад ба у хоҳад дод то
даст аз бинии у бардорад. баxтак ки ба сабаби ҳамин афсона бини гили ва бини
xамири нез хонда мешавад ба бовар мардум зири дираxтҳо ва дар ҷангалҳо ва боғҳо
мегардад. Зоҳиран ин бовар аз ноогоҳӣи авон ба C02 ки шабҳо аз гиёҳон мутусоъид
мешавад ва касеро ки дар ҷангал ё зири дираxт xуфта бошад xафа мекунад падид
омадааст.



https://tg.wikipedia.org/wiki/%D0%90%D1%84%D1%8E%D0%BD

Афюн (аз юн. opium – шираи кӯкнор) — шираи ғӯзаи норасидаи кӯкнор, ки дар ҷои
қаламкардаи он хушк шудааст.

Истеъмоли афюн мастию беҳушӣ меоварад. Маълумоти нахустин оид ба афюн соли 500
то милод вуҷуд дошт. Бино ба бозёфтҳои бостоншиносӣ одамон ҳанӯз дар асри санг
бо мақсади таскин бахшидани дард аз афюн истифода мекарданд. Хосиятҳои афюн ба
мисриёни қадим маълум буд. Дар бораи афюн дар асарҳои олимони Юнони Қадим,
масалан, Буқрот маълумот дода шудааст. Табибони қадим афюнро чун доруи хобовар
кор мефармуданд, вале нависанда ва олими Рим Плиний қайд кардааст, ки истеъмоли
афюн одамро ба ҳалокат мерасонад. Афюнро асри 16 ба Ҳиндустон, сипас аз Эрон ва
Ҳиндустон ба Аврупо бурдаанд. Соли 1669 табиби англис Т. Сайденгейм вояи
муолиҷавии афюнро муқар­рар кард. Дар гузашта афюн бо мақсади табобат фаровон
кор фармуда мешуд. Дар Хитой маълумоти нахустин оид ба афюн соли 973 ба вуҷуд
омадааст. Хитойиҳо афюнро асосан чун маводди мухаддир истифода мекарданд. Дар
натиҷа он ба саломатии аҳолӣ таъсири марговар расонд. Соли 1839 ҳукуматдорони
Хитой дар бораи нест кардани афюн дар ҳу­дуди давлати худ қарор содир намуданд.
Дар ИМА ба афюнмандӣ бунёди роҳи оҳан, ки дар сохтмони он коргарони хитойӣ
ширкат доштанд, асос гузошт. Дар як муддати кӯтоҳ одамони бисёр ба афюн
дилбастагӣ пайдо намуданд.

Дар тиб аз алкалоидҳои тозакардаи кӯкнор фақат дору тайёр карда мешавад. Дар
таркиби афюн қариб 20 алкалоид мавҷуд аст: морфин, кодеин, наркотин, неопин,
псевдоморфин, тебаин, парфироксин, папаверин ва ғайра. Афюн сафеда, қанд,
равған, пектин ва намакҳои ғайриорганикӣ низ дорад. Хусусиятҳои фармакологии
афюнро аз рӯйи морфини таркиби он (10–11%) муайян мекунанд. Доруҳои афюн дар
шакли хока (Opium pulveratum), қиёми хушк (Extractum opiisiccum), нақеъ
(Tinctura opiisimplex) истеҳсол карда мешаванд.



https://tg.wikipedia.org/wiki/%D0%90%D1%84%D1%81%D1%83%D1%80%D0%B4%D0%B0%D1%80%D3%AF%D2%B3%D3%A3

Афсурдарӯҳӣ, депрессия — бетобиест, ки бо ихтилоли фаъолияти рӯҳӣ (рӯҳафтодагӣ)
ва ҷисмонӣ, сустии ҳаракат, ихтилоли узвҳои ҳозима ва хоб зоҳир мегардад.
Дараҷаҳои гуногуни аломатҳои афсурдарӯҳӣ мушоҳида мешаванд. Масалан, рӯҳафтодагӣ
бо андӯҳ, гум шудани шавқу ҳавас, ғами гарон ва хоҳиши марги хеш; сустии
фаъолияти рӯҳӣ бо «заифӣ»-и тафаккур, иҷро карда натавонистани корҳои фикрӣ;
заифии ҳаракат бо андаке бемадорӣ ва дар як вазъият соатҳо «шах шуда мондан»-и
бемор ва ғайра Вобаста ба зуҳуроти аломатҳо афсурдарӯҳӣ сабук ва изтиробӣ
мешавад. Дар рафти афсурдарӯҳии изтиробӣ андӯҳ бо «ошӯби ҳаракат», хурӯҷи яъсу
ноумедӣ ҷӯр мегардад. Ин қабил беморон қиёфаи хос доранд: беист ба як нуқта
нигоҳ мекунанд, имову ишораашон ноқис, ҳаракаташон суст аст. Бар хилофи
муваққатан паст шудани тонуси рӯҳию физиологие, ки аслан ба шароити беруна
вобаста буда, ба одамони солим хос аст, афсурдарӯҳӣ бетобии устуворест, ки ҳатто
баъди бартараф шудани сабабҳои пайдоиш низ метавонад идома ёбад. Ба устувории
афсурдарӯҳӣ хастагии тӯлонӣ, садамаи рӯҳии кашолёфта (ба ном афсурдарӯҳии
бемадорӣ), аз сар гузарондани ғаму кулфат (ба ном афсурдарӯҳии мутаассирӣ)
мусоидат мекунанд. афсурдарӯҳии одамони калонсол имкон дорад, ки баъди баъзе
бемориҳои сироятӣ (масалан, грипп) инкишоф ёбад. Бе назорати духтур ва бисёр
истеъмол намудани доруҳо, хусусан доруҳои таскинбахш низ афсурдарӯҳии тӯлониро
ба вуҷуд меоварад. Шахсони рӯҳан заиф ва ноустувор (беморони невроз, психопатия,
ашхосе, ки зарбу лат хӯрдаанд, майзадагон) зуд гирифтори афсурдарӯҳӣ мешаванд.
Афсурдарӯҳӣ бетобиест, ки ҳамеша ба муолиҷа эҳтиёҷ дорад. Азбаски шахси
афсурдарӯҳ дар бораи муҳити иҷтимоӣ идрок ва ақидаи хос дорад (ба ном тафаккури
депрессивӣ), ӯ зудранҷ мешавад. Вақте ки «ҳама чиз сиёҳ метобад», аз баҳонаи
андак ҷанҷол бармехезад ва боиси қатъи алоқа бо одамони наздик ва ҳатто худкушӣ
мегардад. Дар аснои авҷ гирифтани афсурдарӯҳӣ беморонро, маъмулан, дар касалхона
табобат мекунанд. Ҳангоми муолиҷаи дармонгоҳӣ (амбулаторӣ) ба ҷо овардани
дастурҳои духтур оид ба тартиби қабули дору, режим ва хӯрок бечуну чаро зарур
аст.



https://tg.wikipedia.org/wiki/%D0%90%D1%84%D1%81%D0%BE%D0%BD%D0%B0

Афсонá — яке аз навъҳои (жанрҳои) эҷодиёти шифоҳи (фолклор)-и мардуми тоҷик ва
халқҳои гуногуни дунё. Афсонаро мардуми минтақаҳои Тоҷикистон, тоҷикони Осиёи
Марказӣ, тоҷикон ва форсизабонони кишварҳои дунё авсона, авсуна, кампирафсона,
байдак, матал, мақал, суринчик, сӯг, шуг, ушуг, шавқот, шабгуфт ва ғайра
талаффуз мекунанд.

Афсона аз жанрҳои қадими фолклорист. Нишонаҳо, пораҳои ба афсона монандро дар
Авесто, осори адабиёти паҳлавӣ («Ёдгори Зарирон», «Дарахти асурик», «Худойнома»,
«Бундаҳиш» ва ғайра) мушоҳида метавон кард. Дар идомаи анъанаи адабиёти паҳлавӣ,
тақрибан дар асрҳои 8–9 китобе ба  номи «Ҳазор афсона» вуҷуд доштааст, ки баъдан
он заминае барои пайдоиши «Ҳазору як шаб» гардид. Дар осори манзуму мансури
адабиёти гузаштаи форс-тоҷик аз аспи 9 то ба асри 20 ва дар адабиёти муосири
тоҷик афсонаҳои дар дохили осори бадеӣ – «Калила ва Димна», «Шоҳнома»-и
Фирдавсӣ, «Таърихи Табарӣ», достонҳои Аттор, Саноӣ, Низомии Ганҷавӣ,
Абдурраҳмони Ҷомӣ, маҷмӯаҳои «Ҷомеъ-ул-ҳикоёт» ва ғайра ба назар мерасанд. Дар
«Ёддоштҳо»-и С. Айнӣ, баъзе асарҳои А. Лоҳутӣ, М. Турсунзода (либретои «Тоҳир ва
Зуҳро»), М. Миршакар (достони «Қишлоқи тиллоӣ») ва ғайра афсонаҳо оварда
шудаанд.

Афсона дар эҷодиёти шифоҳии халқи тоҷик дорои сохтори махсусест: он аз ибтидо
(«Буд, набуд, як подшоҳ буд…», «Рӯзе аз рӯзҳо…», «Дар як замоне, дар як
маконе…»), гузариш («Акун бачаро ин ҷо монем, гапро аз духтар шунавем…»), интиҳо
(«Онҳо ба муроду мақсадашон расиданд…») иборат аст. Баъзе афсонаҳо танҳо ибтидо
ва интиҳо доранд. Дар афсонаҳо тахайюли бадеии гӯянда зоҳир мешавад, қаҳрамонҳо
ва шахсиятҳои хос амал мекунанд, онҳо барои саргарм, машғул ва тарбия кардани
шунаванда аҳаммият доранд. Ҷалолуддини Румӣ сирру панди дар афсона нуҳуфтаро
ганҷ донистааст:

Гирдоварии афсона ва афсонашиносӣ дар тамоми дунё густариш ёфтааст. Дар асри 19
бародарон Гримм афсонаҳои мардуми Олмонро гирдоварӣ ва нашр намуданд. Муҳаққиқи
Финландия Аарне ба омӯзиши афсонаҳои халқҳои ҷаҳон аз ҷиҳати типологӣ оғоз
намуд. Кори Аарнеро фолклоршиноси амрикоӣ С. Томпсон, баъдан муҳаққиқи олмонӣ
Ҳанс Ҷорҷ Утҳер идома доданд. Ҷилди якуми «Куллиёти фолклори тоҷик. Масалҳо ва
афсонаҳо» (М., 1981), ки дар таҳияи он И. Левин, Ҷ. Рабиев, М. Явич иштирок
кардаанд, дар асоси усули кори Аарне таҳия шудааст. Дар шаҳри Гутингени Олмон
«Энсиклопедияи афсона» таҳия шуда истодааст, ки 14 ҷилди он (аз 50 ҷилди ба
нақша гирифташуда) ба табъ расид.          

Афсона қисса, шӯг. Жанри ҳамосавии фолклори тоҷик. Як навъ ҳикояҳои насри
шифоҳӣ, ки мазмунҳои рамзию тамсилӣ,сеҳромезӣ ва саргузаштию маишӣ доранд ва
бунёди сужети онҳоро одисаҳои бофтаю хаёлӣ ва тасвирҳои фантастикию ғайриоддӣ
ташкил медиҳанд. Афсона навъҳои сеҳромез, тамсилӣ, ҳаҷвӣ, маишӣ, ишқӣ-романтикӣ
ва саргузаштӣ дорад. Дар саросари кишвар фаъол аст



https://tg.wikipedia.org/wiki/%D0%90%D1%84%D1%81%D0%B0%D0%BD%D1%82%D0%B8%D0%BD

Афсантин ва ё Тахач (лотинӣ: Artemisia absinthium) — тихач, дарманаи румӣ,
афсантин, гиёҳест бисёрсола. Аз 50 то 125 см қад мекашад. Пояи рости сершохча,
барги сегӯша, гули заъфарон дорад. Моҳҳои июн – сент. гул карда, авг. – сент.
тухм мебандад.

Тахач дар назди истиқоматгоҳҳо, заминҳои партов, киштзор, боғу полиз, саҳро, қад
- қади ҷӯйбор, канори роҳ мерӯяд. Дар мавзеъҳои Зарафшон, Ҳисору Дарвоз,
Тоҷикистони Ҷанубию Шарқӣ ва Помири Ғарбӣ (дар баландии 800 – 3300 м аз с.б.)
вомехӯрад.

Тахач растании доруист. Бино ба маълумоти Абӯалии Сино афсантин давои хуби
иштиҳоовар мебошад. Агар ҷӯшоб ё шираи онро муддати 10 рӯз рӯзе 3 уқиягӣ нӯшанд,
барои заъфарма, обхӯра ва вараҷаи кӯҳна муфид аст. Абӯалии Сино бо афсантин
бемориҳои ҷигар, бавосир, гулӯдард, варами чашм, гӯш, омосҳо ва ғайраро табобат
мекард. Дар тибби халқӣ ҷӯшоби сабадаки Т. барои табобати захми меъдаву рӯда,
ҷигару заҳрадон, бавосиру табларза ва чун давои киҷҷарон, арақовар, хобовар,
табшикан истифода мешавад. Нақеъи омехтаи гули Т. ва зарпечакро ҳангоми камхунӣ
ва саръ менӯшанд.

Агар Т.-ро дар об ҷӯш дода, бо он об ғарғара кунанд, каҷ шудани рӯйро сиҳат
мебахшад. Оберо, ки дар он Т. ҷӯшонида шуда бошад, бо асал даромехта биёшоманд,
каҷ шудани рӯй, фолиҷ, сусту нотавон гаштани узвҳо, ларзак, саръ, сакта, дар хоб
сиёҳӣ пахш кардан – барои ҳамааш дору мебошад. Чун ба каси фолиҷзада, ки дар
меъдааш ахлоти гарми аз чизҳои хӯрдашуда ҷамъ гашта бошад, Т.-ро дар об
ҷӯшонида, он обро бинӯшонанд, он ахлоти зарарнокро дарҳол хориҷ мегардонад.
Т.-ро дар об ҷӯшонида, он обро соф намуда, бо сабир (алоэ) бихӯранд, чарх задани
сар ва сиёҳ задани чашмро, ки аз бисёрии балғам ва сафро ба зуҳур омада бошанд,
ислоҳ мекунад. Агар инро дар об як шабонарӯз тар карда, баъд он обро соф намуда
бинӯшонанд, лисарғусро ҳушёр мекунад. Чун гиёҳи хушки онро кӯфта, дар латтаи
зағирпоя баста, баъд онро дар оби гарм тар карда, ба чашме, ки дар он нуқтаҳои
сурх муддати дароз боқӣ монда бошад, гармбандӣ кунанд, онро дафъ месозад. Т.-ро
гард барин ос карда, чун сурма ба чашм кашанд, дарди чашм ва пардаи бегонаи дар
он афтодаро, ки чашмро торик месозад, дафъ мекунад. Т.-ро дар об ҷӯшонида, он
обро соф намуда, бар болояш равғани бодоми талх рехта, бо оташи мулоим
биҷӯшонанд ба ҳадде, ки об батамом бухор шуда раваду равған бимонад. Ин равғанро
бо камтар заҳраи буз даромехта, нимгарм дар гӯш чаконанд, боди даруни гӯшро, ки
дар даруни гӯш ҷарангҳои гуногунро ба амал меоварад, таҳлил медиҳад ва агар
дарунаш ҷароҳат дошта бошад, ҳамон дам пок мегардонад, инчунин кариро, ки
ҳарчанд кӯҳна шуда бошад, дафъ мекунад ва бо ин ҳама омадани зардобро аз даруни
он шифо мебахшад. Т.-ро кӯфта, аз рӯ гузошта банданд, дарди меъдаро шифо
мебахшад. Агар дар об ҷӯш дода, он обро бинӯшанд, меъдаро қувват медиҳад;
иштиҳои таом батамом барҳам хӯрда бошад, барқарор мекунад; барои дардҳои ҷанин,
тиҳигоҳ, варамидани рӯ ва дасту поҳо, истисқо, дардҳои гуногуни буғумҳо,
бемориҳои мақъад, ки ҳама аз сардӣ бошанд, давои хуб мегардад; мизоҷи
вайронгаштаро ислоҳ мекунад, ҷигари сустро ба ҳолати эътидол меоварад. Агар
Т.-ро дар об ҷӯшонида, ҳар рӯз то даҳ рӯз 100 г аз он об бинӯшанд, зардпарвинро
шифо мебахшад ва агар аз бисёр шудани рутубат иштиҳо гум шуда бошад, барқарор
менамояд. Т.-ро бо юнуқчаи зардак (говришқа) — якҷо дар равғани зайтун пухта, аз
рӯ гузошта банданд, варами ҷигарро таҳлил медиҳад. Агар ин гиёҳро дар об ҷӯш
дода, бо сирко сиришта, ба буғумҳое, ки аз гармӣ дард мекарда бошанд, бимоланд,
ба ибро меоварад. Инро кӯфта, бо муми занбӯри асал ва равғани гулисурх сиришта,
аз рӯ бимоланд, дарди тиҳигоҳ, дарди кӯҳнаи меъда ва дарди ҷигарро дафъ мекунад;
бавосирро нафъ дорад, мақъади кафидаро сиҳат мекунад ва дарди онро низ таскин
медиҳад. Т.-ро дар об ҷӯшонида, он обро бо биринҷи пухтагӣ ё бо наски пухтагӣ
бихӯранд, ҳамаи кирмҳои шикамро кушта, берун меоварад, дарунро меронад; агар он
обро бо сирко бинӯшанд, барои бавосир ва кафидани мақъад дору мешавад, инчунин
моддаҳои гарммизоҷро, ки дар натиҷаи нӯшидани давоҳои гарммизоҷ дар меъда ҷамъ
шуда бошанд, дафъ мегардонад. Дар тибби муосир нақеъи Т.-ро ҳангоми ихтилоли
кори узвҳои ҳозима, зиёдшавии шираи меъда, халаю газаки меъда, бемориҳои ҷигару
заҳрадон, камхунӣ, бехобӣ ва бӯйи бади даҳон истифода мебаранд. Бо равғани эфири
Т. захмҳои гуногун ва сӯхтаро муолиҷа мекунанд.



https://tg.wikipedia.org/wiki/%D0%90%D1%82%D0%BE_%D0%B8%D0%B1%D0%BD%D0%B8_%D0%90%D0%B1%D0%B8%D1%80%D0%B0%D0%B1%D0%BE%D2%B3

АТÓ ЍБНИ АБИРАБÓҲ (ар. عطاء بن أبي رباح‎‎, 647–648 милодӣ, Ҷанади Яман – 732
милодӣ, Макка), Абумуҳам­мад Ато ибни Абирабоҳ ибни Аслами Қурайшии Маккӣ —
фақеҳи маъруф, мавлои Қурайш ва аз тобеини ҷалил, муфтӣ ва муҳаддиси аҳли Макка,
ки аз ҳар чаҳор Абдуллоҳ ва аз Оиша (раз) ҳадис ривоят кардааст ва имом
Абуҳанифа ва дигарон аз ӯ ҳадис шунидаанд. Аз ҷумлаи шогирдони забардасти Ибни
Аббос (раз.) дар илми фиқҳ, ҳадис ва тафсир мебошад. Имоми фуқаҳо Абуҳанифа дар
бораи Ато ибни Абирабоҳ гуфтааст: «Касеро бофазлтар аз Ато ибни Абирабоҳ
надидам». Ато ибни Абирабоҳ шоҳиди бевоситаи тамоми рӯйдодҳои иҷтимоӣ, низоъҳои
сиёсӣ ва ҳаводиси талхе буд, ки пас аз қатли халифаи сеюм Усмон (раз) рух дода
буданд ва аз ин рӯ аз афкори сиёсӣ ва моҳияти тафриқаафканонаи иҷтимоии фирқаҳои
навзуҳур ва дурнамои онҳо хуб огоҳ буд.



https://tg.wikipedia.org/wiki/%D0%90%D1%82%D0%BE_%D0%90%D2%B3%D1%80%D0%BE%D1%80%D0%BE%D0%B2

Ато Аҳроров - (3 июли 1938 ш. Самарқанд), киношинос синамошинос, номзади илми
санъатшиносӣ. (1967). Узви Иттифоқи кинематографистони СССР (1968), узви раёсати
Иттифоқи кинематографистони Тоҷикистон (1981-1996). “Аълочии кинематографияи
СССР” (1979), Арбоби ҳунари Тоҷикистон (1991).

Омӯзишгохи педагогии ш. Самарқанд (1955), шӯъбаи тоҷикии факултети филилолгии
Университети давлатии Самарқанд ба номи А.Навоиро хатм кардааст (1960).
Лаборанти калон, ходими хурди илмии шӯъбаи таърихи санъати Институти таърихи ба
номи А. Дониши АИ Тоҷикистон (1960-1961). Сафари хидматӣ ба Афғонистон ба ҳайси
тарҷумон (1962-1963). Аспиранти Институти таърихи санъати Вазорати маданияти
СССР (1963-1967). Пас аз дифои рисолаи номзадӣ аз рӯи мавзӯи “Кинои тоҷик дар
солҳои 1929-1965”, ходими хурди илмӣ (1966-1969), ходими калони илмӣ
(1969-1986), ходими пешбари илмӣ (1986-94), мудири шӯъбаи таърихи санъати
Институти таърихи ба номи А.Дониш АИ Тоҷикистон (1994-1995). С.1996 ба ш.
Самарқанд кӯчидааст. Муаллими кафедраи илмҳои ҷамъиятии Донишкадаи тиббииёти ш.
Самарқанд (1997-2003). Аз соли 2005 - дотсенти кафедраи илмҳои гуманитарии
шӯъбаи Самарқандии Донишгоҳи технологияҳои иттилоотии Тошканд.

Аввалин муҳаққиқи таърихи кинои тоҷик, мунаққиди кино, узви шӯроҳои бадеӣ ва
коллегияи “Тоҷикфилм” ва “Тоҷиктелефилм”, барандаи барномаи телевизионии “ Дар
олами кино”, муаллифи асару мақолаҳо доир ба масъалаҳои эстетика, санъат кино ва
театр, мақолаҳои илмӣ ва илмии оммавӣ дар маҷмӯаҳои илмӣ, энсиклопедия ва
матбуоти даврӣ.



https://tg.wikipedia.org/wiki/%D0%90%D1%82%D0%B5%D1%80%D0%BE%D1%81%D0%BA%D0%BB%D0%B5%D1%80%D0%BE%D0%B7

АТЕРОСКЛЕРÓЗ (юн. ἀθέρος — шӯла + σκληρός — сахт) — сахтшуди шараён, сахтшуди
сурхраг, бемории музмини шараёнҳост, ки боиси тадриҷан танг шудани сурхраг ва
ихтилоли фаъолияти онҳо мегардад. Дар он қисми девораи шараён, ки аз
атеросклероз осеб дидааст, ғайр аз ҳуҷайраҳо ва торҳои бофтаи фиброзӣ (хадшавӣ),
холестерин низ ҷамъ мешавад. Аз ин рӯ, холестеринро сабаби инкишофи атеросклероз
мепиндоштанд. Вале омӯзиши амиқи хусусиятҳои атеросклероз собит намуд, ки
холестерин сабаби ягонаи атеросклероз буда наметавонад. Дар организми одам
холестерин ба табаддулот дучор шуда, дар натиҷа пайвастҳое ҳосил мегарданд, ки
ба воситаи онҳо аз девораи сурхpaг (шараён) гузаштани худи холестерин осон
мешавад. Дар ин ҳолат ғилзати холестерин дар зардоби хун меафзояд. Ғилзати зиёди
холестерин (гиперхолестеринемия) дар хуни бисёр бемороне, ки ба атеросклероз
гирифтор шудаанд, омили номатлуб буда, боиси авҷи беморӣ мегардад. Дар пайдоиш
ва инкишофи атеросклероз тағйироте, ки дар бофтаву ҳуҷайраҳои девораи шараён рух
медиҳанд, инчунин амалиёти биокимиёвӣ мавқеи муҳим ва ҳатто ҳалкунанда доранд.
Хулоса, дигаргуниҳо дар қисмҳои алоҳидаи девораи шараён, нумӯи минбаъдаи
бофтаҳои фиброзӣ ва ҷамъ шудани холестерину баъзе моддаҳои дигар ба инкишофи
атеросклероз заминаи мусоид фароҳам меоранд. Азбаски атеросклероз суст (дар тӯли
даҳсолаҳо) инкишоф меёбад ва ҷараёни беморӣ номунтазам аст, он бояд то охири умр
пешгирӣ карда шавад. Тадбирҳои пешгирии атеросклероз аз иҷрои маслиҳат ва
тавсияҳои табиб дар боби тарзи ҳаёти солим иборат буда, имкон медиҳанд, ки
девораи шараён иллат нагирад ва холестерин аз ҳад зиёд ғун нашавад. Дил ва
силсилаи рагҳо амалан дар ҳамаи аксуламалҳои одам нисбат ба ангезандаҳои муҳит
ширкат дорад. Бинобар ин, изтироби силсилаи асабҳо боиси кори пуршиддати дил ва
силсилаи рагҳо мегардад. Асабонӣ шудан ё азоби рӯҳӣ кашидан дар ҳаёти одам аз
омилҳоеанд, ки ба силсилаи рагҳо беасар намемонад. Аз ин рӯ, дар зисту зиндагонӣ
ва кор аз байн бурдани ҳолатҳои нохуш яке аз муҳимтарин омилҳои пешгирии
атеросклероз аст. Бағоят суст шудани кори мушакҳо (гиподинамия), истеъмоли зиёди
хӯроки серчарб ва серангиштоб, ки боиси фарбеҳшавӣ мегардад, камии витаминҳо дар
хӯрок ва тамокукашӣ низ ба пайдоиши атеросклероз мусоидат мекунанд. Азбаски
ҷигар ҷараёни мураттаби табаддулоти биокимиёвиро дар организм таъмин менамояд,
барои кори муътадили он хӯрок бояд сервитамин бошад. Ғайр аз ин, дар баъзе
мавридҳо парҳез лозим аст. Маҳз барои бартараф намудани таҳшинҳои атеросклерозӣ
бештар истеъмол кардани равғани рустанӣ (офтобпараст, пахта, зайтун ва ғайра)
муфид аст. Пайдоиш ва инкишофи атеросклероз ба баланд шудани фишори хун низ
вобастагӣ дорад. Худмуолиҷа (бо мақсади паст кардани фишори хун) оқибати нохуш
дорад, зеро якбора паст шудани фишори хуни одамоне, ки ба атеросклероз
гирифторанд, кори майна, дил ва дигарон узвҳоро иллатнок (ба иллати бо хун нағз
таъмин набудан) мекунад. Диабети қанд аз қабили ҳамон бемориҳост, ки хурӯҷи онҳо
инкишофи Атеросклерозро осон мегардонад. Чунин беморон бояд таҳти назорати
доимии духтур бошанд. Атеросклероз бемории ирсӣ нест ва аз падару модар ба насл
намегузарад, вале майл доштан ба он дар ҳақиқат ҳодисаи меросӣ аст. Бинобар ин,
шахсоне, ки падару модарашон дучори атеросклероз шудаанд, бояд ин бемориро,
албатта, пешгирӣ кунанд. Атеросклерози умумӣ (ҳамаи рагҳо) бемории маъмул нест.
Дар ин беморӣ аксаран рагҳои мағзи cap, дил, гурда ва пой бештар осеб меёбанд.
Дар мавриди бағоят афзудани тағйироти атеросклерозӣ дар рагҳои мағзи cap
ихтилоли шадиди гардиши хун ба амал меояд, ки эҳтимол дорад бо сактаи мағзи cap
анҷом пазирад. Дар натиҷаи атеросклерози рагҳои иклилӣ ва камхунии мушакҳои дил
ноқисии иклилӣ ба вуҷуд меояд. Дар заминаи он мумкин аст зиқи дил ва сактаи дил
ва иллатҳое мисли ин инкишоф ёбанд. Ҳангоми ба склероз гирифтор шудани шараёни
пой мушакҳои соқ дард карда, пой бемадор ва роҳгардӣ мушкил мешавад.



https://tg.wikipedia.org/wiki/%D0%90%D1%80%D0%BD%D0%BE%D0%BB%D0%B4_%D0%A8%D0%B2%D0%B0%D1%80%D1%82%D1%81%D0%B5%D0%BD%D0%B5%D0%B3%D0%B3%D0%B5%D1%80

Арно́лд Алои́с Швартсенеггер (Arnold Alois Schwarzenegger; тав. 30 июл 1947,
деҳаи Тали наздикии шаҳри Гратс, Штирия, Утриш) — амрикоӣ актёр австриягӣ
сиёсатмадор, тоҷир, cанъаткор, джазовый трубач. Губернатори 38-уми Калифорния
(соли 2003 интихоб шудааст).

Дар деҳаи Тал дар Утриш (шаш километр аз Гратс) дар оилаи корманди полис
таваллуд шудааст. Дар ҷавонӣ ба намуди варзиши бодибилдинг машғул шуд. Дар 1965
дар Утриш адои хизмати ҳарбӣ намуд. Дар соли 1968 ӯ бо 20 доллари амрикоӣ дар
кисааш ва надонистани ягон калимае аз забони англисӣ, ба ИМА кӯчидааст ва соли
1983 шаҳрванди ИМА шудааст. (инчунин, шаҳрванди Утриш мебошад). Ӯ барои иштироки
бомуффақияташ дар озмунҳои намуди варзиши бодибилдинг барандаи ҷоизаи «Мистер
Олимпия» 1970—1975 ва 1980, инчунин «Мистер Вселенная» шудааст. Соли 1986 бо
ҷияни собиқ президенти ИМА Ҷон Кеннеди Мария Шрайвер, издивоҷ намудааст. Соҳиби
чор фарзанд: духтарон Катрина ва Кристина ва писарон Патрик и Кристофер аст.
Соли 2003 Губернатори 38-уми иёлоти Калифорнияи (ИМА) интихоб шудааст.

Дар олами кино Арнолд Швартсенеггер аз соли 1969 машҳур шуд ва мехост мисли
актёрони дӯстдоштаи худ Рег Парк ва Стив Ривз шавад. Орзуи ӯ амалӣ гардид. Соли
1972 дар филми амрикои (русӣ: «Геркулес в Нью-Йорке») нақши асосиро бозида, ба
тамоми дунё истеъдоди волои хешро нишон дод. Барои нақш дар филм, ӯ вазни худро
сабуктар мекард, зеро вазни изофагии ӯ барои нақш бозидан халал мерасонид. Соли
1982 ӯ дар филми (русӣ: «Конан-варвар») боз нақши асосиро бозида, дар олами
синамо машҳур гардид. Соли 1984 ӯ нақши асосиро дар филми «Терминатор» бозида
машҳуртарин актёри дунё ба шумор гашт. Филми мазкур баъд аз ИМА дар ҳамаи
давлатҳои Аврупо, Осиё, Африқо, Амрикои Ҷанубӣ ва Амрикои Шимолӣ машҳур гардид.
Соли 1991 дар филми (русӣ: «Терминатор 2: Судный день») нақш бозида, соли 2003
дар филми (русӣ: «Терминатор 3: Восстание машин») машҳуртар шуд. Соли 1993 дар
филми (русӣ: «Последний киногерой») ва соли 1996 дар филми (русӣ: «Подарок на
Рождество») нақш бозид. Номи Арнолд Швартсенеггер дар майдони "Гулгашти шӯҳрат"-
ш. Лос-Анҷелес сабт шудааст, ки онҷо синамогарони машҳуртарини кинокомпанияи
Ҳолливуд номнавис шудаанд. Аз соли 1969 инҷониб ӯ дар зиёда аз 70 филми ҳунарӣ
нақшҳои ҷолибе бозидааст.

Насиби мушкили Швартсенеггер (баъзе хато навишта мешавад Швартснеггер) ҳамчун
«кӯчагардаки сиёҳ» тарҷума мешавад. Барои ҳайрон накардани ҳаводорони они ӯ вай
худро Арнолд Стронг (инглисӣ: Arnold Strong — Арнолд Боқувват) мешуморид.



https://tg.wikipedia.org/wiki/%D0%90%D0%BC%D1%83%D0%B4%D0%B0%D1%80%D1%91

Амударё (порсӣ: آمودریا) — рӯдест дар Осиёи Марказӣ ки дар Тоҷикистон,
Афғонистон, Туркманистон ва Ӯзбекистон равон аст ва резишгоҳи он дарёи Арал аст.

Сарчашмаи рӯди Амударё рӯдҳои Панҷ ва Вахш ҳастанд, ки яке аз дарёжаи Зоркӯл дар
сарзамини Тоҷикистон ва дигаре аз кӯҳсори Олой дар сарзамини Қирғизистон об
мегиранд.

Гетинигорони даврони исломӣ Ҷарёбро сарчашма медонистанд, ки акнун Панҷ номида
мешавад ва саргаҳи он Вахоб хонда мешавад, ки аз Вахон ояд. Чунончи, нависандаи
гумноми «Ҳудуд-ул-олам» дар фасли «Сухан андар рӯдҳо» мегӯяд: «Ва дигар рӯдест
ӯро Харноб хонанд, аз мағриби кӯҳи Қасак биравад ва миёни Бадахшон ва Порғар
андар Ҷайҳун афтад. Ва ин Харноб аз Ҷайҳун меҳтар аст, валекин ҳама ба Ҷайҳун
бозхонанд аз баҳри он, ки Ҷайҳун аз раҳе дуртар равад».

Ҷарёб бояд таҳрифе бошад аз вожаи Харвоб, ки онро Харбобу Харноб низ овардаанд:
(порсӣ: جریاب <- خرناب <- خرباب <- خروآب). Аммо росту дурусташ бояд «Харвоб»
(порсӣ: خروآب) бошад, зеро вожаи «харв» ва гунаҳои дигари он - «шарв», «шорв» ва
«шор» - ба маънои «чашма, чашмасор; рӯди кӯҳӣ ё даргов» - ҳамакнун низ дар
ҷойномҳои Муҷихарв дар Дарбанд, Сабзихарв, Ушхарв, Харвундо, Ҳидошор, Висхарв,
Вишхарв, Пшихарв дар Дарвоз, Вишхарвак, Пошхарв, Рохарв, Техарв дар Ванҷ,
Рошорву Ҳидошарв дар Рӯшон, Сохчарв, Миденшор, Пашор, Тишор, Дишор дар Шуғнон ва
Абхарву Шитхарв дар Вахон зинда аст. Рӯди Панҷро дар Дарвозу Ванҷ «Оби Панҷ» ва
дар Рӯшону Шуғнон «Панҷдарё» меноманд.

Амударё дар «Авесто» «vanhuyā daityayā» хонда шуда ва «daityayā» баргирифта аз
«dātya» дар эронии бостон (имрӯз «дод» гӯем ба маънии «адл») ва баргардонаш «бар
пояи доду адл» аст. «vanhuyā» лақабест сифатгуна ва имрӯз «беҳ» гӯем. Ин рӯдро
дар «Авесто» «airyanǝm vaējō vanhuyā daityayā» номидаанд, ки дар порсии миёна ба
«Эронвеҷ веҳ дод рӯд» баргардон шудааст ва сипас эрониён онро Веҳрӯд (Беҳрӯд)
гуфтанд.

Аммо Аму бархоста аз номи амардҳо – бумиёнест, ки пеш аз кӯчидани ариёҳо дар
канораҳои рӯди Вахш зиндагонӣ мекарданд ва сарзаминашонро Амард мехонданд, ки
сипас Амуй гашт: порсии бостон «Amard» => порсии миёна «Amol» => порсии нав
«آموی» (бар асари қоидаи табдили rd => l ва d => y дар забони порсӣ. Чунончӣ, ПБ
«θard» => ПМ «sāl» => ПН «сол»; ПБ *baudah- => ПМ «bōy» => ПН «бӯй»).

Амуй муҳимтарин гузаргоҳи Вахш дар роҳи Марв ба Бухоро буд ва аз ин рӯ номаш бар
рӯду регзори гирду канораш низ гузашт. Аз инҷост ки Одам-уш-шуаро Абӯабдуллоҳ
Рӯдакӣ ин рӯдро «Оби Ому» ва Қароқумро «Реги Ому» хондааст.

Арабҳо Вахшро «наҳр» ва «ҷайҳун» хонданд, ки ҳамон «рӯд» аст. Аз инҷост, ки
Фарорӯдро «Мовароуннаҳр» (порсӣ: «ماوراءالنهر») ва Вахшро «Ҷайҳун» (порсӣ:
«جیحون») ва Амуйро «Амул» (порсӣ: «آمل») номиданд ва барои бозшинохтанаш аз
Амули Табаристон онро Амули Ҷайҳун (порсӣ: «آمل جیحون») ва Амули Шатт (порсӣ:
«آمل الشط») низ навиштанд. Ногуфта намонад, ки Варазрӯд худ бозмонда аз
«paradraya» дар порсии бостон аст.

Амулро муғулҳо вайрон карданд ва чанде пас вайронаҳояш Чаҳорҷӯй ном гирифт то ин
ки туркманҳо Туркманободаш ном гузоштанд.



https://tg.wikipedia.org/wiki/%D0%90%D0%BC%D0%BE%D1%80%D0%B0%D1%82%D0%B8_%D0%91%D1%83%D1%85%D0%BE%D1%80%D0%BE

Аморати Бухоро - давлатест, ки баъд аз тасарруфи хонигарии Аштархониён дар Осиёи
Марказӣ дар солҳои 1753 — 1920 вуҷуд дошт. Амирони Бухоро аз пешвоёни қабилаи
ӯзбекии манғит буда ба ибораи дигар, ҳукмронии сулолаи Манғитияро дар Аморати
Бухоро барқарор намудаанд.

Аморати Бухоро масоҳати заминеро аз Амударё ва Сирдарё иҳота мекард. Масоҳати
асосии аморат - Бухорои Ғарбӣ дар поёноби дарёи Зарафшон буд, ва марказҳои
аҳолинишини он шаҳрҳои қадимаи Самарқанд ва пойтахти аморат, Бухоро буданд.
Бухорои Ғарбӣ - асосан сарзамини имрӯзаи Ӯзбекистон марказӣ ва ҷанубӣ ва қисми
шарқии водии Зарафшон ва баъзе солҳо (дар натиҷаи ҳамлаи бобарори низомии
лашкари аморати Бухоро) ноҳияи Шаҳристон, ноҳияи Истаравшани (Тоҷикистони
Шимолиро дарбар мегирифт. Бухорои Шарқӣ - сарзамини имрўзаи Тоҷикистони марказӣ
ва ҷанубӣ, ки дар асрҳои XVIII ва ибтидои XX ба ҳайати аморати Бухоро дохил
буданд.

Пешвои қабилаи манғит Муҳаммадраҳимбӣ,ки аввал бо кӯмаки Нодиршоҳи эронӣ волии
Бухоро шуда буд, Абдулфайзхонро (охирон хони сулолаи Аштархониён) бо ду писараш
ба қатл расонид ва бо ҳимояти табақаи ашроф ва рӯҳонӣ ба тахти хонии Бухоро
нишаста, дар соли 1753 ба силсилаи Манғития (1753 -1920) асос гузошт. Соли 1756
ӯ худро хон эълон кард. Соли 1868 аморат дар ҷанг бо Русия мағлуб шуд ва ба
мустамликаи вай табдил ёфт. Соли 1920 Аморати Бухороро Болшевикон гирифтанд ва
онро Ҷумҳурии Халқии Шӯравии Бухоро номидан.

Дар авоили садаи XX Бухоро натанҳо пойтахти Аморати Бухоро, балки маркази
фарҳангии Осиёи Миёна маҳсуб мешуд ва осори шашмаком низ дар онҷо инкишоф ва
ташаккул ёфт. Тарзи дуруст хондани сурудҳои суннати дар мактабҳои Бухоро ривоҷ,
сипас ба ҳавзаҳои фарҳангии дигар роҳ ёфт.

Дар мероси адабию илмӣ ва фалсафии маорифпарвари тоҷик Аҳмади Дониш ду асари ӯ
махсусан аҳамияти калон доранд. Яке аз ин асарҳо “Наводирулвақоеъ” ном дорад ва
дигаре рисолаест, ки муаллиф ба он ном нагузоштааст ва мазмуни он аз таҳлили
таърихи салтанати амирони манғит ва воқеаҳои сиесии он давр иборат аст, ки мо
онро шартан “Рисолаи таърихӣ” меномем Муаллиф ба таълифи “Наводирулвақоеъ” зиеда
аз даҳ соли умрашро сарф намудааст. Солҳои 1870-1873 рисолаи бо номи «Рисола дар
назми тамаддун ва таовун»-ро ҳамчун барномаи ислоҳоти ҷиддии тарзи давлатдорӣ
дар аморат навишт. Минбаъд аз Аҳмади Дониш ибрат гирифта маорифпарварони тоҷик
ба монанди Сангхӯҷа Асирӣ, Мирзо Абдулазими Сомӣ, Шарифҷон Махдуми Садри Зиё,
Дилшоди Барно, Шамсиддин Шоҳин, Ҳайрат, Савдо ва диг. равияи маорифпарвариро
давом доданд ва ба насли ҷадидони Бухоро роҳ кушоданд.

Мактабҳои усули кӯҳна – мактабҳое мебошанд, ки баъди забти кишвари Мовароуннаҳр
аз ҷониби Хилофати Араб дар ин сарзамин пайдо шудаанд. Мактаб – зинаи аввали
таҳсили ибтидоии маърифати дини ислом мебошад. Мактабҳои усули кўҳна аз асрҳои
миёна то даврони Ҳукумати Шуравӣ (асри VIII – солҳои 20-уми асри XX) дар Осиёи
Миёна, аз ҷумла Аморати Бухоро, фаъолият мекарданд.

Мактабҳо одатан дар назди масҷидҳои гузарҳои шаҳрӣ ва кищлокҳо ҷойгир шуда
буданд. Дар мактаб домуллоҳо, имом хатибҳо ва азончиҳо ба талабагон дарс
медоданд. Бинои мактаб ба маблағи ҷамоати масҷидҳо сохта таъмир карда мешуд.
Шахсони алоҳида баъзе вакт барои сохтану таъмири мактабҳо маблағгузорӣ
мекарданд. Баъзан дарсҳо дар ҳавлиҳои домуллоҳои мактаб гузаронида мешуданд.
Даромади домуллоҳои мактаб аз инъому маблағгузории волидайни талабагон вобаста
буд. Давлатдорон (амирону хонҳо) ба раванди маърифати исломӣ дахолат намекарданд
ва аз ин лиҳоз барои рушди маориф аз хазинаи амирон ягон маблағе ҷудо карда
намешуд. Мактабҳои усули кўҳна танҳо бо як мақсад - омўзондани асосҳои дини
ислом нигаронида шуда буд. Накшаи таълиму барномаи таҳсили ибтидоии маърифати
дини ислом дар доираи мактаб мавҷуд набуд, аз ин лиҳоз домуллоҳо ба тарзу усули
хеш дарс мегузарониданд. Дар мактабҳои усули кўҳна аксаран ба ғайр аз фанҳои
динӣ, дигар фанҳо омўзонда намешуданд. Баъзан, бо ташаббуси домуллоҳо, дар баъзе
мактабҳо фанҳои дунявӣ ба монанди: риёзиёт, таърих, ҷуғрофия ва ғайра таълим
дода мешуданд. Вале миќдори ин гуна мактабҳо хело камшумор буданд.

Аввалин кӯшиши ташкил намудани мактаби усули нав дар аморати Бухоро ба мулло
Ҷӯрабойи Пирмастӣ (с. 1900) мансуб аст. Вале мактаби ӯ ба қадри имкон
ҳавасмандонро ба худ ҷалб карда натавонист ва аз ин рӯ, бо зуди баста шуд.
Солҳои 1902-1903 Каипов ном тотор, ки мактабдори оддии анъанавӣ буд, мактаби
худро ба усули нав табдил дод. Вале он мактаб низ дер давом накард ва баста шуд.
Мактабҳои усули нави тоторӣ, ки дар онҳо забони таълим низ тоторӣ буд, барои
таҳсили бухороиён-тоҷикон ва тоҷикзабонон душвори мекард. Бинобар ин бухороиён
аз чунин мактабҳои усули нав ба тариқи кофи баҳравар шуда наметавонистанд.

Соли 1908 бо ташаббуси Мирзо Абдулваҳид Бурҳонзода (Мунзим) ва Садриддин Айнӣ
дар шаҳри Бухоро, дар гузари Дарвозаи Салоҳҳон, дар ҳавлии Мунзим, аввалин
мактаби форсии тоҷикӣ кушода шуд, ки дар он 12 нафар талаба тањсил мекард.
С.Айнӣ ва Мунзим сараввал дар такмили маҳорати омўзгории худ ба муаллимон ва
мактабҳои тотории Бухоро такя намудаанд. Онҳо барои аз љиҳати модди таъмин
намудани мактаби худ ба бойбачагон моҳе се сўм ҳаққи таълим муайян намуда,
фақирбачагонро бепул қабул кардаанд. Мунзим барои шогирдони мактаби худ “Роҳбари
хат” ном аввалин дастурамали дарси тартиб дод. Ин мактаб дар таърих бо номи
“мактаби Мунзим” маълум аст. Дар мактаби М.А.Мунзим ва С.Айнӣ низ нарасидани
китобҳои зарури эҳсос карда мешуд. Бо маќсади бартараф намудани ин норасои, с.
1909 бо ташаббуси ҳарду “Ширкати Бухорои Шариф” таъсис гардид. Ин ширкат дар
навбати аввал барои саҳеҳ талаффуз кардани овозҳои нутқ, махсусан оятҳои Қуръон,
китоби “Тартиб ул-Қуръон”- ро њозир намуданд. Бо ташаббуси С.Айнӣ инчунин китоби
дигари дарси “Таҳзибуссибён” (“Тарбияи ҷавонон”) тайёр ва нашр карда шуд.
Гарчанде дар фаъолияти мактаб ягон нишонаи муқобили шариатро пайдо накарданд,
вале 25 сентябри соли 1909, бо амри ҳукумати амирӣ, мактаби Мунзим баста шуд.
Баъд аз ин таҳсили бухороиёнро дар мактабҳои усули нави татари ҳам манъ
намуданд.

Инчунин дар аморат бо ташаббуси ҷадидони Бухоро аввалин рӯзномаи форсии тоҷикӣ
“Бухорои Шариф” - аз 11 марти соли 1912 (4 рабеулохири 1330 ҳиҷрӣ) , воқеъ дар
шаҳраки Когон (Бухорои Нав, наздикии Бухоро) нашр гардид. Рўзномаи “Бухорои
Шариф” ҳамагӣ 153 шумора нашр шуда 2 январи соли 1913 баста шуд.



https://tg.wikipedia.org/wiki/%D0%90%D0%BB%D0%BC%D0%BE%D1%81%D0%B1%D0%B5%D0%BA_%D0%9E%D1%82%D0%B0%D0%BC%D0%B1%D0%BE%D0%B5%D0%B2

Алмазбек Шаршенович Атамбоев (тав. 17 сентябри 1956, деҳ. Арашан, ноҳияи
Аламудун, вилояти Чуй, ҶШС Қирғизистон) — Президенти Ҷумҳурии Қирғизистон, раиси
Ҳизби Сотсиал-демократии Қирғизистон.

Соли 1980 Донишкадаи идоркунии Москваро хатм кардааст, ихтисос
“инженер-иқтисодчӣ, ташкилоти идоракунии иқтисодиёт” . Дар вазифаҳои гуногуни
вазорати алоқаи ҶШС Қирғизистон ва Шӯрои олии ҶШС Қирғизистон кор кардааст. Бо
нашри китоб ва фуруши он дар Русия солҳои 1989-1991 машғул буд. Раиси гурӯҳи
саноатии “Форум” ва шурои директорони корпорацияи "Кыргызавтомаш" фаъолият бурда
роҳбари Ҳизби сотсиал-демократи Қирғизистон шудааст.

30 сентябри 2005 - 24 апрели 2006 – вазири саноат, савдо ва туризми ҳукумати
Қурмонбек Боқиев, (ба истеъфо бинобар норозигӣ аз сиёсати президент баромадааст)
буд. Аз с. 2006 ноибраиси ҳаракати “Барои ислоҳот дар Қирғизистон. Ду маротиба
номзад ба мақоми Президенти Қирғизистон (2000 ва 2005) пешбарӣ шуда буд. Соли
2007 ( 30 март то 27 ноябр) Нахуствазири Қирғизистон таъин шуд ва ба истеъфо
баромад. Солҳои 2008-2009 ба узвият ва сипас раиси “Ҳаракати муттаҳидаи
Қирғизистон” интихоб шудааст, ки мухолифини ҳукумат буд. Баъд аз сарнагун шудани
ҳукумати Президент Қурмонбек Боқиев, апрели 2010 – 31 декбри 2011 дар мансаби
муовини аввал ва нахуствазири Ҷумҳурии Қирғизистони ҳукумати Роза Исаковна
Отунбаева кор кардааст. 30 октябри соли 2011 дар интихобот ғолиб баромада
Президенти Ҷумҳурии Қирғизистон (аз 1.12.2011) таъин шудааст.

Оиладор, падари ду духтар Диана ва Динара ва писар Абдулкадирбек аз зани аввал
ва духтар Алия аз зани дуюм.



https://tg.wikipedia.org/wiki/%D0%90%D0%BB%D0%B5%D0%BA_%D0%91%D0%BE%D0%BB%D0%B4%D1%83%D0%B8%D0%BD

Алек Болдуин — ситораи намоёни синамои ИМА мебошад. Ӯ 3 апрели соли 1958 дар
шаҳри хурдакаки Массапека (иёлати Ню-Йорк) ба дунё омадааст. Номи аслияш
Александр Рэй Болдуин III мебошад.

Ӯ дар оила аз шаш фарзанд фарзанди дуввум буд. Александр аз хурдияш ба театр ва
кино шавқи беандоза дошт. Вале ӯ пас аз хатми мактаб, бо хоҳиши падараш ба
факултаи сиёсатшиносии Донишгоҳи Ҷорҷ Вашингтон дохил мешавад. Падараш, ки
муаллими фанни ҷомеашиносӣ буд, ҳамеша орзу дошт, ки писари калонияш президенти
ИМА мешавад. Александр, ки писари фармонбардор буд, ба гуфтаҳои падар гӯш дод ва
донишгоҳро бомуваффақият хатм намуд. Вале аз сабаби он ки кино ва саҳна назар ба
сиёсат диққати ӯро бештар ба худ ҷалб мекарданд, ӯ ба факултаи драмаи Донишгоҳи
Ню-Йорк дохил шуд ва роҳи санъатро пеша кард. "Падарам, - гуфт ӯ дар яке аз
мусоҳибаҳо, - албатта, хеле хафа шуд, ки ман пас аз гирифтани унвони бакалаври
сиёсатшиносӣ боз ба мактаби драмавӣ дохил шудам: ӯ метарсид, ки ман ба монанди
аксари кормандони ҳунару санъат нокому камбизоат мемонам. Шукри худо, ки
комёбиҳои аввалини маро дида, падарам хушҳол гардид".

Дар ҳақиқат, чанде пас Александр нақши аввалини худро дар телесериали "Врачи"
бозӣ кард ва номи дарози худро ба Алек Болдуин иваз намуд. Пас аз баромадани ин
силсилафилм ҳунари ҳунарпешаи ҷавону зебо ва боистеъдод ба коргардонҳо писанд
омад ва ба ӯ чандин нақшҳоро дар синамову театр пешниҳод карданд. Баъд карйераи
Алек зуд ба боло рафт. Яке аз пайи дигар филмҳо бо иштироки ӯ мебаромаданд:
"Сладкая месть", "Твоя Лулу", "Деловая девушка", "Радиобеседа", "Битлджус",
"Замужем за мафией"... Вале ӯ шӯҳрати ҳақиқиро пас аз баромадани филми "Красный
Октябрь" дар соли 1990 пайдо намуд. Дар ин филм Алек нақши ҷосуси амрикоӣ Ҷек
Райнро бозӣ кард, ки ӯ бояд нақшаҳову мақсадҳои капитани киштии зериобии
"Красний Октябр"-ро меёфт. Ин триллери Ҷон Мактирнен аз нигоҳи молиявӣ хеле
комёб буд ва 130.000.000 доллари ИМА даромад овард. Ҳамон сол маҷаллаи "People"
Болдуинро ба рӯйхати панҷоҳ хушрӯйтарин одамони дунё даровард. Дар ҳаёти Алек
филми "Привычка жениться" тағйироти наверо ворид сохт. Ҳангоми ба навор
гирифтани ин филм, ӯ бо Ким Бейсингер шинос шуд. Онҳо чанд муддате ишқварӣ
карданд. Ба он нигоҳ накарда ки Ким аз ӯ панҷ сол калон буд ва муфлис шуда
истода буд, Алек ба Ким пешниҳоди оиладоршавиро кард ва онҳо соли 1993 ақди
никоҳ бастанд. Соли 1995 дар оилаи Болдуин-Бейсингер духтарчае бо номи Ирлэнд
Элисс ба дунё омад. Соли 2004 онҳо аз ҳам ҷудо шудаанд.

Дар айни замон Алек яке аз машҳуртарин ва гаронарзиштарин ҳунармандони Ҳолливуд
ба шумор рафта, дар чандин филмҳо иштирок мекунад ва дар театр нақшҳо меофарад.
Алек инчунин узви фаъоли Ҳизби демократи ИМА мебошад. Ӯ ҳамаи пешниҳодоти ин
ҳизбро дастгирӣ мекунад ва баъзан худаш низ пешниҳодоти сиёсӣ мекунад.



https://tg.wikipedia.org/wiki/%D0%90%D0%BA%D0%B0%D0%B4%D0%B5%D0%BC%D0%B8%D1%8F%D0%B8_%D0%B8%D0%BB%D0%BC%D2%B3%D0%BE%D0%B8_%D0%A2%D0%BE%D2%B7%D0%B8%D0%BA%D0%B8%D1%81%D1%82%D0%BE%D0%BD

Академияи илмҳои Тоҷикистон(Фарҳангистони улуми Тоҷикистон) – муассисаи олии
илмии Ҷумҳурии Тоҷикистон мебошад, ки дар пойтахти Тоҷикистон ш. Душанбе воқеъ
аст.

Дар асоси Филиали Тоҷикистонии Академияи илмҳои ИҶШС соли 1951 ҳамчун Академияи
илмҳои ҶШС Тоҷикистон таъсис дода шудааст.

Аввалин аъзоёни комилҳуқуқи Академияи илмҳои ҶШС Тоҷикистон – Садриддин Айнӣ,
Мирзо Турсунзода, Иван Николаевич Антипов-Каратаев, Бобоҷон Ғафуров, Бобоҷон
Ниёзмуҳаммадов, Плешко Семён Иванович, Александр Александрович Семёнов,
Смольский Николай Владиславович, Юсупова Сараджан Михайловна, Ҳикмат Абдуллоевич
Юлдошев, Александр Юрьевич Якубовский шуданд.

Бо Қарори Шӯрои Вазирони Иттиҳодди Шӯравӣ аз 9 октябри соли 1950 дар асоси
Қарори Раёсати Шӯрои Олии ҶШС Тоҷикистон, Шӯрои Вазирони ҶШС Тоҷикистон ва
Кумитаи Марказии Ҳизби коммунисти Тоҷикистон аз 14 апрели соли 1951 Академияи
илмҳои ҶШС Тоҷикистон таъсис дода шуд. Ба ҳайати он муассисаҳои илмии зерин
дохил карда шуданд: Институти геология, Институти химия, Институти сейсмология,
Институти ботаника, Институти зоология ва паразитология, Институти хокшиносӣ,
мелиоратсия ва ирригатсия, Институти зотпарварӣ, Институти таърих бостоншиносӣ
ва мардумшиносӣ, Институти забон ва адабиёт, Расадхонаи астрономӣ, Шӯъбаи
пахтапарварӣ, Шӯъбаи фалсафа ва Шӯъбаи иқтисодиёт.Тайи солҳои минбаъда воҳидҳои
нави илмии зерин дар АИ ҶШС Тоҷикистон таъсис дода шуданд: Институти масъалаҳои
об, Институти астрофизика, Институти шарқшиносӣ ва мероси хаттӣ, Пойгоҳи дар
Помир будаи Академияи илмҳои ҶШС Тоҷикистон, Кумитаи истилоҳоти Академияи илмҳои
ҶШС Тоҷикистон, Институти физикаю техникаи ба номи С.У.Умаров, Институти
физиология ва биофизикаи растаниҳо, Институти иқтисодиёт, Институти
гастроэнтерология, Шӯъбаи ҳифз ва истифодаи оқилонаи захираҳи табиӣ, Институти
шарқшиносӣ, Институти математика бо Маркази ҳисоббарорӣ.

Моҳи майи соли 2002 Қонуни Ҷумҳурии Тоҷикистон «Дар бораи Академияи илмҳои
Ҷумҳурии Тоҷикистон» қабул гардид.

Дар соли 2011 дар Академияи илмҳои Ҷумҳурии Тоҷикистон бештар аз 2000 кормандон
кор мекарданд, ки аз онҳо 35 нафар аъзои пайваста (академикҳо) ва 43 нафар аъзои
вобаста, 190 нафар доктори илм ва 360 нафар номзади илм мебошанд. Дар ҳайати
Академияи илмҳо 18 аъзои хориҷӣ ҳастанд.

Барои дарёфти "Ҷоизаҳои Академияи илмҳои Ҷумҳурии Тоҷикистон ба номи олимони
барҷаста дар соҳаи илму техника" Академияи илмҳои Тоҷикистон доимо дар байни
олимон озмун мегузаронад.

Академияи илмҳои ҶТ барои дарёфти чунин ҷоизаҳои ба номи олимони барҷастаи
Академияи илмҳои Тоҷикистон озмун эълон мекунад:



https://tg.wikipedia.org/wiki/%D0%90%D0%B4%D0%B2%D0%BE%D0%BA%D0%B0%D1%82

АДВОКАТ (порсӣ: ادواكت ) - аз калимаи лотинии "advocatus" гирифта шуда, маънояш
«даъват менамоям» мебошад. Адвокат ҳуқуқшиносест. ки барои расонидани ёрин
ҳуқуқӣ ба шахсони ҳуқуқӣ ва шахсони воқеӣ даъват карда мешавад. Мақоми ҳуқуқии
адвокатро Қонунӣ Ҷумҳурии Тоҷикистон «Дар бораи адвокатура» аз 4 ноябри соли
1995 муайян мекунад. Адвокат узви коллегияи адвокатҳо буда, метавонад манфиати
муштариёни худро дар ҳама муассисаҳои давлатӣ, ташкилотҳои ҷамъиятӣ ва мақомоти
ҳифзи ҳуқуқ ҳимоя намояд. Адвокат манфиатҳои қонунии муштариёни худро дар асоси
бастани шартнома бо муштариён ҳимоя менамояд. Адвокат наметавонад он мавқееро
ишғол намояд, ки ба мавқеи муштарии худ мухолиф бошад.

Адвокат вазифаҳои худро дар шаклҳои гуногун, аз ҷумла додани маслиҳати ҳуқуқӣ,
тартиб додани аризаҳо, шикоятҳо ва дигар ҳуҷҷатҳои характери ҳуқуқӣ дошта анҷом
медиҳад. Адвокат дар асоси шартнома дар суд ҳамчун намоянда оид ба парвандаҳои
гражданӣ, ҳимоятгар оид ба парвандаҳои ҷиноятӣ иштирок мекунад. Адвокат дар
ҳамаи давраҳои мурофиа иштирок намуда, манфиати қонунии муштарки худро ҳимоя
менамояд. Адвокатҳо ҳамчун аъзои коллегияи адвокатҳо метавонанд дар маҷлисҳо,
конференсияҳои коллегияи адвокатҳо иштирок намуда, интихоб шаванд, таклифу
пешниҳодҳо намоянд. Адвокатҳо аз иҷрои вазифаҳои ба зимма гирифтаашон ҳаққи
заҳмат (гонорар) мегиранд. Адвокатҳо бояд дорои ахлоқи ҳамидаи касбӣ буда,
талаботи қонунҳои амалкунандаро бечунучаро иҷро намоянд, малакаи касбии худро
муттасил ривоҷ диҳанд, низоми меҳнатро риоя намоянд.

Адвокат дар мурофиаи консититутсионӣ низ иштирок менамояд. Суди конститутсионӣ
ҳамчун ҳокимияти судӣ дар низоми судии Ҷумҳурии Тоҷикистон дохил шуда, волоияти
меъёрҳои Конститутсия, амали бевоситаи онро дар қаламрави ҷумҳурӣ таъмин намуда,
ҳуқуқу озодиҳои инсон ва шаҳрвандонро аз ҳама гуна сӯиқасд ҳимоя менамояд. Суди
конститутсионӣ вазифаҳои худро ба тариқи баррасии парвандаҳо дар мурофиаҳои
судии конститутсионӣ бо риоя намудани принсипҳои дастҷамъӣ, ошкоро, мустақилӣ,
баробарҳуқуқии тарафҳо ва дар асоси мубоҳисавӣ амалӣ мегардонад.

Дар асоси м. 38 Қонуни конститутсионии Ҷумҳурии Тоҷикистон «Дар бораи Суди
конститутсионии Ҷумҳурии Тоҷикнстон» адвокат ба қатори дигар иштирокчиёни
мурофиаи судии конститутсионӣ дохил мешавад. Тартиби иштироки адвокатро дар
мурофиаи мазкур Қонуни консгитусионӣ ва қонун дар бораи адвокатураи ҷумҳурӣ
муайян мекунад.



https://tg.wikipedia.org/wiki/%D0%90%D0%B4%D0%B0%D1%88_%D0%98%D1%81%D1%82%D0%B0%D0%B4

Адаш Истад (Истадов) — нависанда ва рӯзноманигори шинохтаи тоҷик. Дорандаи
Ҷоизаи ба номи Абулқосим Лоҳутӣ 1990. Узви Иттифоқи нависандагони Тоҷикистон
(1975) ва узви Иттифоқи журналистони Тоҷикистон.

Адаш Истад (Истадов) 7 сентябри соли 1946 дар деҳаи Ӯташиқи ноҳияи Самарқанди
вилояти Самарқанд ба олам омадааст. Соли 1964 ба факултаи суханшиносии тоҷики
Донишгоҳи давлатии Самарқанд дохил шуда онро соли 1969 хатм мекунад. Фаъолияти
рӯзноманигориро А. Истад соли 1969 дар идораи рӯзномаи ҷумҳуриятии “Комсомоли
Тоҷикистон” ба сифати ходими адабӣ шурӯъ кардааст. Сипас ӯ дар идораи рӯзномаи
“Маданияти Тоҷикистон” (сипас он “Адабиёт ва санъат” ном гирифт), идораи радиои
Тоҷикистон дар шӯъбаҳои гуногун адои вазифа мекунад. Адаш Истад соли 1975 узви
Иттифоқи нависандагони Тоҷикистон гардид. Соли 1990 барои як силсила мақолаҳои
дар руҳияи ошкорбаёнӣ навиштааш ӯ ба мукофоти ҷумҳуриявии ба номи Абулқосим
Лоҳутӣ мушарраф шуд. А. Истад то соли 1993 дар идораи ҳафтаномаи адабии “Адабиёт
ва санъат” ба сифати муовини сардабир адои вазифа мекард. Ӯ соли 1993 ба
Самарқанд баргашта дар идораи «Овози Самарқанд» дар вазифаи мудири шуъбаи
маънавиёт ва баъд дар рӯзномаи “Овози тоҷик” паёмнигори вилоятӣ гардид. А. Истад
ҳоло бознишаста буда дар ноҳияи Самарқанди вилояти Самарқанди Ӯзбекистон умр ба
сар мебарад ва бо корҳои эҷодӣ машғул аст.

Моҳи феврали соли 2008 Веб-блоги худ «Герби шердор»-ро таъсис намуд, ки дар он
шеъру ҳикояҳо ва мақолаҳояшро мегузорад.

Рӯзноманигорӣ, кор дар идораҳои нашрияҳои ҷумҳурӣ ва вилоятӣ, радио машғулияти
асосии А.Истад аст. Мақолаҳои машҳури А.Истад асосан ба эҳёи фарҳанги ғании
миллӣ бахшида шудаанд. Агар дар мақолаи “Анъанаи нек куҷост?” (“Адабиёт ва
санъат”, 11 августи с.1988) ӯ дар бораи эҳёи маданияти либоси тоҷикӣ ҳарф занад,
“Номҳо – нишони маърифат” (“Адабиёт ва санъат”, 8 декабри соли 1988) дар бораи
суннати номгузории миллӣ баҳс мекунад. Вале мақолаҳои дигари ӯ чун “Забони
миллат – пояи миллат” (“Комсомоли Тоҷикистон”, 7 декабри соли 1988), ”Хоҷа Аҳрор
кӣ буд?” (“Тоҷикистони советӣ “, 27 ноябри соли 1988), “Расмулхати бобоӣ – нури
басари моӣ!” (Адабиёт ва санъат”, 2 ноябри соли 1989), “Миллати тоҷикро тақсим
накунед!” (“Адабиёт ва санъат”, 5 августи соли 1991), “Рамзҳои миллӣ
кадомҳоянд?” ва ғайра дар байни зиёиён гарм пазироӣ шуда буданд. Асосан рӯ
овардани адиб ба масъалаҳои тунду тези эҳёи фарҳанги миллӣ аз чопи мақолаи ӯ
“Интернационализм аз чӣ сар мешавад?” (“Адабиёт ва санъат”, 28 маи соли 1987)
оғоз ёфт, ки барои он муалиф ба танқиди доимии котиби дуюми КМ ПК Тоҷикистон
П.Лучинский дучор шуда буд. Аммо бозсозӣ ва ошкорбаёнии горбачевӣ, ки аллакай
оғоз ёфта буд, ба адиб имкон медод, ки масъалаҳои доғи ҷомеаро чун солҳои собиқ
дар ҳикояҳои фантастикӣ нею ба воситаи мақолаҳ ои рӯшодгӯёнаи публисистӣ ифода
кунад.

Ӯ радиопйесаеро бо номи “Таркиш” навишт, ки он дар хазинаи радиои тоҷик ҳамчун
аввалин пйесаи махсус барои радио ба тоҷикӣ навишташуда нигоҳ дошта мешавад.
Ҳикояҳои илмӣ – хаёлии А. Истад аз соли 1966 ин ҷониб чоп мешаванд. Маҷмӯаҳои ӯ
“Мавҷи хаёлот”(1970), “Суруди офтоб” (1974), “Замир”(1978), “Дарахти
пахтачормағз” (1981), “Баъди ҳазор сол” (1988) ҳикояҳои дар жанри илмӣ –
фантастикӣ навиштаи ӯро дар бар гирифтаанд.

А. Истад дар жанри насри таърихӣ низ қувва озмудааст. Силсилаи ҳикояҳои таърихии
(маҷмӯаҳои) “Борбад” (ба заб.русӣ) ва “Ҳикояҳо аз рӯзгори Борбад” (1990)-и ӯ аз
рӯзгори мусиқори бузурги Осиёи Марказӣ Борбади Марвазӣ нақл мекунад ва дар шакли
китоб ба забонҳ ои тоҷикӣ ва русӣ ба табъ расидаанд. Маҷмӯаи нави насру назми ӯ
соли 2008 бо номи «Оҳангҳои Самарқанд» дар Душанбе чоп шуд.

Зинаи нави эҷодиёти адиб баъди бозгашти ӯ ба Самарқанд соли 1993 оғоз меёбад.
Дар рӯзномаҳои “Овози тоҷик” ва «Овози Самарқанд» соли 1994 паи ҳам ҳикояҳои
“Домоди якрӯза”, “Кӣ чӣ мехонад?”, “Иқтисоди бозор дар оила”, “Рӯзи охирин” (дар
бораи Мирзо Улуғбек), “Санги сарнавишт” чоп шуданд ки аз ҷониби аҳли адабу
фарҳанг баҳои баланде гирифт. Дар рӯзномаи «Овози Самарқанд» (25 октябри соли
1994) ба ин ҳикоя тақризи доктори улуми филологӣ, профессор Садрӣ Саъдиев чоп
шудааст. Ин ҳикояро баъд рӯзномаи “Овози тоҷик” (29 апрели соли 1995) ва
рӯзномаи вилоятии Самарқанд “Зарафшон” (10 сентябри соли 1995 ба забони ӯзбекӣ
дар тарҷумаи Ҷамол Сироҷиддин) ба табъ расониданд. Соли 1995 А. Истад дар
рӯзномаҳои “Овози тоҷик” ва «Овози Самарқанд» ҳикояҳои “Нардбони Ҳоҷа”,
“Даҳшатқул”, “Мазори деҳаи Муғон” ва “Пир дар осмон”-ро ба табъ расонид, ки як
тарзи инъикоси бадеии қишри рӯҳонии ҳаёти маънавии Самарқанд аст. А. Истад
муаллифи мазҳакаҳои “Хӯса” (1995) ва “Шайтонпарӣ” (1996) низ мебошад.
Театр-студияи “Овози Самарқанд” мазҳакаи “Хӯса”-ро соли 1995 дар таҳияи
Ҳунарпешаи халқии Тоҷикистон Бурҳон Раҷабов дар Самарқанд ба саҳна гузошт. Аз
соли 1996 то соли 1999 дар эҷоди А. Истад таваққуф мушоҳида мешавад. Рӯзгори
нобасомон имкон намедиҳад, ки ӯ чизе эҷод кунад. Моҳи марти соли 1999 афсонаҳои
нави ӯ “Зарчашма”, “Мӯр ва Пуффак” дар рӯзномаҳои ӯзбекистон ва як сол пас дар
маҷаллаҳои Тоҷикистон ба табъ расиданд. Сипас соли 2001-ум ҳикояи “Моҳе, ки дар
зери кӯрпа мастур монд” дар ҳар ду ҷумҳурӣ ба табъ расид, ки нишонаи содиқ
мондани ӯ ба афсонагӯист. Дар авохири соли 2003 А. Истад ба назм рӯ овард ва
қасидаи ба академик Муҳаммадҷон Шакурӣ бахшидаи ӯ “Самарқанду Бухоро” дар ҳар ду
ҷумҳурӣ ба табъ расид. Сипас ба шеъри нав таваҷҷӯҳи ӯ меафзояд ва “Ҳавзи Хоҷаи
Аҳрор” ва силсилаи “Шеърҳо аз замони мозии Самарқанд” эҷод мешаванд. Сардабири
рӯзномаи «Овози Самарқанд» адабиётшинос Ғафурҷон Маҳмудов дар сарсухани ин
силсила иброз доштааст: “Шеъри озод имкон додааст, ки Адаш Истад ба мавзӯи
Самарқанд мушаххасан муроҷиат кунад ва образҳои тоза биофарад.”

Адаш Истад солҳои охир оид ба таърихи шаҳри Самарқанд зиёда аз 50 мақолаҳои
илмию – оммавӣ навишт, ки онҳо дар рӯзномаҳои «Овози тоҷик», «Овози Самарқанд»
ва сайти интернети Samarkandinfo.uz ба таб расиданд.

Эҷодиёти А. Истад дар адабиётшиносии тоҷик ҳаддалимкон баррасӣ шудаст. Дар
мақолаҳои доктори улуми филологӣ Ҷӯрахон Бақозода “Сухан аз дарди ҷовидона”,
Ҷонон Бобокалонова “Чанд ҷиҳати як асар” (рӯзномаи “Адабиёт ва санъат” 3 феврали
соли 1992), Азим Амин “Афсона ва воқеият” (“Адабиёт ва санъат”, 17 ноябри соли
1992), Болта Ортиқзода “Умри судбахш”, Д. Баҳриева “Китоби дилкаш”, Аслиддин
Қамарзода ”Дар хаёлаш замину кайҳон ва маънои ҳаёти инсон” (“Овози Самарканд” 28
сентябри соли 1996) ва ғайра эҷоди А. Истад баррасӣ ва таҳлил гардидаанд.
Академик Муҳаммадҷон Шакурӣ дар мақолаи “Нигоҳе ба адабиёти тоҷики садаи бист”
(“Садои Шарқ”,№ 1-6, с.1998) асари Адаш Истад “Ҳикояҳо аз рӯзгори Борбад”-ро дар
қатори асарҳое ном бурдааст, ки барои ташаккули ёди таърихии мардуми тоҷик,
барои нав шудан ва амиқ рафтани мундариҷаи он, барои ғаноафзоии поэтикии адабиёт
нақши муҳим доштанд. 24 августи соли 2006 ҳафтаномаи «Адабиёт ва санъат» мақолаи
устоди Донишгоҳи Самарқанд Ҷумъакул Ҳамроевро таҳти унвони «Адиби ватанпараст»
чоп кард, ки баҳои баландест ба бозёфтҳои эҷодии ӯ.

1. А.Истад мувофиқи фикри адабиётшиносон дар адабиёти тоҷик ба пайдоиш ва
устувор шудани жанри ҳикояҳои илмӣ-фантастикӣ сабабгор шуд. То ба ин кор машғул
будани ӯ дар матбуот танҳо ҳикояи “Сандуқи оҳанин”-и А. Баҳорӣ чоп шуда буд.
Минбаъд ин фантазиянависи тоҷик, (яъне Абдумалик Баҳорӣ) асосан бо қиссанависӣ
ва драмнависӣ машғул гардид.

8. Фаъолияти тарҷумонии А. Истад мисли дигар бахшҳои кори ӯ васеъ набуда аз
тарҷумаи баъзе ҳикояҳои адибони кишварҳои гуногун ва радиопйесаҳо иборатанд.



https://tg.wikipedia.org/wiki/%D0%90%D0%B1%D1%83%D1%88%D0%B0%D0%BA%D1%83%D1%80%D0%B8_%D0%91%D0%B0%D0%BB%D1%85%D3%A3

Абушакури Балхӣ Абӯшакури Балхӣ яке аз шоирони бузург ва тавонои асри худ буд. Ӯ
соли 915 дар шаҳри бостонии Балх ба дунё омадааст. Таҳсили ибтидоии хешро дар
шаҳри Балх гирифта, баъдан дар доираи адабии Бухоро ба воя расидаву мақому
манзалати баланде касб мекунад. Таъкид намудан лозим аст, ки Абӯшакури Балхӣ аз
наздикон ва шогирдони устод Рӯдакӣ будааст. Абӯшакури Балхӣ умри пурбаракат
дида, дар солҳои 60-уми асри Х вафот кардааст. Аз шоир ба мо мероси на он қадар
зиёде боқӣ мондааст. Аз мероси адабии шоир порчаҳои хурди лирикӣ, байтҳои
пароканда аз достони ӯ «Орифнома» то ба мо омада расидааст. Ба қавли худи шоир ӯ
оилаи хешро аз маҳсули дастранҷи қалами худ таъмин мекардааст:



https://tg.wikipedia.org/wiki/%D0%81%D1%81%D1%83%D0%BC%D0%B0%D0%BD

ЁСУМАН, ёсамин, ёсмин, с у-мав (Jasminum), буттаи хазоврез ё х.амешасабзи
печанда. Барги сод-да, мураккаб <аз баргчахр иборат аст) ё себарга, гули сафед,
зард, сурхтоби хушбӯй ва туза дорад. Қариб 200 намуди Ёсуман маълум буда, асосан
дар минтақаҳои тропикӣ ва субтропикии Осиё, Африко ва Амрикои Ҷанубӣ мерӯяд. Дар
СССР се намуди Ёсуман. (J. officinale — дар Кавказ ва Тоҷикистон; J. revolutum —
танҳо дар к,-тсух.хри Дарвоз; J. fruti-cans — Қрим ва Кавказ вомехурад.

Ёсумани зард ё зарсуман (Jasminum revolutum) буттаи хамешасабз (баландиаш 2,5.
м). Баргаш аз як ё се чуфт баргча таркиб ефтааст; дарозиаш то 8—10 см, бараш 5
см. Гули қадаҳшакли зард, хӯшагули 15— 19-гула, гузаи дутухма дорад. Дар шароити
табии июл — август гул мекунад. Танҳо дар Дарвоз меруяд. Ёсуман сифатҳои хуби
ороиши дорад ва бесабаб нест, ки аз замонҳои кадим ҳамчун гули писандидаи
шарқиён маъмул гаштааст.



https://tg.wikipedia.org/wiki/TOEFL

TOEFL - санчиши забони англиси чун забони хоричи, буда танхо барои донишчуёне,
ки миллаташон гайри инглис мебошад пешбини шудааст. Донишчуёне, ки хохиши тахсил
дар донишгоххо ва донишкадаҳои ИМА, Канада, Аврупо ва Осиёро доранд бояд аз
санчиши TOEFL гузаранд. Инчунин санчиши TOEFL барои мутахассисоне, ки максади
кор ва тачрибаомузиро дар давлвтҳои дар боло зикршуда доранд суроидани ин санчиш
хатмист. Натичаи санчиши TOEFL 2 сол пас аз таърихи супоридан дар хазинаи
маълумотхо хифз карда мешавад, пас аз он беэътибор дониста мешавад. TOEFL ду
намуд дорад: TOEFL PBT (Paper-based Test) ва TOEFL iBT (Internet-based Test).
Одатан давомнокии TOEFL PBT зиёда аз 3 соатро дар бар мегирад, TOEFL iBT бошад,
зиёда аз 4 соатро дар бар мегирад.



https://tg.wikipedia.org/wiki/Jeep

Ҷип (англисӣ: Jeep - яке аз маркаҳои худрав марбут ба Крайслер аст. Худрави Ҷип
навъи худрави саҳроии маҳкам ва ду дифронсил аст, ки аз ӯҳдаи ҳаракат дар
ҷодаҳои ноҳамвор бармеояд.

Ҷип дар асл дар замони ҷанги ҷаҳонии дуюм барои артиши Амрико тарроҳӣ ва сохта
буд ва баъдан барои масрафи ҳамгонӣ ба бозор омад. Бо ин ки бисёр худравҳои
имрӯза марки аслии Ҷипро надоранд вали ин ном дар миёни мардум ба сурати номи
модел даромада ва ба худравҳои монанди Ландровер Дефендер ҳам гоҳе Ҷип гуфта
мешаванд.

Гуфта шуда, ки худи номи Ҷип ҳам аз "GP" яъне мухафафи ибораи инглисии "General
Purpose" (ба маънии чандманзура) гирифта шудааст.



https://tg.wikipedia.org/wiki/CD-ROM

CD-ROM ва ё гирдаи муҷаз - (англисӣ: Compact Disc - Read Only Memory) (гирдаи
муҷаз - хотира танҳо барои хондан), ки дар он бо тарзи оптикӣ, тавасути лазер
иттилоотро сабт мекунанд. Гирдашакл, аз пластик сохта шуда аз як тарафаш қабати
нуқрагин дорад, ки ҳаҷми муайяни иттилоотро (650-700 МБ) барои истифодаи
минбаъда ҳифз мекунад. Дар нимаи дуюми солҳои навадум ва нимаи аввали солҳои
дуҳазорум компютерҳои замонавӣ бо таҷҳизот барои истифодаи CD-ROM ҷиҳозонида
мешудаанд. Дар ибтидо барои сабти овоз (таронаҳо) истифода мешуд. Сипас барои
нигоҳ доштани иттилооти гуногуни рақами истифода шуд. Бо мурури замон намудҳои
гуногуни он (CD-R ва CD-RW)дар бозор дастрас гаштанд.



https://tg.wikipedia.org/wiki/AES

Advanced Encryption Standard (AES), боз ҳамчун Rijndaelмаълум аст — алгоритми
шифронии блокӣ (миқдори блок 128 бит, калид 128/192/256 бит) мебошад, ки дар
натиҷаи озмун интихоб шудааст ва ҳамчун ба сифати стандарти шифронии ҳукумати
ИМАқабул гардида аст. Интихоб бо назардошти истифодаи он дар ҳама ҷо ва анализи
фаъоли алгорт кардашуда аст,ки ин хусусиятҳо дар [DES]]низ мавҷуд аст. Институти
миллии стандартҳо ва технологияи (англисӣ: National Institute of Standards and
Technology, NIST) ИМА хусусиятҳои пешакии AES-ро баъди тайёрии панҷсола дар 26
ноябри соли 2001ба табъ расонид.26 майи соли 2002 AES ҳамчун стандарти шифронӣ
эълон гардид. Дар ҳолати 2006сол AES яке аз маъмултарин алгоритмҳои симетрии
шифронӣ ба ҳисоб меравад.



https://tg.wikipedia.org/wiki/21_%D1%8F%D0%BD%D0%B2%D0%B0%D1%80

Боз нигаред: Гурӯҳ: Дар 21 январ таваллуд шудаанд 1945 - 70 - солагии зодрӯзи
Тағоймурод Гулов, доктори илми кишоварзӣ.

1950 - 65 - солагии зодрӯзи Комилҷон Ғаниев, сароянда, Ҳунарпешаи халқии
Тоҷикистон

1955 - 60 - солагии зодрӯзи Имомёрбек Қаландарбеков, доктори илми техникӣ,
профессор.

1945 - 70 - солагии зодрӯзи Шоиста Шоҳимардонова, забоншинос, мутарҷим (аз
англисӣ).

1850 - 165 - солагии зодрӯзи Иван Мушкетов (1850-1902), этнографи рус, муҳаққиқи
этнографияи тоҷикони болооби Аму.

1935 - 80 - солагии таъсиси ноҳияи Рӯдакӣ, ( то соли 1961 ноҳияи Сталинобод ва
то соли 1992 ноҳияи Ленин).

(21 Январ - 19 Феврал) - Далв яке аз бурҷҳои дувоздаҳгона аст ва баробар бо моҳи
Баҳман дар Гоҳшумори Эронӣ аст.



https://tg.wikipedia.org/wiki/%D2%B6%D3%AF%D1%80%D0%B0%D0%B1%D0%B5%D0%BA_%D0%9C%D1%83%D1%80%D0%BE%D0%B4%D0%BE%D0%B2

Ҷӯрабек Муродов - (24.12.1942), ҳофиз, мутриб ва оҳангсози тоҷик (тенори
лирикӣ). Ҳунарпешаи шоистаи ҶШС Тоҷикистон 1967 Ҳунарпешаи халқии ҶШС Тоҷикистон
1974. Ҳунарпешаи халқии СССР 1979.

Ҷӯрабек Муродов 24 декабри соли 1942 дар деҳаи Куруд, ноҳияи Айнӣ ба дунё
омадааст.

Падари Ҷурабек Муродов – Ғолибеков Муродбек (тав. 1904). Модар – Фатҳулоева
Бибиоиша (тав. 1900). Ҳамсар – Исмоилова Мушарафа Абдуғафаровна (тав. 20 феврали
1947). Фарзандон: Писари калонӣ Фирдавсбек Ҷурабекович (санаи тав. 23.09.1966),
Хусравбек Ҷурабекович (тав. 11 янв. с. 1973), Парвизбек Ҷурабекович (тав.
31.07.1977), Ҷонибек Ҷурабекович (санаи тав. 29.05.1986).

Ҷӯрабек Мурод солҳои 70-80-уми асри пушти саршуда як силсила мақолаҳои илмӣ
таълиф намудааст, ки дар роҳи омӯзиши мусиқии суннатӣ бебаҳоянд. Махсусан,
мақолаҳои ӯ - «Умри ҷовидонаи санъаткор» (роҷеъ ба ҳофиз, бастакор ва машшоқи
забардасти халқи тоҷик Ҳоҷӣ Абдулазиз (Ҳоҷӣ Абдулазиз Расулов), «Ба рағми
булбулон» (ба муносибати 100-солагии рӯзи таваллуди Домулло Ҳалим), «Ҳофизи
мумтози халқ» (оид ба асолати навозандагию сарояндагии устоди мумтози мусиқии
халқию классикии тоҷик Бобоқул Файзуллоев), «Ҳунарвари бузург» (роҷеъ ба Борбади
Марвазӣ) ва ғайраро метавон зикр намуд, ки барои бедор намудани завқи
мусиқишиносии хонанда арзиши баландро соҳибанд. Ҷӯрабек Мурод сарояндаи ҷӯянда
ва нисбат ба касби худ серталаб аст. Ӯ пайваста санъати мусиқии гузаштаю имрӯзаи
миллатамонро бо як ҳисси шавқмандӣ меомӯзад. Махсусан намунаи овозҳои ҳофизони
халқӣ ва ҳирфаии тоҷик Ҳоҷӣ Абдулазиз, Содирхон, Домулло Ҳалим, устод Шодӣ,
Акашариф Ҷӯраев, Бобоқул Файзуллоев, ки ба қарта сабт шудаанд, ҷамъ намуда,
унсурҳои бо худ хос ва характерноки вокализми халқӣ-профессионалии тоҷикро ба
комёбиҳои навинаш пайваста меомӯзад. Ин аст яке аз чашмгиртарин асрори шӯҳратёри
ӯ дар ҷодаи санъат.

Ҷӯрабек Мурод ба маънои пурраи сухан эҷодкори ҳақиқии санъат мебошад. Зеро ин
абармарди дунёи санъат дар иҷрои ҳар як суруди нав тарафҳои тоза ба тозаи
истеъдоди худро ба мухлисон зоҳир мекунад. Пешравии ӯро ҳатто аз суруд то суруд
ва аз оҳанг то оҳанг метавон мушоҳида намуд. Дуди чароғ хӯрдану дандон болои
ҷигар гузоштан ва зулмотро ба субҳ бадал намудан гувоҳи умри 50-солаи
санъаткории ӯст. Маҳз ҳамин сӯхтанҳову сохтанҳои устод дар роҳи эҳёи санъати
мусиқӣ ва овозхонии аҷдодонамон боис гардид, ки номи муборакаш вирди забонҳову
сабти китобу қомусҳои зиёде гардад. Аз ҷумла, соли 1998 ҷилди якуми китоби
бисёрҷилдаи тарҷумаиҳолӣ дар Москва таҳти унвони «Дар тамаддуни имрӯза, кӣ кӣ
аст?» аз чоп баромад. Китоби мавриди назар фарогири 3 боб буда, қисматҳои
«Инсони асри ХХ», «200 нафар арбоби барҷастаи имрӯз» ва «Хазинаи тиллоӣ»-ро дар
бар мегирад. Боиси ифтихори бузург ва сарбаландии мо тоҷикон аст, ки дар байни
200 нафар шахсиятҳои барҷастаи ҷаҳон, аз қабили санъаткорони бузург Людмила
Зикина, Иосиф Кобзон, Алла Пугачёва, Филипп Киркоров, Валерий Леонтев, Лариса
Долина ҳунарманди маҳбуби мо, устод Ҷӯрабек Мурод низ ҷой гирифтааст.

Ҷӯрабек Муродов ҳамроҳ бо писараш Ҷонибек Муродов (овозхони муосири тоҷик)
якчанд сурудҳои нав сабт намудааст:



