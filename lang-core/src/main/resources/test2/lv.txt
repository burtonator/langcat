https://lv.wikipedia.org/wiki/Hosams_Abu_Meri

Hosams Abu Meri (dzimis 1974. gada 20. augustā) ir Libānas arābu izcelsmes
Latvijas ārsts un politiķis. Pašlaik ir 12. Saeimas deputāts, pārstāv partiju
"Vienotība".

Uz dzīvi Latvijā pārcēlies 1993. gadā, lai studētu medicīnu. 1999. gadā
absolvējis Rīgas Stradiņa universitāti (Latvijas Medicīnas akadēmiju) ar ārsta
grādu. 2002. gadā absolvējis Latvijas Universitāti, iegūstot internista
specialitāti. 2004. gadā absolvējis Latvijas Universitātes Pēcdiploma izglītības
institūtu, iegūstot gastroenterologa specialitāti.

Strādājis dažādās medicīnas iestādēs par gastroenterologu, endoskopistu.
Nodibinājis Arābu kultūras centru, Latvijas Libānas kultūras biedrību.

2014. gadā kandidēja 12. Saeimas vēlēšanās no "Vienotības" saraksta, tomēr
netika ievēlēts. Vietu 12. Saeimā ieņem uz laiku, kamēr viņa partijas biedrs
pilda ministra pienākumus.

Iepriekš bijis precējies trīs reizes, pašreizējā sieva ir Linda Abu Meri.
Laulībā ar pirmo sievu dzimušas divas meitas.



https://lv.wikipedia.org/wiki/Homoseksualit%C4%81te

Homoseksualitāte (no grieķu valodas homoios "tāds pats", "līdzīgs" un latīņu
valodas sexus "dzimums") ir emocionāla vai seksuāla tieksme pret sava dzimuma
cilvēkiem. Homoseksuālus vīriešus sauc arī par gejiem un homoseksuālas sievietes
par lesbietēm. Īpašības vārds "homoseksuāls" tiek lietots, apzīmējot arī
seksuālu rīcību starp viena dzimuma cilvēkiem, kuri sevi neuzskata par gejiem
vai lesbietēm.

Līdz pat 19. gs. beigām viendzimuma attiecību apzīmēšanai nebija sava
viennozīmīga jēdziena, dažreiz to dēvēja par sodomiju. Mūsdienās visizplatītāko
jēdzienu “homoseksualitāte” 1869. gadā ieviesa austriešu-ungāru izcelsmes
rakstnieks un tulkotājs Karols Marija Benkerts jeb Kertbenijs (Karol Maria
Benkert/„Kertbeny“ (1824—1882)). Kā antonīmu jēdzienam "homoseksualitāte" viņš
ieviesa jēdzienu “heteroseksualitāte” (no grieķu val. heteros "svešs" vai
"citāds"). Tomēr šim homoseksualitātes jēdzienam ir trūkumi:

Kopš diviem gadu desmitiem, runājot par homoseksualitāti, nereti tiek lietots
arī jēdziens homofīlija, kas lielāku uzsvaru liek uz viendzimuma attiecību
emocionālo aspektu nekā to fiziskām izpausmēm un veicina sapratni, ka attiecības
starp divām tā paša dzimuma personām neaprobežojas ar fiziskām seksualitātes
izpausmēm, bet ietver arī tādus vispārcilvēciskus emocionālus aspektus kā
mīlestība, tuvība, draudzība, abpusēja atbildības sajūta.

Visi iepriekš minētie jēdzieni — homoseksualitāte, homofilija un homoerotika —
ietver sevī daļu no cilvēka esības, proti, seksualitāti, mīlestību un erotiku.
Tāpēc holandiešu teologs Hermans van de Spijkers (Hermann van de Spijker) šos
visus cilvēciskās izpausmes aspektus pakārtoja jēdzienam homotropija (no grieķu
val. homoios — "tāds pats", "līdzīgs" un tropos — "nosliece", "attieksme"), kurš
apzīmē visaptverošu personas noslieci uz sava dzimuma personām, nevērtējot, vai
tā ir seksuāla, erotiska vai emocionāla. Atbilstoši jēdziens heterotropija
nozīmē visaptverošu cilvēka noslieci uz pretējā dzimuma personām.

Šis jēdzienu pāris — homotropija un heterotropija — aptver visus cilvēciskās
esības aspektus un tādējādi ir vispiemērotākais zinātniskās literatūras valodai.
Tomēr šo jēdzienu lietošana nav kļuvusi populāra nedz tautas, nedz zinātniskajā
leksikā.

Heteroseksisms ir ideoloģiska sistēma, kas noliedz un stigmatizē jebkuru
neheteroseksuālu uzvedības formu, identitāti, attiecības vai kopienu.

Paradoksālā kārtā rietumu geju kultūra ir ārārtīgi heteronormatīva, kas attiecas
uz dzimumu lomām. Šīs dekādes pirmajā pusē divi seksologi neatkarīgi viens no
otra nonāca pie terminiem sissyphobia (sissy var tulkot apmēram kā "mīkstais")
un femiphobia, lai raksturotu riebumu (un kaunu), ko geji izjūt pret sievišķību
citos vīriešos vai atceroties šādu sievišķību savā uzvedībā bērnībā. Tima
Berglinga (Tim Bergling) grāmatas nosaukumā minētais termins sissyphobia ir
biežāk lietots, Maikls Džī Beilijs (Michael J. Bailey) izveidoja savu terminu
femiphobia savu transseksualitātes pētījumu laikā atklājot, ka tikai daļa no
zēniem, kas bērnībā ir bijuši ievērojami sievišķīgi, kļūs par transseksuāļiem un
lielākā daļa izaugs par gejiem un interesantā kārtā saglabās maz no sievišķības,
kas viņiem piemita bērnībā. Jautājot gejiem par to, vai viņi bērnībā bija
sievišķīgi, Beilijs norāda, ka, ja tas tā ir bijis, gejiem šādas atmiņas saistās
ar lielu kaunu. Visticamāk tāpēc, ka nekonformisms ar savu dzimumu (t. i.,
sievišķīga uzvedība vīriešos) tiek nicināta gan no geju puses, gan no
heteroseksuālā vairākuma puses (vismaz, kas attiecas uz rietumu kultūru, skat.
zemāk par neeiropiešu kultūrām).

Heteroseksuāli cilvēki bieži pieņem prezumpciju, ka būt gejam implicē to, ka
indivīdam automātiski patīk citi geji, taču patiesība ir pavisam savādāka —
lielākajai daļai geju vīrieša ideāls būtu ļoti tuvs heteroseksuāla vīrieša
veidolam. To apliecina tādi angliski runājošajās valstīs bieži dzirdami
apzīmējumi, ko bieži varētu redzēt vēlamo īpašību sarakstā, piemēram,
iepazīšanās sludinājumos kā straight-acting ("uzvedas kā heteroseksuāls
vīrietis"), latviešu geju leksikonā līdzīgs apzīmējums būtu "nemanierīgs".

Homoseksuālu orientāciju nosaka daudzu un dažādu faktoru kopums. Neirobioloģiskā
smadzeņu dzimuma veidošanās teorija skaidro, ka cilvēka seksuālo orientāciju un
dzimumidentitāti galvenokārt nosaka dzimumhormonu daudzums dzemdē otrajā
grūtniecības pusē. Šo teoriju atbalsta vairāki pētījumi, kas veikti ar
dzīvniekiem. Taču pētījumi atklāj, ka arī mūsu ģenētika un epiģenētika spēlē
nozīmīgu lomu. Lai cik interesanti tas arī neizklausītos, tomēr, domājams, ka
mātes imūnreakcija arī var būt atbildīga par homoseksualitātes izveidi
galvenokārt vīriešos. Kopumā pētījumi vērš uzmanību tieši uz bioloģiskajiem
faktoriem. Kā pierādījums tam kalpo atrastās anatomiskās un fizioloģiskās
atšķirības smadzenēs. Piemēram, INAH-3 hipotalāma kodols homoseksuālu vīriešu un
heteroseksuālu sieviešu smadzenēs ir vairāk nekā divas reizes mazāks, salīdzinot
ar heteroseksuāliem vīriešiem, kā arī homoseksuālu cilvēku smadzenes reaģē
pretēji uz cilvēka feromoniem, salīdzinot ar attiecīgā dzimuma heteroseksuālu
cilvēku smadzenēm.

1897 15. maijā Magnuss Hiršfelds (Magnus Hischfeld) kopā ar Eduardu Obergu
(Eduard Oberg), Maksu Šporu (Max Spohr) un Franci Jozefu fon Bīlovu (Franz Josef
von Bülow) savā dzīvoklī Berlīnē nodibina Zinātniski-humanitāro komiteju, kuras
mērķis ir veicināt zinātnisko diskusiju par homoseksualitāti.

1919 Magnuss Hiršfelds (Magnus Hirschfeld) Berlīnē nodibina Seksualitātes
zinātnes institūtu (vācu val. Institut für Sexualwissenschaft).

1933 6. maijā nacistu studenti izdemolē Seksualitātes zinātņu institūtu un 10.
maijā nacistu karavīri Operas laukumā Berlīnē kopā ar citām “vācu garam”
neatbilstošām grāmatām sadedzina arī institūta materiālus.

1938 Alfreds Kinzijs (Alfred Kinsey, 1894 — 1956) uzsāk savus pētījumus cilvēka
seksualitātes jomā un 1948. gadā savu pētījumu rezultātus publicē grāmatā
“Cilvēka seksuālā izturēšanās”.

1969 Kristofera ielas (angļu val. Christopher Street) bārā “Stonewall Inn”
Ņujorkā notiek policijas reids, kuras laikā pirmo reizi geji, lesbietes un
transpersonas pretojas policijai, pretošanās pāraug ielas grautiņā. Šis notikums
iezīmēja pagrieziena punktu Amerikas geju kustības attīstībā un veicināja geju,
lesbiešu un transpersonu pašapziņas celšanu. Atceroties šo notikumu, katru gadu
daudzās pasaules pilsētās tiek svinēti Kristofera ielas svētki (angļu val.
Christopher Street Day),- arī Latvijā, kuri ir pazīstami ar nosaukumu Rīgas
praids.

1970 Ņujorkā tiek nodibināta Geju atbrīvošanas fronte (angļu val. Gay Liberation
Front), kura ir pirmā oficiālā geju organizācija pasaulē.

1972 Ņujorkā tiek nodibināta National Gay and Lesbian Task Force organizācija,
kuras mērķis ir cīnīties pret homoseksuāļu diskrimināciju un apspiešanu. Šī
organizācija ietver 32 000 biedru, tā ir viena no lielākajām geju organizācijām
ASV.

1975 Telavivā, Izraēlā, tiek nodibināta organizācija Society for the Protection
of Personal Rights for Lesbians, Gay Men and Bisexuals (SPPR), kura ir pirmā un
vienīgā šāda rakstura organizācija Tuvajos Austrumos.

1981 Kļūst zināms pirmais salimšanas gadījums ar AIDS. Tā kā sākotnēji šī
saslimšana izplatījās Dienvidkalifornijā dzīvojošo geju vidū, tad šī slimība
tika nosaukta par GRID (angļu val. Gay-Related Immune Deficiency). Tikai vēlāk,
kad kļuva skaidrs, ka šī slimība skar neatkarīgi no seksuālās orientācijas vai
prakses, tā tika nosaukta par AIDS (angļu val. Acquired Immune Deficiency
Syndrome; latviešu val. iegūts imūndeficīta sindroms).

1982 Sanfrancisko notiek pirmās geju sporta spēles (angļu val. Gay Games), kurās
piedalās 1 300 geji un lesbietes. Šī pasākuma sākotnējais nosaukums bija Geju
Olimpiskās spēles (angļu val. Gay Olympics), tomēr ASV Olimpiskā Komiteja uzsāka
tiesas procesu par nosaukuma autortiesību pārkāpumu, kā rezultātā tas tika
aizliegts.

1989 1.oktobrī Kopenhāgenā (Dānija) notiek pirmās geju kāzas. Egils un Aksels
Aksgili (Egil un Axel Axgil) kā pirmais geju pāris pasaulē oficiāli reģistrē
savas partnerattiecības. 1993. gadā Dānijai seko Norvēģija un 1995. gadā
Zviedrija, kuras ievieš valsts atzītu viendzimuma partnerattiecību reģistrāciju.

1991 Amnesty International — starptautiska cilvēktiesību aizsardzības
organizācija — nolemj aizstāvēt arī homoseksuāļu tiesības.

1992 Pasaules Veselības organizācija (angļu val. World Health Organization)
izsvītro homoseksualitāti no starptautiskā slimību saraksta.

2006 Oficiāli tiek reģistrēta Lesbiešu, geju, biseksuālu, transpersonu un viņu
draugu apvienība „Mozaīka”.



https://lv.wikipedia.org/wiki/Dana_Reizniece-Ozola

Dana Reizniece-Ozola (agrāk Dana Reizniece; dzimusi 1981. gada 6. novembrī
Kuldīgā) ir Latvijas šahiste un politiķe. Pašlaik ir Latvijas finanšu ministre.
Bijusi Saeimas deputāte un Latvijas ekonomikas ministre, pārstāv partiju
"Latvijai un Ventspilij" un Zaļo un Zemnieku savienību.

D. Reizniece ir dzimusi un augusi Kuldīgā. Mācījusies Kuldīgas 2. vidusskolā,
pēc tam Viļa Plūdoņa Kuldīgas ģimnāzijā, kur ieguvusi vidējo izglītību.

Pēc vidusskolas beigām studējusi Ventspils Augstskolā, kur 2004. gadā ieguvusi
tulka un tulkotāja profesionālo kvalifikāciju un 2008. gadā profesionālo
maģistra grādu tulkošanā un terminoloģijā. 2013. gadā D. Reizniece-Ozola ieguva
profesionālo maģistra grādu uzņēmējdarbības vadībā (Executive Master of Business
Administration) Starptautiskajā kosmosa universitātē (International Space
University) Francijā.

Pirms ievēlēšanas Saeimā strādājusi par Ventspils augsto tehnoloģiju parka
vadītāju un bijusi tā valdes locekle.

2011. gadā precējusies ar Latvijas investīciju un attīstības aģentūras direktoru
Andri Ozolu un mainījusi uzvārdu. D. Reizniecei-Ozolai ir divas meitas, kas
dzimušas pirms šīs laulības, bet 2011. gada Saeimas ārkārtas vēlēšanu dienā
viņai piedzima trešā meita. 2013. gada 29. janvārī D. Reizniecei-Ozolai piedzima
dēls.

2010. gada rudenī D. Reizniece tika ievēlēta 10. Saeimā no Zaļo un Zemnieku
savienības, kurā ietilpst arī viņas pārstāvētā reģionālā partija "Latvijai un
Ventspilij". Saeimā darbojas arī kā Satiksmes ministrijas parlamentārā
sekretāre. 2011. gadā Saeimas ārkārtas velēšanās ievēlēta arī 11. Saeimā, taču
nolika deputāta mandātu līdz 2012. gada martam, izmantojot bērna kopšanas
atvaļinājumu (viņas vietu Saeimā ieņēma Ilona Jurševska). 2013. gada janvārī D.
Reizniece-Ozola atkal nolika Saeimas deputāta mandātu uz dzemdību un daļēju
bērnu kopšanas atvaļinājuma laiku, un viņas vietā Saeimā līdz jūnija vidum
strādāja I. Jurševska.

2014. gadā tikusi ievēlēta 12. Saeimā no Zaļo un Zemnieku savienības. 2014. gada
novembrī apstiprināta par ekonomikas ministri Laimdotas Straujumas otrajā
valdībā. 2016. gada februārī kļuvusi par finanšu ministri Māra Kučinska valdībā.

Skolas gados nopietni pievērsusies šaham, kur sasniegusi ievērojamus panākumus.
15 gadu vecumā D. Reizniece pirmo reizi kļuva par Latvijas čempioni šahā starp
pieaugušajām sievietēm, pēc tam trīs reizes pēc kārtas atkārtojusi šo panākumu,
būdama čempione laika posmā no 1998. līdz 2001. gadam. 1998. gadā U-18 vecuma
grupā izcīnījusi Eiropas čempiones titulu (gadu vēlāk viņa šo panākumu
atkārtoja) un otro vietu pasaules čempionātā. 2001. gadā kļuvusi par
lielmeistari, 2002. gadā uzvarējusi Paula Keresa memoriālā Tallinā. Pārstāvējusi
Latvijas izlasi astoņās Pasaules šaha olimpiādēs.

Arī kļuvusi par politiķi D. Reizniece-Ozola turpina aktīvi spēlēt šahu un
piedalīties augsta līmeņa sacensībās.



https://lv.wikipedia.org/wiki/Daltons_Trambo

Daltons Trambo (angļu: Dalton Trumbo, dzimis 1905. gada 9. decembrī, miris
1976. gada 10. septembrī) bija amerikāņu rakstnieks un scenārists, kas ir
sarakstījis scenārijus tādām filmām kā "Romas brīvdienas" (Roman Holiday),
Exodus, "Spartaks" (Spartacus) un Thirty Seconds Over Tokyo.

Trambo bija viens no Holivudas desmitnieka, kas atteicās atskaitīties
Pretamerikānisko darbību komitejas namam (HUAC) 1947. gada komitejas veiktajā
izmeklēšanā par komunisma ietekmi uz mākslas filmu industriju, tādēļ viņš tika
iekļauts Holivudas melnajā sarakstā. Pēc iekļaušanas melnajā sarakstā Trambo
vairs nebija iespēju strādāt kinoindustrijā. Tomēr viņš slepenībā turpināja
darbu, rakstot kinoscenārijus zem citu autoru vārdiem. Vairāki no šādi
sarakstītajiem darbiem ieguva plašu ievērību. Nenosaucot īsto autora vārdu,
divām filmām, kuru scenārijus bija sarakstījis Trambo, tika piešķirtas Amerikas
Kinoakadēmijas balvas par labāko literatūras oriģinālavotu; vienu par scenāriju
filmai "Romas brīvdienas" (Roman Holiday, 1953), ko viņā vietā saņēma cits
rakstnieks, un vienu par scenāriju filmai The Brave One (1956), ko Trambo bija
sarakstījis slēpjoties aiz pseidonīma.

Sabiedrības pozitīvā attieksme pret Trambo kā rakstnieku un veiksmīgie scenāriji
filmām Exodus un "Spartaks" (Spartacus) ļāva viņu 1960. gadā izslēgt no melnā
saraksta. Rakstnieku ģilde tikai 60 gadus pēc filmas "Romas brīvdienas" (Roman
Holiday) iznākšanas atzina viņu par patieso scenārija autoru abām Kinoakadēmijas
balvu ieguvušajām filmām.

Trambo darbojies arī kā režisors. Viņa režisētā un pēc viņa paša scenārija
uzņemtā filma Johnny Got His Gun (1971) tika demonstrēta Kannu kinofestivālā.
Trambo saņēma Žūrijas Lielo balvu Grand Prix du Jury (dalot to ar Miloša Formana
filmu Taking Off), kā arī FIPRESCI balvu.

2015. gada novembrī iznāca filma "Trambo", kas ir biogrāfisks stāsts par Daltonu
Trambo. Trambo lomu atveido Braians Krenstons, kas par šo lomu tika nominēts
vairākām kino nozares balvām, tajā skaitā arī Amerikas Kinoakadēmijas balvai .



https://lv.wikipedia.org/wiki/D%C4%81rgakmens

Dārgakmens ir minerāls, iezis (piemēram lazurīts), vai pārakmeņots materiāls,
kurš pēc apstrādes — griešanas, slīpēšanas un/vai pulēšanas var tikt izmantots
kā greznumlieta, tai skaitā — kā juvelierizstrādājums. Pie dārgakmeņiem
pieskaita arī atsevišķus organiskus savienojumus, piemēram, dzintaru —
fosilizētus koka sveķus. Daži minerāli nav klasiski dārgakmeņi tāpēc, ka ir
pārāk mīksti vai pārāk trausli lietošanai rotaslietās, taču to dekoratīvās
īpašības ir tik labas, ka minerālu kolekcionāri nereti ir gatavi maksāt lielas
summas par šādu minerālu paraugiem (piemēram, lieliem rodohrozīta kristāliem).

Dārgakmeņus pēta īpaša lietišķā zinātne — gemoloģija. Katram dārgakmens veidam
ir sava tehniskā specifikācija, kuru pārbaudot, var noteikt dārgakmens
identitāti, pat ieguves vietu. Nozīmīgākā dārgakmens noteikšanā ir akmens
ķīmiskā sastāva noteikšana. Piemēram, dimants sastāv no oglekļa, rubīns — no
alumīnija oksīda (Al2O3). Cita nozīmīga raksturojošā īpašība ir dārgakmens
kristāliskā uzbūve — tiek noteikta akmens singonija un citi kristāla
raksturlielumi. Nozīmīga īpašība ir arī akmens habituss — raksturīgākā dabisku
kristālu forma. Piemēram, dimantam piemīt kubiskā singonija, taču dabā visbiežāk
atrod oktaedra formas dimanta kristālus.

Dārgakmeņus iedala dažādās grupās, veidos, varietātēs. Piemēram, rubīns ir
minerāla korunda cēlā, sarkanā varietāte, kamēr vairums citu cēlāku korunda
kristālu citās krāsās tiks saukti par safīriem. Smaragds (zaļš), akvamarīns
(zils), biksbīts (sarkans), gošenīts (bezkrāsas), heliodors (dzeltens) un
morganīts (sārts) — visi šie dārgakmeņi ir viena minerāla — berila varietātes.

Dārgakmeņus, tāpat kā pārējos minerālus, raksturo un nosaka arī pēc tādām
īpašībām, kā refrakcijas indeksa, optiskās dispersijas, blīvuma, cietības pēc
Mosa skalas, skaldnības, lūzuma un spīduma. Dārgakmeņiem nereti piemīt tādas
īpašības kā pleohroisms un dubultlaušanas spēja. Dārgakmeņus raksturo tādas
īpašības, kā luminescence specifiska garuma viļņos, specifisks absorbcijas
spektrs.

Galveno dārgakmens vērtību veido tā skaistums, formas un kristāla masas
perfekcija — līdz ar to pats svarīgākais dārgakmens vērtības kritērijs ir tā
ārējais izskats. Nozīmīgi ārējā izskata faktori ir krāsa, dzidrums, neparasti
optiski fenomeni (piemēram, iridescence), neparasti ieslēgumi, arī dabiskā
kristāla forma. Pastāvīgi ļoti augstu vērtēts dārgakmens ir dimants — cietākais
dabā atrodamais materiāls, kam piemīt daudzas unikālas īpašības. Dimants nebūt
nav retākais dārgakmens — ik gadus tiek iegūti miljoniem karātu šī neparasti
skaistā akmens.

Tradicionāli dārgakmeņus mēdz iedalīt dārgakmeņos un pusdārgakmeņos, taču šim
iedalījumam vairāk ir vēsturiska vērtība, kas maz atbilst pašreizējam tirgū
pieejamajam dārgakmeņu klāstam un cenu līmenim. Agrāk par īstiem dārgakmeņiem
nereti uzskatīja tikai piecus akmeņus: dimantus, rubīnus, safīrus, smaragdus un
ametistus. Mūsdienās gemologi augstu vērtē daudz lielāku skaitu minerālu un
minerālu varietāšu, tomēr pieci augstākminētie akmeņi joprojām tiek vērtēti
salīdzinoši ļoti augstu. Tomēr nereti citi, plašākai publikai mazāk pazīstami
dārgakmeņi ir dārgāki nekā labas kvalitātes dimanti vai rubīni. Ļoti augstu cenu
(kuru gan gatavi maksāt tikai atsevišķi dārgakmeņu pazinēji) var sasniegt tādi
reti dārgakmeņi, kā augstas kvalitātes andaluzīts, aksinīts, kasiterīts,
klinohumīts, ijolīts.

Mākslīgā veidā tiek iegūtas vairākas dabisko dārgakmeņu imitācijas. Piemēram
kubiskais cirkonijs tiek mākslīgi iegūts no cirkonija oksīda ar mērķi atdarināt
dimantu. Imitācijas var atgādināt īsto akmeni, taču tām nekad nebūs pilnīgi
tādas pašas īpašības. Viens no gemoloģijas galvenajiem uzdevumiem ir atšķirt
šādas imitācijas.

Liela dārgakmeņu daudzveidība ir tādās valstīs, kā Brazīlijā, Indijā, Šrilankā,
Birmā, Madagaskarā. Izcilas smaragda raktuves atrodas Kolumbijā, visskaistāko
lazurītu iegūst grūti pieejamā Afganistānas kalnu rajonā, savukārt visskaistākie
rubīni līdz nesenam laikam tika iegūti Birmā, Mogokas ielejā.

Dārgakmeņus iegūst gan to cilmes iežos, gan arī sekundārajos nogulumos, kas
radušies pēc sākotnējā cilmes ieža dabiskas noārdīšanas — upju sanesās, jūru
krastos. Pēdējā gadījumā ir notikusi savdabīga dārgakmeņu dabiskā atlase,
atsijājot trauslos, plaisainos un nelielos akmeņus — taču vienlaikus arī
samazinot un noapaļojot labās kvalitātes akmeņus. Izcilas kvalitātes dimanti ir
atrasti atsevišķos Namībijas piekrastes iecirkņos.



https://lv.wikipedia.org/wiki/Balvi

Balvi ir pilsēta Latgales ziemeļaustrumos, Balvu novada centrs. Izvietojusies
starp Balvu un Pērkonu ezeriem pie tos savienojušās Bolupes, autoceļu P35 un P47
krustojumā. Attālums līdz Rēzeknei — 80 km, līdz Rīgai — 219 km.

Balvi ir salīdzinoši jauna pilsēta, tomēr tās kā apdzīvotas vietas vēsture
veidojusies vairāku gadsimtu garumā. Atpazīstamākie pilsētas objekti ir muižas
pils ēka ezera krastā, 19. gadsimtā veidotais muižas parks un savdabīgās akmeņu
kompozīcijas Lāča dārzā. Par pilsētas simbolu balvenieši uzskata strūklaku
„Ūdensroze” skvērā, bet svinīgos valsts svētku brīžos iedzīvotāji pulcējas pie
pieminekļa kritušajiem Latgales partizāniem.

Senatnē Balvu apkārtne ietilpa Atzeles valsts Bērzpils pilsnovadā (Berezne),
vēlāk Rīgas arhibīskapijas austrumu pierobežā. Pēc 1629. gada Inflantijas
vaivadijas Viļakas trakta teritorijā. Ap 1765. gadu dibināta Balvu muiža, 1783.
gadā pieminēta Balvu sādža. 1865. gadā Balviem piešķīra ciema tiesības un atļāva
rīkot gadatirgus, 1906. gadā ciemu atdalīja no muižas. 20. gadsimta sākumā Balvi
jau bija izauguši par pagasta centru. Ziemeļlatgales atbrīvošanas operācijas
laikā 1920. gada janvārī Balvos atradās Latgales divīzijas štābs. 1925. gadā
Balvi ieguva biezi apdzīvotas vietas, 1926. gadā — miesta, bet 1928. gadā 11.
februārī — pilsētas tiesības, un tādējādi kļuva par pirmo pilsētu Jaunlatgales
apriņķī. 1938. gada 12. oktobrī tika apstiprināts Balvu pilsētas ģerbonis.

Otrā pasaules karā no Balviem līdz Gulbenei stiepās Vērmahta aizsardzības līnija
un 1944. gada jūlija-augusta kauju laikā pilsēta tika gandrīz pilnībā nopostīta.
1950. gadā Balvi kļuva par jaunizveidotā Balvu rajona centru. 2009. gadā pēc
administratīvi teritoriālās reformas - par Balvu novada centru.

Piemineklis Latgales partizānu pulka kritušajiem karavīriem atklāts 1938. gadā,
tā autors K. Jansons. Piemineklis gāzts vairākkārt un to atjaunoja autora dēls
Andrejs Jansons 1993. gadā.

Balvos atrodas septiņas izglītības iestādes kā Balvu Valsts ģimnāzija, Balvu
amatniecības vidusskola, Balvu pamatskola, Balvu vakara maiņu vidusskola, Balvu
Mākslas skola, Balvu Mūzikas skola un Balvu Sporta skola



https://lv.wikipedia.org/wiki/Augusts_Deglavs

Augusts Deglavs (1862. gada 9. augusts — 1922. gada 3. aprīlis) bija latviešu
rakstnieks, preses darbinieks, grāmatizdevējs un tirgotājs. "Jaunās strāvas"
progresīvās latviešu inteliģences kustības dalībnieks. Daudzu stāstu un romānu
autors, viens no romāna žanra aizsācējiem latviešu literatūrā.

Dzimis 1862. gada 9. augustā Šķibes pagasta "Vīgantos" zemnieka ģimenē. Mācījās
Auru pagastskolā (1870–1876), tad darbojās vecāku saimniecībā (1876-1887). No
1887. gada dzīvoja Rīgā, strādāja A. Dombrovska kokzāģētavā, līdztekus no 1880.
gada bija laikrakstu “Tiesu Vēstnesis”, “Tēvija”, “Baltijas Vēstnesis”, “Dienas
Lapa” , “Mājas Viesis” autors un līdzstrādnieks. Vēlāk ieguva ierēdņa vietu
(1888), bija Rīgas Latviešu biedrības loceklis (līdz 1893), darbojās arī
pretalkohola biedrībā “Auseklis”, tās rakstu krājuma izdevējs.

No 1891. gada nodevās literārajam darbam, uzrakstīja romānu "Rīga" (pirmā daļa
"Patrioti", 1910-1911). Pēc Pirmā pasaules kara sākuma devās uz Pēterburgu, kur
bija “Jaunās Dienas Lapas” redaktors (1915–1917). Pēc Februāra revolūcijas
aktīvi iesaistījās politikā, piedalījās Latviešu Demokrātiskās partijas
dibināšanā 1917. gada 16. aprīlī Rīgā. Pēc Rīgas okupācijas 1917. gada 14.
septembrī kā Rīgas sabiedrisko organizāciju deputātu padomes pārstāvis
ierosināja latviešu partiju Demokrātiskā bloka veidošanu.

Miris no tuberkulozes 1922. gada 3. aprīlī Rīgā. Apbedīts Meža kapos, kur 1929.
gada viņam atklāja pieminekli.



https://lv.wikipedia.org/wiki/Anna_Brigadere

Anna Brigadere (dzimusi 1861. gada 1. oktobrī [v.s. 19. septembrī], mirusi
1933. gada 25. jūnijā) bija latviešu rakstniece, dramaturģe un dzejniece.

Dzimusi 1861. gada 1. oktobrī Kalnamuižas pagasta "Vecbaļļās" kalpa ģimenē.
Viņas tēvs Krišjānis bijis kalps un audējs, māte Lavīze (dzimusi Vanaga).
Apmēram no 1871. līdz 1875. gadam mācījusies Kalnamuižas un Auces pagastskolā.
Pēc tēva nāves 1874. gadā kopā ar māti pārcēlusies uz dzīvi Jelgavā pie māsas
Līzes. Jelgavā turpinājusi pašizglītošanos, kā arī palīdzējusi māsai šuvējas
darbā. Kopā ar māsas ģimeni pārcēlusies uz dzīvi Ventspilī, apmēram 1880. gadā —
uz dzīvi Rīgā. Rīgā strādāja par pārdevēju brāļa Jāņa veikalā. 1882. gada rudenī
pārcēlusies uz Maskavu, kur strādāja par audzinātāju vācu fabrikanta ģimenē. Pēc
tam strādājusi par mājskolotāju Jaroslavļā. 1884. gadā atgriezusies uz dzīvi
Rīgā. Pēc mājskolotājas tiesību iegūšanas Reinšes augstākās meiteņu skolas
viengadīgajos pedagoģijas kursos strādājusi par mājskolotāju dažādās vācu
ģimenēs Rīgā.

Apmēram 1893. gadā sacerējusi savu pirmo stāstu "Slimnīcā", kas 1896. gadā tika
publicēts laikraksta "Baltijas Vēstnesis" pielikumā. 1897. gadā pievērsusies
galvenokārt literārajam darbam. Šajā pašā gadā tika izdota arī rakstnieces pirmā
grāmata (stāsts "Vecā Karlīne"). Savu pirmo pasaku lugu "Sprīdītis" sarakstījusi
1903. gadā pēc Rīgas Latviešu teātra direktora Jēkaba Dubura lūguma (viņš
Brigaderei bija lūdzis iztulkot kādu bērnu lugu, tomēr rakstniece nevarēja
atrast ko piemērotu). Teātrī tā pirmoreiz tika uzvesta 1903. gadā, nākamajā gadā
iznāca grāmata, savukārt 1985. gadā tā tika ekranizēta. "Sprīdītis" ir ticis
tulkots vairākās valodās.

No 1906. līdz 1907. gadam bijusi latviešu valodas skolotāja E. Šubes sieviešu
proģimnāzijā, no 1908. līdz 1909. gadam bijusi laikraksta "Latvija" literārās
daļas un tā satīras pielikuma "Skaidiena" vadītāja. 1915. gadā devusies uz
Maskavu bēgļu gaitās, kur 1917. gadā sarakstīja poēmu "Spēka dēls". 1917. gadā
atgriezusies uz dzīvi Rīgā, šeit arī pavadījusi atlikušo dzīves posmu. Kopš
1922. gada vasaras pavadījusi savā mājā "Sprīdīšos", Tērvetē, šeit pēc
Brigaderes nāves tika atvērts muzejs.

Dzīves nogalē tapušie stāsti tikuši izdoti krājumā "Klusie varoņi" (1933). No
1926. līdz 1933. gadam sarakstījusi autobiogrāfisko triloģiju: "Dievs, daba,
darbs" (1926), "Skarbos vējos" (1930) un "Akmeņu sprostā" (1933). Šī triloģija
tiek uzskatīta par rakstnieces mākslinieciskās jaunrades augstāko virsotni.
Rakstījusi arī dzeju.

1926. gadā tikusi apbalvota ar trešās šķiras Triju Zvaigžņu ordeni. 20. gadsimta
30. gados un 1986. gadā tikusi nodibināta Brigaderes prēmija.



https://lv.wikipedia.org/wiki/Andrejs_Up%C4%ABts

Andrejs Upīts (1877. gada 4. decembris — 1970. gada 17. novembris) bija latviešu
rakstnieks, kritiķis un literatūrzinātnieks. Dzimis Skrīveros rentnieka ģimenē.
Mācījies Skrīveru pagastskolā, pēc tam izglītojies pašmācības ceļā, galvenokārt
apgūstot valodas — vācu, krievu, angļu, franču un itāļu. Strādājis par
skolotāju, tulkotāju, bijis aktīvs sabiedriskais darbinieks.

Ap 1905.gadu pievērsies marksisma idejām. 1917. gadā ievēlēts Rīgas Strādnieku
deputātu padomē 1917.—1918. gada ziemā vācu okupācijas vara A.Upīti apcietināja.
1919.gadā Andrejs Upīts bija Latvijas Sociālistiskā Padomju Republikas
Izglītības komisariāta mākslas departamenta vadītājs. 1920. gadā, pēc
atgriešanās Latvijā no Krievijas divas reizes arestēts, rakstniekam tika
piespriests nāves sods, no kura viņu paglāba citi kultūras darbinieki. Pēc
atbrīvošanas dzīvojis Rīgā un Skrīveros, 1924.-1930. gadā darbojies žurnālā
“Domas”. 1940. gadā pēc Latvijas okupācijas — LPSR Rakstnieku savienības valdes
priekšsēdētājs, žurnāla “Karogs” atbildīgais redaktors. Latvijas Valsts
universitātes Latviešu literatūras katedras vadītājs (1944.-1948.) un profesors
(1945.-1951.), Latvijas PSR Zinātņu akadēmijas Valodas un literatūras institūta
dibinātājs un tā direktors (1946.-1951.), Rakstnieku savienības priekšsēdētājs
(1944.-1954.). 1945. gadā A.Upītim piešķirts filoloģijas zinātņu doktora grāds,
1943. gadā — LPSR Tautas rakstnieka goda nosaukums, 1946. gadā — LPSR Zinātņu
akadēmijas akadēmiķa nosaukums.

1972. gadā izveidots A. Upīša memoriālais muzejs Rīgā, Brīvības ielā 38 dz. 4 un
muzejs Skrīveros, Daugavas ielā 58. Viņa vārdā nosaukta Andreja Upīša Skrīveru
vidusskola. Rīgā Kronvalda parkā atrodas A.Upītim veltīts piemineklis (uzstādīts
1982. gadā). Tēlnieces L.Davidovas-Medenes veidotie krūšutēli ir uzstādīti
Skrīveros pie vidusskolas un muzeja.

Andrejs Upīts strādājis laikrakstā (1892) „Mājas viesis” ar pseidonīmu Arāju
Andrejs publicēja pirmos rakstus „Parunas, Skrīveros uzrakstītas” (15 Nr.) un
„Kā mūsu senči agrāk Vidzemē dzīvojuši”(20 Nr.) A. Upīts rakstījis romānus,
stāstus, noveles, drāmas, traģēdijas, komēdijas, dzeju, satīru, publicistiku,
literatūrkritiku. Skolās obligātās literatūras sarakstos ir iekļauts Andreja
Upīša romāns bērniem Sūnu ciema zēni. Viens no daudzpusīgākajiem latviešu
rakstniekiem. Viņa varoņiem piemīt izteiksmīgi raksturi, viņš izmantojis bagātu
valodu.

Stāstos un novelēs, pirmajā romānā "Plūdi"(1903), krājumā „Mazas komēdijas”,
attēloti tā laika sociālās dzīves procesi, bezzemnieku cīņa par zemi. Ciklā
„Pārcilvēki” izteikta satīra par dekadenci. Upīša talanta attīstē liela nozīme
1905-07. gada revolūcijai, tur aizstāvēja progresu un demokrātiskas idejas.
Aktuālām kapitālistiskās dzīves problēmām pievērsās darbā „Jauni avoti”, Zīda
tīklā”, kas ievada „Robežnieku’’ romāna virkni. Noveļu krājumā „Nemiers”(1912)
dominē pēcrevolucionāras noskaņas. Veidojis asus pret sabiedrību vērstus
feļetonus dzejā, prozā, kas parakstīti ar pseidonīmu Tāravas Anniņa. Nozīmīga ir
Upīša darbība literatūrkritikā, literatūras vēsturē, publicistikā. Tādos darbos
kā „Rainis un viņa dzeja” jau vairāk visu skata no marksisma skatpunkta, vērsās
pret negatīvām tendencēm literatūrā, aizstāvēja idejiskumu. Pirmā pasaules kara
laikā sarakstījis romāns „Renegāti”, aktīvi piedalījies Februāra revolūcijā,
vācu okupācijas laikā apcietināts. Jaunās sociālās mākslas pamatprincipi
formulēti darbā „Proletāriskā māksla”, Latvijas brīvvalsts laikā apcietināts,
cietumā arī nodarbojies ar rakstniecību( „Vēja kauja”, „Robežnieku” cikla
romāni) Kritiski(pēc padomju literatūrvēsturnieku domām) attēlojis dzīvi
brīvvalstī, to saskata darbos „Skaidas atvarā”, „Aiz paradīzes vārtiem”, „Kailā
dzīvība”, ir vēsturiskas traģēdijas „Mirabo”, „Žanna d`Arka” Nozīmīgas prozas
grāmatas jaunatnei, kā „Sūnu ciema zēni”, „Ūdeņos” No literatūrkritikas darbiem
jāmin „Poruka raksti jaunatnei”, „Jānis Jansons-Brauns”, darbojies arī žurnālā
„Domas”

Pēc padomju varas atjaunošanas aktīvi pieslējās boļševistu partiju apmierinošas
literatūras rakstīšanai, izdabājot tai, bija žurnāla „Karogs” atbildīgais
redaktors, šai laikā publicēts pētījums „Romāna vēsture”(1941) Nozīmīga darbība
Lielā Tēvija kara laikā, kad dzīvojis Kstiņinā, netālu no Kirovas,tad top
„Spartaks”, „Zaļā zeme”(PSRS Valsts prēm.), „Plaisa mākoņos” , tas sižetiski
saistīts ar „Zaļo zemi”

1946. gadā par romānu “Zaļā zeme” saņēmis PSRS Valsts prēmiju, 1957. gadā par
darbu “Sociālistiskā reālisma jautājumi literatūrā” — LPSR Valsts prēmiju.
Rakstnieka darbu publicēšana tikusi aizliegta divas reizes. Pirmo reizi pēc
Kārļa Ulmaņa apvērsuma 1934. gadā. Otrreiz padomju režīma gados, kad tika
aizliegta lugas Ziedošais tuksnesis izrādīšana Dailes teātrī un cenzūra neļāva
izdot darbu Literatūras vēsture.

Proza: Jauni avoti (1909), Sieviete (1910), Zīda tīklā (1912), Pēdējais
latvietis (1913), Ziemeļa vējš (1921), Zelts (1921), Pērkona pievārtē (1922),
Renegāti (1922), Pa varavīksnes tiltu (1926), Zem naglota papēža (1928), Jāņa
Robežnieka pārnākšana (1932), Jāņa Robežnieka nāve (1933), Vecas ēnas (1934),
Smaidoša lapa (1937), Laikmetu griežos (1937 - 1940), Māsas Ģertrūdes noslēpums
(1939), Zaļā zeme (1945), Plaisa mākoņos (1951)

Īsproza: Mazas komēdijas (1-2) (1909 - 1910), Nemiers (1912), Vēju kauja (1920),
Aiz paradīzes vārtiem (1922), Kailā dzīvība (1926), Stāsti par mācītājiem
(1930), Sūnu ciema zēni/ garstāsts jaunatnei (1940), Noveles (1943)



https://lv.wikipedia.org/wiki/Vladimirs_Putins

Vladimirs Putins (krievu: Влади́мир Влади́мирович Пу́тин; dzimis 1952. gada
7. oktobrī) ir pašreizējais Krievijas Federācijas prezidents, bijis Krievijas
premjerministrs (2008-2012) un politiskās partijas Vienotā Krievija vadītājs
(2007-2012).

PSRS Valsts drošības komitejas darbinieks (1975-1991), darbojās ārējā izlūkošanā
Vācijas Demokrātiskajā Republikā (1985-1990). Pēc PSRS sabrukuma darbojās
Krievijas Federācijas drošības iestādēs, bija Federālā drošības dienesta (FDD)
direktors (1998-1999). Līdztekus strādāja Sanktpēterburgas domē (1991-1996) un
Krievijas prezidenta administrācijā (1999-2008). Krievijas Federācijas
prezidents (2000-2008), premjerministrs (2008-2012), tad atkal prezidents.

2007. gada Krievijas Valsts domes vēlēšanās Putins bija partijas "Vienotā
Krievija" (Единая Россия) vēlēšanu saraksta līderis, neesot tās biedrs. Partijas
federālais saraksts sastāvēja tikai no viņa uzvārda.

Dzimis 1952. gada 7. oktobrī Ļeņingradā vagonu rūpnīcas strādnieka Vladimira
Putina (1911–1999) un viņa sievas Marijas, dzimušas Šelomovas, ģimenē. Viņa tēvs
bija Otrā pasaules kara veterāns un rūpnīcas PSKP komitejas sekretārs, bet
vectēvs Spiridons Putins (1879–1965) bija kādreiz bijis Ļeņina un Staļina
pavārs, vēlāk strādājis PSKP Maskavas komitejas vasarnīcā. Mācījās Ļeņingradas
193. un 281. skolās, aizrāvās ar cīņas sportu (1960-1970). Studēja
starptautiskās attiecības Ļeņingradas Valsts universitātes Juridiskajā fakultātē
(1970-1975), iestājās PSKP. 1975. gadā pabeidza augstskolu un tika norīkots
darbam Valsts drošības komitejā (VDK).

1975.—1984. gadā bija VDK Ļeņingradas daļas Pirmās (kadru) nodaļas darbinieks.
1976. gadā beidza "Operatīvā sastāva sagatavošanas kursus". 1979. gadā beidza
mācības sagatavošanas kursos VDK augstskolā Maskavā 1985. gadā beidzis
Sarkankarogoto J. Andropova PSRS VDK institūtu, kas nodarbojās ar ārējās
izlūkošanas kadru sagatavošanu. 1985—1990 strādāja Vācijas Demokrātiskajā
republikā, Drēzdenē. Oficiāli ieņēma PSRS - VDR Draudzības nama direktora amatu.
No 1990. gada — Ļeņingradas Valsts universitātes rektora palīgs starptautiskajos
jautājumos, pēc tam — Ļeņingradas pilsētas padomes priekšsēdētāja padomnieks.

No 1991. gada 12. jūnija, kad par mēru tika ievēlēts Anatolijs Sobčaks, strādāja
par priekšsēdētāju Sanktpēterburgas ārējo sakaru komitejā. 1992. gada sākumā
tika pārcelts uz VDK "tekošajām rezervēm" Ļeņingradas Valsts
universitātē.[nepieciešama atsauce] No 1994. gada marta strādāja
Sanktpēterburgas domē par tās priekšsēdētāja vietnieku. No 1991. gada 12. jūnija
pēc Anatolija Sobčaka ievēlēšanas mēra amatā bija Sanktpēterburgas mērijas ārējo
sakaru komitejas priekšsēdētājs, no 1994. gada — arī Sanktpēterburgas valdības
priekšsēdētāja pirmais vietnieks.

No 1996. gada augusta pēc Sobčaka zaudējuma vēlēšanās Putins pārcēlās uz Maskavu
un kļuva par Krievijas Federācijas Prezidenta lietu pārvaldnieka vietnieku. No
1997. gada marta bija Krievijas Federācijas Prezidenta Administrācijas vadītāja
vietnieks, Krievijas Federācijas Prezidenta kontroļu virsvaldes priekšnieks. No
1998. gada maija bija Krievijas Federācijas Prezidenta Administrācijas vadītāja
pirmais vietnieks. 1998. gada 25. jūlijā Putinu iecēla par Krievijas Federācijas
Federālā drošības dienesta (FDD) direktoru, no 1999. gada 26. marta viņš
vienlaicīgi bija arī Krievijas Federācijas Drošības Padomes sekretārs.
1999. gada 9. augustā Putinu negaidīti iecēla par Krievijas valdības
priekšsēdētāja vietas izpildītāju. Tajā pašā dienā Krievijas Federācijas
prezidents Boriss Jeļcins savā uzrunā televīzijā nosauca viņu par savu pēcteci.
No 1999. gada 16. augusta bija Krievijas Federācijas Valdības Priekšsēdētājs.
1999. gada 26. augustā Putina vadībā Krievija sāka Otro Čečenijas karu
(1999-2009).

Pēc tam, kad iepriekšējais prezidents Boriss Jeļcins labprātīgi atstāja amatu,
no 1999. gada 31. decembra Putins pildīja Krievijas Federācijas Prezidenta
pienākumus. Tajā pašā dienā Putinam tika nodoti prezidenta varas simboli un
"kodolportfelis". 2000. gada 26. martā viņu ievēlēja par Krievijas Federācijas
Prezidentu, stājās amatā 2000. gada 7. maijā. 2000. gada maijā viņš par premjeru
iecēla Mihailu Kasjanovu 2004. gada 24. februārī Putins atlaida Kasjanova
valdību, nosaucot viņa darbību par "kopumā apmierinošu". Par jauno premjeru
kļuva Mihails Fradkovs.

2004. gada 14. martā V. Putinu atkārtoti ievēlēja par Krievijas Federācijas
prezidentu uz otro termiņu. No 2008. gada 8. maija V. Putins bija Krievijas
Federācijas valdības vadītājs (premjerministrs), bet Dmitrijs Medvedevs
Krievijas Federācijas prezidents, jo valsts konstitūcija neļāva viņam pretendēt
uz prezidenta amatu trešo termiņu pēc kārtas. 2009. gada 15. aprīlī Krievijas
valdība pasludināja, ka terorisma apkarošanas operācija Čečenijā ir beigusies.

No 2012. gada 4. martā V. Putinu trešo reizi ievēlēja par Krievijas Federācijas
prezidentu, stājās amatā 2012. gada 7. maijā. Par savu pamatmērķi viņš
pasludināja NVS valstu integrāciju pēc Eiropas Savienības parauga. 2013. gada
16.septembrī Krievijas Starptautiskā Garīgās vienotības un sadarbības akadēmija
V. Putinu nominēja Nobela Miera prēmijai, tomēr viņš to nesaņēma. Krimas krīzes
laikā 2014. gada martā kļuva zināms, ka viņš atkārtoti nominēts šai prēmijai
līdztekus 278 citām personām un 47 organizācijām.

«Arābu pavasaris» un Eiromaidans Ukrainā spēcīgi ietekmēja Putina doktrīnu savas
varas saglabāšanai, neizslēdzot iespēju izmantot kodoluzbrukumu šādu revolūciju
un to seku novēršanai. Pēc Ukrainas prezidenta Janukoviča gāšanas Putins vērsās
pie Krievijas Valsts domes ar lūgumu atļaut izmantot Krievijas karaspēku Krimas
aneksijai. Par spīti negatīvai starptautiskai reakcijai Vladimirs Putins
parakstīja vienošanos par Krimas uzņemšanu Krievijas sastāvā. Kaut arī sākotnēji
Vladimirs Putins paziņoja, ka Krimā darbojas „vietējie pašaizsardzības spēki”,
vēlāk viņš atzina, ka Krievijas karavīri atradušies Krimā pirms referenduma un
tā laikā. Pēc Donbasa kara sākuma Putins nodēvēja Ukrainas dienvidaustrumus par
Jaunkrieviju un pieprasīja šajos reģionos garantēt krievu tiesības: "jautājums
ir par to, lai nodrošinātu Ukrainas dienvidaustrumu krievu un krievvalodīgo
pilsoņu tiesības un likumīgās intereses. Atgādināšu, izmantojot cara laiku
terminoloģiju, tā ir Jaunkrievija, un šī Harkova, Luhanska, Doņecka, Hersona,
Nikolajeva, Odesa cara laikos neietilpa Ukrainas sastāvā." Kad separātisti
organizēja referendumus par atdalīšanos no Ukrainas, Putins paziņoja, ka
Ukrainai nekavējoties jāpārtrauc pret separātistiem vērstās operācijas Ukrainas
dienvidaustrumos, ka "pats galvenais ir izveidot tiešu un pilnvērtīgu dialogu
starp pašreizējo Kijevas varu un Ukrainas dienvidaustrumu iedzīvotājiem, lai
Ukrainas dienvidaustrumu iedzīvotāji varētu pārliecināties par to, ka tiks
ievērotas viņu likumiskās tiesības."



https://lv.wikipedia.org/wiki/Teksasa

Teksasa (angļu: Texas, izrunā: [ˈtɛksəs]) ir otrs lielākais štats Amerikas
Savienotajās Valstīs gan pēc platības, gan pēc iedzīvotāju skaita. No
kontinentālajiem štatiem Teksasa pēc platības ir vislielākā. Tā atrodas ASV
Dienvidu un Dienvidrietumu reģionā. Teksasa robežojas ar Meksiku, kā arī ar
Ārkanzasas, Luiziānas, Oklahomas un Ņūmeksikas štatiem. Dienvidaustrumos to
apskalo Meksikas līcis. Lielāko daļu no robežām veido upes: ziemeļaustrumos
stata robeža sakrīt ar Redriveras tecējumu, rietumos ar Sabīnas upi, bet
dienvidrietumos ar Riograndi.

Štata administratīvais centrs ir Ostina, lai gan lielākā pilsēta pēc iedzīvotāju
skaita ir Hjūstona. Hjūstona ir ASV ceturtā lielākā pilsēta. Par Ostinu lielākas
ir arī Sanantonio, kas ir septītā lielākā ASV, un Dalasa. Kopš 2000. gada
decembra Teksasas štata gubernators ir Riks Perijs (Rick Perry). Viņa pilnvaru
termiņš beidzas 2011. gada janvārī. Cilvēki Teksasu dēvē arī par "Vientuļās
zvaigznes štatu" (Lone Star State). Štata devīze ir "Draudzība" (Friendship).
Štata simbolizējošais putns ir zobgaļstrazds (Mimus polyglottos).

Ir atrastas liecības, ka pirmie cilvēki Teksasas štata teritorijā dzīvoja pirms
37 tūkstošiem gadu. Pirmie eiropieši, konkrēti spāņi, Teksasā ierādās 1528.
gadā. Līdz tam tur atradās tā sauktā Kedo (Caddo) valsts. To veidoja vairākas
Amerikas pamatiedzīvotāju ciltis. Redzot to vienotību, spāņi teritoriju nosauca
par Teksasu, jo indiāņu valodās tas nozīmēja "draugi" jeb "sabiedrotie". Tomēr
pirmo pastāvīgo apmetni Teksasā 1685. gadā izveidoja franči, kas tolaik bija
daļa no Luiziānas.



https://lv.wikipedia.org/wiki/Sociolo%C4%A3ija

Socioloģija (latīņu: socius — ‘sarunu biedrs’) ir zinātniska mācība par cilvēku
sociālo uzvedību, tās izcelsmi, attīstību, organizāciju un institūcijām. Tā ir
sociālā zinātne, kas izmanto dažādas metodes empīriskai izpētei un kritiskai
analīzei, lai radītu izpratni par cilvēku sociālajām rīcībām, sociālajām
struktūrām un funkcijām. Daudzu sociologu mērķis ir veikt izpēti, kuru varētu
tiešā veidā pielietot sociālās politikas un labklājības veicināšanai, savukārt
citi koncentrējas galvenokārt uz sociālo procesu teorētisku izpratni bez tiešas
secinājumu pielietošanas praksē. Izpētes tēmas svārstās no mikrolīmeņa
individuālu aģentu mijiedarbes līdz makrolīmeņa sistēmām un sociālajām
struktūrām.

Socioloģijas tradicionālās fokusu tēmas ietver sabiedrības noslāņošanos,
sociālās šķiras, sociālo mobilitāti, reliģiju, sekularizāciju, likumus,
seksualitāti un devianci. Ņemot vērā, ka pilnīgi visas cilvēka darbības jomas ir
pakļautas mijiedarbei starp sociālo struktūru un individuāliem aģentiem, laika
gaitā socioloģija ir paplašinājusi izpētes fokusu uz veselības, medicīnas,
militārajām un soda institūcijām, internetu, kā arī sociālo aktivitāšu lomu
zinātnisku zināšanu attīstībā.

Zinātnisko metožu loks arī ir paplašinājies. Sociālie pētnieki izmanto dažādas
kvalitatīvās un kvantitatīvās metodes. Valodniecības un kultūras attīstība 20.
gadsimta vidū novedusi pie arvien plašākas interpretatīvās, hermeneitiskās un
filozofiskās pieejas sabiedrības analīzei. Pretēji tam, pēdējās desmitgades ir
pieredzējušas jaunu izaugsmi analītisku, matemātisku un datorizēti spēcīgu
metožu attīstībā, piemēram, aģentu mijiedarbes modelēšanā un sociālo tīklu
analīzē.

Socioloģiju nevajag jaukt ar citiem vispārinātiem sociālo zinātņu kursiem, kam
ir visai netiešs sakars ar socioloģisko teoriju vai sociālo zinātņu izpētes
metodoloģiju. ASV Nacionālais Zinātnes fonds klasificē socioloģiju kā ZTIM lauka
pārstāvi (Zinātnes, Tehnoloģijas, Inženrierzinātņu un Matemātikas izglītības
koalīcija).

Socioloģiskās domas pirmsākumi meklējami pirms pašas disciplīnas rašanās.
Sociālās analīzes izcelsme saistīta ar Rietumu kultūru un filozofiju. Tā tikusi
pielietota jau sengrieķu filozofa Platona laikā, ja ne pat agrāk. Aptauju jeb
informācijas ievākšanas no indivīdu izlases izcelsmes pēdas atrodamas 1086. gada
Pastardienas grāmatā Arī senlaiku filozofi, piemēram, Konfūcijs rakstīja par
sociālo lomu nozīmīgumu. Pastāv liecības, ka agra socioloģijas izpausme atrodama
viduslaiku islāmā. Daži uzskata Ibn Haldūnu, 14. gadsimta arābu islāma pētnieku
no Ziemeļāfrikas, par pirmo sociologu un socioloģijas "tēvu"; viņa darbs
Muqaddimah, iespējams, bija pirmais darbs, kas veicināja sociāli zinātnisku
spriestspēju par sociālo kohēziju un sociālo konfliktu. Saistībā ar socioloģiju
viņš aizsāka sociālā konflikta teoriju. Viņš izstrādāja vietsēdības un nomadu
dzīves dihotomiju, kā arī jēdzienu "paaudze" un nenovēršamo varas zaudēšanu, kas
rodas, kad tuksneša kareivji iekaro pilsētu. Pēc mūsdienu arābu pētnieka Sati al
Husri (Sati’ al-Husri) domām Muqaddimah var tikt lasīts kā socioloģisks darbs —
sešas vispārīgas socioloģijas grāmatas. Temati ietvēra viņa darbību politikā,
pilsētas dzīvē, ekonomikā un izglītībā. Darbs ir balstīts uz Ibn Haldūna
centrālo jēdzienu ’asabiyyah, kas iztulkots kā "sociālā kohēzija", "grupu
solidaritāte" vai "cilšu dzīve". Sociālā kohēzija rodas spontāni ciltīs un mazās
ģinšu grupās; to var pastiprināt ar reliģisku ideoloģiju. Ibn Haldūna analīze
apskata, kā šī kohēzija noved grupas līdz varai, tajā pašā laikā ietverot sevī
psiholoģiskas, socioloģiskas, ekonomiskas, politiskas "sēklas", kas ved pie
grupas sabrukuma, paverot vietu jaunai grupai, dinastijai vai impērijai, kuras
satur spēcīgāka (vai arī jaunāka un spēcīgāka) kohēzija.

Vārds socioloģija ir cēlies no franču valodas vārda sociologie, kura pamatā ir
latīņu valodas societas, kas nozīmē ‘kopība, apvienība’, un grieķu valodas vārds
λόγος, lógos, kas nozīmē ‘mācība’. Terminu pirmo reizi izmantoja 1780. gadā
franču esejists Emanuels Žozefs Sijess (Emmanuel-Joseph Sieyès) (1748—1836)
nenopublicētā manuskriptā. Vēlāk, 1838. gadā, neatkarīgā veidā socioloģijas
definīciju radīja franču zinātnes filozofs Ogists Konts (Auguste Komte;
1798—1857). Konts izmantoja šo terminu, lai aprakstītu jaunu veidu, kā skatīties
uz sabiedrību. Konts pirms tam bija izmantojis jēdzienu "sociālā fizika", taču
vēlāk jauno terminu izmantoja arī citi, zīmīgākais no tiem — beļģu statistiķis
Ādolfs Ketlē (Adolphe Quetelet). Konts centās apvienot vēstures, psiholoģijas un
ekonomikas disciplīnu caur zinātniskās izpratnes prizmu par sociālo sfēru.
Rakstot īsi pēc franču revolūcijas, viņš piedāvāja meklēt risinājumus sociālajām
grūtībām ar socioloģiskā pozitīvisma, epistomoloģiskas pieejas, kas aprakstīta
darbos "Pozitīvās filozofijas kurss" (1830—1842) un "Pozitīvās politikas
sistēma" (1848). Konts ticēja, ka pozitīvistu laikmets iezīmēs pēdējo ēru pēc
varbūtējā teoloģiskā un metafiziskā laikmeta cilvēku izpratnes progresā.
Ievērojot cirkulāro atkarību starp teoriju un novērojumu zinātnē, un,
klasificējot zinātņu disciplīnas, Kontu var uzskatīt par pirmo zinātnes filozofu
modernā šā jēdziena izpratnē.

Gan Ogists Konts, gan Kārlis Markss (1818-1883) centās izveidot zinātniski
pamatotas sistēmas līdz ar Eiropas industrializācijas un sekularizācijas
periodu, ņemot vērā dažādas vadošās kustības vēstures un zinātnes filozofijā.
Markss noraidīja Konta pozitīvismu taču, mēģinādams izveidot sabiedrības
zinātni, tik un tā kļuva pazīstams kā viens no socioloģijas pamatlicējiem,
pieaugot šīs disciplīnas atpazīstamībai. Pēc Jesejas Berlina (Isaiah Berlin)
domām, ja kādam ir tiesības tikt uzskatītam par modernās socioloģijas "patieso
tēvu", tam jābūt Marksam.

Herberts Spensers (1820—1903) bija viens no visplašāk pazīstamajiem un
ietekmīgākajiem 19. gadsimta sociologiem. Ir aprēķināts, ka viņš pārdeva vienu
miljonu grāmatu savas dzīves laikā, daudz vairāk kā jebkurš cits sociologs tajā
laikā. Viņa ietekme bija tik izteikta, ka daudzi 19. gs. domātāji, ieskaitot
Emilu Dirkemu (Émile Durkheim), aizstāvēja savas idejas nostatot tās pret
Spensera darbiem. Dirkema "Darba dalīšana sabiedrībā" ir lielā mērā paplašināta
diskusija ar Spenseru, no kura socioloģijas pēc daudzu apskatnieku domām Dirkems
aizņēmās daudz. Būdams arī ievērojams biologs, Spensers ieviesa jēdzienu
"izdzīvo stiprākais". Kamēr marksistu idejas definēja vienu socioloģijas
novirzienu, Spensers bija sociālisma kritiķis, kā arī spēcīgs laissez-faire
brīvā tirgus un valdības neiejaukšanās politikas idejas aizstāvis. Viņa idejas
ievēroja konservatīvās politikas pārstāvji, jo sevišķi ASV un Anglijā.

Formālu akadēmisko socioloģiju nostiprināja Emīls Dirkems (1858—1917), kas
radīja pozitīvismu kā pamatu praktiskai sociālai izpētei. Kaut arī Dirkems
noraidīja lielu daļu Konta filozofijas, viņš saglabāja un pilnveidoja tā metodi,
atstājot ideju par to, ka sociālās zinātnes ir loģisks turpinājums dabaszinātnēm
cilvēka pasaules izpratnē, un uzstājot uz to, ka sociālajām zinātnēm piemīt tāda
pati objektivitāte, racionālisms un pieeja cēloņsakarībām. Dirkems izveidoja
pirmo Eiropas socioloģiajs departamentu Bordo universitātē 1895. gadā,
publicējot viņa "Socioloģiskās Metodes likumus" (1895).

Dirkema izpratnē socioloģiju var raksturot kā "zinātni par institūcijām, to
izcelsmi un funkcijām".

Dirkema ietekmīgā monogrāfija "Pašnāvība" (1897), gadījuma izpēte par pašnāvību
izplatību katoļu un protestantu populācijās, nošķīra socioloģisku analīzi no
psiholoģijas un filozofijas. Tā arī iezīmēja nozīmīgu devumu strukturālā
funkcionālisma teorētiskajam ietvaram. Rūpīgi izpētot pašnāvību statistiku
dažādos policijas iecirkņos, viņš mēģināja demonstrēt to, ka katoļu kopienām ir
zemāks pašnāvību līmenis nekā protestantiem, tas ir kaut kas tāds, ko var
piedēvēt sociāliem (pretēji individuāliem jeb psiholoģiskiem) cēloņiem. Viņš
radīja uzskatu par objektīviem sui generis "sociālajiem faktiem", iezīmējot
unikālu un empīrisku socioloģijas kā zinātnes izpētes objektu. Ar šādu pētījumu
palīdzību viņš apgalvoja, ka socioloģija varētu noteikt, vai jebkura dotā
sabiedrība ir "vesela" vai "patoloģiska" un meklētu sociālās reformas, lai
neitralizētu organisko sabrukumu jeb "sociālo anomiju".

Socioloģija strauji attīstījās kā akadēmiska atbilde pieņemtajiem modernitātes
izaicinājumiem, kā industrializācijas, urbanizācijas, sekularizācijas un
"racionalizācijas" procesiem. Jaunā nozare sākotnēji dominēja kontinentālajā
Eiropā, kamēr britu antropoloģija un statistika vispārīgi sekoja pa citu
pētniecības trajektoriju. Līdz ar 20. gadsimta sākumu daudzi teorētiķi bija
aktīvi anglosakšu pasaulē. Daži agrīnie sociologi bija spiesti cieši pieturēties
izpētes objekta, kas pārstāvēja ar ekonomikas, jurisprudences, psiholoģijas un
filozofijas nozares, piedēvējot teorijas dažādām disciplīnām. Kopš tās
pirmsākuma socioloģijas epistomoloģijas, metodes un izpētes ietvari ir būtiski
paplašinājušies un nošķīrušies.

Dirkems, Markss un vācu teorētiķis Maksis Vēbers (Max Weber; 1864-1920) tiek
visbiežāk dēvēti par trīs galvenajiem sociālās zinātnes arhitektiem. Herberts
Sensers (Herbert Spencer), Viljams Grahams Samners (William Graham Sumner),
Lesters Vords (Lester F. Ward), Vilfredo Pareto (Vilfredo Pareto), Alekss
Tokvils (Alexis de Tocqueville), Verners Zombarts (Werner Sombart), Torstens
Veblens (Thorstein Veblen), Ferdinands Tennīss (Ferdinand Tönnies), Georgs
Zimmels (Georg Simmel) un Kārlis Manheims (Karl Mannheim) arī dažviet
akadēmiskajā mācībā tiek minēti kā teorētiskie dibinātāji. Katru no viņiem
asociē ar konkrētu teorētisko perspektīvu un orientāciju.

Pirmais koledžas kurss ar nosaukumu "Socioloģija" tika pasniegts Savienotajās
valstīs toreizējā Jeilas koledžā, kuru 1875. g. pasniedza Viljams Grahams
Samners. 1883. g. Lesters Vards, pirmais Ameriks Socioloģijas asociācijas
prezidents, publicēja "Dinamiskā socioloģija — jeb pielietotā sociālā zinātne,
balstīta uz statistisko socioloģiju un citām, mazāk sarežģītām zinātnēm", kurā
viņš izaicināja brīvā tirgus socioloģiju, kuru piedāvāja Spensers un Samners.
Varda 1200 lappušu biezā grāmata tika izmantota kā galvenais materiāls daudzos
agrīnos socioloģijas kursos Amerikā. 1890. gadā aizsākto, vecāko Amerikas kursu,
kas turpinās modernajā tradīcijā Kanzasas Universitātē, vadīja Frenks Blakmars
(Frank W. Blackmar). Socioloģijas departamentu Čikāgas Universitātē 1892. g.
dibināja Albions Smalls (Albion Woodbury Small), kurš publicēja pirmo
socioloģijas mācību grāmatu: ‘’Ievads sabiedrības izpētē’’, 1894. g. Džordžs
Herberts Mīds (George Herbert Mead) un Čārlzs Kūlijs (Charles Cooley), kuri
iepazinās Mičiganas Universitātē 1891. g. (līdz ar Džonu Djūiju (John Dewey)),
pārcēlās uz Čikāgu 1894. g. Viņu ietekme aizsāka sociālo psiholoģiju un
simbolisko interakcionismu modernajā Čikāgas skolā. Amerikas Socioloģijas
žurnālu dibināja 1895. g., tam sekoja Amerikas Socioloģijas asociācija (ASA)
1905. g. Socioloģijas "klasiskajam kanonam" ar Dirkemu un Vēberu priekšgalā,
daļēji jāpateicas Talkotam Parsonsam (Talcott Parsons), kuram bieži tiek
piedēvēta abu eiropiešu iepazīstināšana Amerikas sabiedrībai. Parsonss
konsolidēja socioloģisko tradīciju un izveidoja Amerikas socioloģijas dienas
kārtību tās straujākajā izaugsmes posmā. Socioloģiju Amerikas Savienotajās
Valstīs vēsturiski mazāk ietekmēja marksisms, kā tas notika Eiropā, tādēļ līdz
pat šai dienai tās pieeja ir vairāk statistiska nekā tas ir Eiropā.

Pirmais socioloģijas departaments Lielbritānijā tika dibināts 1904. gadā
Londonas Ekonomikas un Politikas Zinātnes augstskolā (mājvieta Britu
Socioloģijas žurnālam). Leonards Hobhauss (Leonard Trelawny Hobhouse) un Edvards
Vestermarks (Edvard Westermarck) kļuva par disciplīnas lektoriem Londonas
Universitātē 1907. gadā. Hariete Martino (Harriet Martineau), Konta tulce uz
angļu valodu, tiek citēta, kā pirmā sieviete socioloģe. 1909. gadā Deutsche
Gesellschaft für Soziologie (Vācijas Socioloģijas asociāciju) dibināja
Ferdinands Tennīss un Maksis Vēbers kopā ar citiem līdzgaitniekiem. Vēbers
dibināja pirmo departamentu Vācijā Ludviga Maksimiliāna Minhenes Universitātē
1919. gadā, prezentējot jaunu un ietekmīgu antipozitīvistu socioloģiju. 1920.
gadā Florians Znaņeckis (Florian Znaniecki) izveidoja pirmo departamentu Polijā.
Sociālās Izpētes institūtu Frankfurtes Universitātē, kas vēlāk kļuva par
Frankfurtes skolas kritiskās teorijas mājvietu, dibināja 1923. gadā.
Starptautiska sadarbība socioloģijā aizsākās 1893. gadā, kad Renē Vorms (René
Worms) dibināja Starptautisko Socioloģijas institūtu (Institut International de
Sociologie), institūciju, kuru vēlāk aizēnoja daudz plašākā Starptautiskā
Sociologu Asociācija (ISA), kuru savukārt dibināja 1949. gadā.

Tomēr šis jēdziens jau sen ir zaudējis minēto jēgu: pastāv ne mazāk kā
divpadsmit atšķirīgas epistemoloģijas, kuras tiek dēvētas par pozitīvismu.
Daudzas no šīm pieejām sevi neidentificē kā "pozitīvisma" pārstāves, daļēji
tāpēc, ka dažas no tām radās tiešā pretnostatījumā vecākām pozitīvisma
izpausmēm, vēl citas pieejas izvairās sevi tā dēvēt, jo laika gaitā jēdziens
ieguvis negatīvu pieskaņu pēc tam, kad tas kļūdaini ticis jaukts ar teorētisko
empīrismu. Antipozitīvistu kritikas apjoms radījis nošķīrumu, daudziem noraidot
zinātnisko metodi, kamēr citi tiecas labot to, piemērojot 20. gs. notikumiem
filozofijas zinātnē. Tomēr pozitīvisms (plašāk saprasts kā zinātniska pieeja
sabiedrības izpētei) joprojām dominē modernajā socioloģijā, jo sevišķi
Savienotajās valstīs.

Loiks Vakvants (Loïc Wacquant) nošķir trīs vadošos pozitīvisma virzienus:
Dirkema, Loģikas un Instrumentālo. Neviens no tiem neatbilst tam, ko savulaik
ieteica Konts, kurš bija izteikts aizstāvis striktam (un, iespējams,
optimistiskam) dalījumam. Kamēr Emils Dirkems noraidīja lielu daļu no Konta
filozofijas, viņš paturēja un pilnveidoja viņa metodi. Dirkems saglabāju domu
par to, ka sociālās zinātnes ir loģisks turpinājums dabas zinātnēm cilvēku
darbības izpratnē, un uzstāja uz to, lai tās saglabā to pašu objektivitāti,
racionālismu un pieeju cēloņsakarībām. Viņš radīja uzskatu par objektīviem sui
generis " sociālajiem faktiem", iezīmējot unikālu un empīrisku socioloģijas kā
zinātnes izpētes objektu.

Pozitīvisma dažādība, kas saglabājusies mūsdienās, tiek dēvēta par
‘’instrumentālo’’ pozitīvismu. Šī pieeja izvairās no epistomoloģiskām un
metafiziskām pieejām (tādām, kā sociālo faktu daba), par labu vienkārši
saprotamai metodoloģijai, atkārtojamībai, uzticamībai un validitātei.
Pozitīvisms vairāk vai mazāk ir sinonīms kvantitatīvai izpētei, tādējādi
līdzinoties vecākai pozitīvisma pieejai praksē. Šāda tipa moderno socioloģiju
bieži piedēvē Paulam Lācersfledam (Paul Lazarsfeld), kurš bija pionieris plaša
mēroga aptauju pētījumos un kurš radīja statistiskās metodes to analīzei. Šo
pieeju var piedēvēt tam, ko Roberts Mērtons (Robert K. Merton) dēvēja par
vidusposma teoriju: teorētiskos apgalvojumus jāvispārina no atsevišķām hipotēzēm
un empīriskām regularitātēm nevis otrādi — no abstraktām idejām par sociālo
kopumu.

Pretreakcija sociālajam empīrismam sākās, kad vācu filozofs Hēgelis izteica
iebildumus gan pret empīrismu, kuram viņš pārmeta kriticisma trūkumu, gan
determinismu, kuru viņš uzskatīja par pārāk mehānisku. Kārlis Markss aizņēmās
metodoloģiju no Hēgeļa dialektikas, kā arī noraidīja pozitīvismu par labu
kritiskai analīzei, meklējot papildinājumu empīriskai "faktu" vākšanai un
ilūziju sagraušanai. Viņš saglabāja uzskatu, ka parādības ir jāpakļauj kritikai
nevis vienkāršai dokumentācijai. Agrīnie hermeneitikas pārstāvji, piemēram,
Vilhelms Diltejs (Wilhelm Dilthey) aizsāka atšķirību uzsvēršanu starp dabas
zinātnēm un sociālajām zinātnēm ('Geisteswissenschaft'). Dažādi neokantisma
filozofi, fenomenoloģijas un humanitāro zinātņu pārstāvji turpināja tālāk
teoretizēt par to, kā sociālās pasaules analīze atšķiras no dabas zinātņu
analīzes, ņemot vērā nesamazināmi komplekso sabiedrības dabu, kultūru un esību.

20. gs. mijā pirmā vācu sociologu paaudze formāli ieviesa metodoloģisko
antipozitīvismu, ierosinot domu par to, ka izpētei jākoncentrējas uz cilvēku
kultūras normām, vērtībām, simboliem un sociālajiem procesiem, apņēmīgi
raugoties uz tiem no subjektīvas perspektīvas. Maksis Vēbers uzstāja uz to, ka
socioloģiju var brīvi raksturot kā zinātni, jo tā spēj identificēt
cēloņsakarības cilvēku "sociālajā rīcībā"— it īpaši starp "ideālajiem tipiem",
jeb sarežģītu sociālu fenomenu hipotētiskiem vienkāršojumiem. . Kā
ne-pozitīvists, Vēbers tomēr tiecās meklēt sakarības, kas nav "vēsturiskas,
nemainīgas vai vispārināmas", pēc kurām tiecas dabas zinātnieki. Vācu sociologs,
Ferdinands Tennīss, teoretizēja par diviem svarīgiem un abstraktiem jēdzieniem
savā darbā "Gemeinschaft and Gesellschaft" (burtiski kopiena un sabiedrība).
Tennīss iezīmēja stingru nodalījumu starp jēdzienu pasauli un sociālo rīcību
realitāti: pret pirmo jāizturas aksiomātiski un deduktīvā veidā ("tīrā
socioloģija"), kamēr pret otru empīriski un induktīvi ("lietišķā socioloģija").

Abi, Vēbers un Georgs Zimmels aizsāka "Verstehen" (jeb 'interpretatīvo')
metodoloģiju sociālajās zinātnēs; sistemātisku procesu, kurā novērotājs mēģina
iejusties konkrētā kultūras grupā jeb starp vietējiem iedzīvotājiem, piekrītot
viņu nosacījumiem un ieņemot viņu skatu punktu (perspektīvu). Tieši ar Zimmela
darbiem socioloģija ieguva raksturīpašības, kas to padarīja par kaut ko vairāk
kā tikai pozitīvistu datu ieguvi vai plašu, strukturālu likumu determinējošu
sistēmu. Relatīvi izolēts no akadēmiskās socioloģijas savas dzīves laikā,
Zimmels piedāvāja īpatnējas modernitātes analīzes, kas vairāk atgādināja
fenomenoloģijas un eksistenciālisma rakstniekus nekā Kontu vai Dirkemu, īpašu
uzmanību pievērošot sociālās individualitātes formām un iespējām. Viņa
socioloģija iesaistījās neo-Kantisma izpētē par uztveres robežām, uzdodot
jautājumu: "Kas ir sabiedrība?", tieši atsaucoties uz Kanta jautājumu: "Kas ir
daba?"

Mūsdienu socioloģijas disciplīna ir teorētiski multi-paradigmatiska. Modernās
socioloģiskās teorijas saknes meklējamas funkcionālisma (Dirkems) un konfliktā
centrētu (Markss) sociālo struktūru skaidrojumu vēsturiskajos pamatos, ka arī
mikro līmeņa struktūru (Zimmels) un pragmatisma (Mīds) sociālās mijiedarbes
teorijās. Mūsdienu socioloģija saglabā šīs pieejas.

Šobrīd socioloģiskām teorijām nav vienojoša pamata, un pastāv tikai neliela
vienprātība par to, kādam šim vienojošajam ietvaram vajadzētu būt. Tomēr
vairākas plašas paradigmas nosedz lielāko daļu socioloģiskās teoretizēšanas.
Disciplīnas humanitārajos virzienos, šīs paradigmas tiek dēvētas par sociālo
teoriju un tās bieži ir kopīgas ar humanitārajām zinātnēm. Savukārt, disciplīnas
galvenajās, zinātniski orientētajās pieejās, kas, galvenokārt, koncentrējas uz
dažādu teorētisko perspektīvu kopumu, paradigmas tiek dēvētas par socioloģisko
teoriju. Tās ietver socioloģiskā lauka teoriju, jauno institucionālismu,
sociālos tīklus, sociālo identitāti, sociālo un kultūras kapitālu, kultūras
kognatīvās teorijas un resursu mobilizāciju. Analītiskā socioloģija ir
nepārtraukts mēģinājums sistematizēt daudzas no šīm vidusposma teorijām.

Funkcionālisms, plaša vēsturiska paradigma socioloģijā un antropoloģijā,
koncentrējas uz sociālo struktūru kā kopumu un tam nepieciešamo elementu
funkcijām. Plaši izplatīta analoģija (kuru popularizēja Herberts Spensers
(Herbert Spencer)) ir attiekties pret (sociālām) normām un institūcijām kā
orgāniem", kas darbojas, lai uzturētu veselu sabiedrības "organismu". Šī
perspektīva bija netieši iekļauta Konta socioloģiskajā pozitīvismā, taču to
teorētiski izkopa Dirkems, atsaucoties uz novērojamiem strukturālajiem likumiem.
Funkcionālismam ir arī antropoloģisks pamats, atrodams teorētiķu Marsela Mosa
(Marcel Mauss), Broņislava Maļinovska (Bronisław Malinowski) un Redklifa-Brauna
(Radcliffe-Brown) darbos. Tieši Redklifa-Brauna darbos radās priedēklis
"strukturāls". Klasisko funkcionālisma teoriju vispārīgi vieno tās tendence
izmantot bioloģijas analoģijas un sociālās evolūcijas ideju. Kā raksta Entonijs
Gidenss (Anthony Giddens): "Funkcionālistu doma, sākot ar Kontu, ir īpaši
raudzījusies bioloģijas zinātnes virzienā, kā vistuvāko un atbilstošāko modeli
sociālajai zinātnei. Bioloģija ir tikusi izmantota kā vadlīnija sociālo
struktūru un funkciju konceptualizēšanā, un evolūcijas procesu analīzē,
izmantojot adaptāciju… funkcionālisms liek spēcīgu uzsvaru uz sociālās pasaules
pirm-svarīgumu pār individuālām sastāvdaļām (proti, iekļautajiem aktoriem,
cilvēku subjektiem)."

Funkcionālistu kustība savus ziedu laikus sasniedza 1940. un 1950. gados, un
sasniedzot 1960. tā piedzīvoja strauju norietu. Iestājoties 1980. gadiem,
funkcionālismu Eiropā aizstāja konflikt-orientētas pieejas. Kaut arī dažas no
kritiskajām pieejām guva popularitāti arī Savienotajās valstīs, vairākums
disciplīnas pārstāvju pievērsās uz dažādām empīriski orientētām vidusposma
teorijām bez vienas visaptverošas teorētiskās orientācijas. Daudzi disciplīnas
pārstāvji, funkcionālismu šodien uzskata par "tikpat mirušu kā dodo".

1960. gados, zūdot funkcionālisma un marksisma ietekmei, valodnieciskie un
kultūra pagriezieni noveda pie jaunu sociālo zinātņu kustību pārbagātības:
"Saskaņā ar Gidensu, ortodoksālo konsensusu, kuru likvidēja 1960. un 1970. gados
kā kopīgu pamatu (disciplīnām), un kuru dalīja citādi konkurējošas perspektīvas,
aizstāja grūti aptverama konkurējošu perspektīvu dažādība. Šī sociālo teoriju 3.
"paaudze" iekļauj fenomenoloģijas iedvesmotas pieejas, kritisko teoriju,
etnogrāfisko metodoloģiju, simbolisko interakcionismu, strukturālismu,
post-strukturālismu, un teorijas, kuras rakstītas hermeneitikas tradīcijās un
vienkāršās valodas filozofijā."

Strukturālisma kustība aizsākās no Ferdināna Sosīra (Ferdinand de Saussure)
lingvistiskās teorijas un to vēlāk paplašināja tādi sociālie zinātnieki kā Klods
Levī-Stross (Claude Lévi-Strauss). Šajā kontekstā, "struktūra" nozīmē nevis
"sociālo struktūru", bet gan semiotisko izpratni par cilvēku kultūru kā zīmju
sistēmu. Var ieskicēt četrus centrālos strukturālisma principus: Pirmkārt —
struktūras ir tas, kas nosaka kopuma struktūru. Otrkārt, strukturālisti tic, ka
katrai sistēmai ir struktūra. Treškārt, strukturālisti ir ieinteresēti
"strukturālos" likumos, kas skaidro līdzās pastāvēšanu nevis pārmaiņas.
Visbeidzot, struktūras ir "reālas lietas" zem virsmas jeb jēgas ārienes.

Post-strukturālistu pieeja tiecās noraidīt "humanitāros" pieņēmumus sociālās
teorijas izpētē. Mišēls Fuko (Michel Foucalt) sniedz spēcīgu kritiku
cilvēkzinātņu arheoloģijā, tiesa gan Hābermāss (Habermass) un Ričards Rortijs
abi norādījuši, ka Fuko tikai nomaina vienu pieejas sistēmu pret citu. Šo
intelektuāļu diskusija iezīmē pēdējo gadu tendenci pārsegties dažādām
socioloģijas un filozofijas skolām. Antihumanitārā pozīcija tiek asociēta ar
"postmodernismu" jēdzienu izmantotu konkrētos kontekstos, lai aprakstītu ēru vai
fenomenu, kuru dažreiz izprot arī kā metodi .

Socioloģijā notiek nepārtrauktas ontoloģiskas debates par struktūru un aģentu
(agency) lomu: "Kas nosaka indivīda uzvedību — sociālā struktūra vai cilvēku
aģentūra [pašnostāja]?" Šajā kontekstā 'aģentūra (pašnostāja)?" nozīmē indivīda
kapacitāti rīkoties neatkarīgi un pieņemt brīvas izvēles, kamēr 'struktūra'
saistīta ar faktoriem, kuri ierobežo vai ietekmē indivīdu rīcību (piemēram,
sociālā šķira, reliģija, dzimte, etniskā piederība u. c.). Diskusijas par
struktūru un aģentu lomu saistītas ar centrālo socioloģijas epistemoloģiju ("No
kā ir veidota sociālā pasaule?", "Kas ir cēlonis sociālajā pasaulē, kas ir
sekas?"). Skepse pret struktūrām un aģentiem ir attīstīta daudzdimensiju
teorijās, visspilgtākās no tām ir Talkota Parsonsa rīcības teorija un Entonija
Gidensa struktūru teorija.

Sociologi ir iedalīti divās nometnēs, katra no tām atbalsta konkrētu izpētes
tehniku. Šie disputi ir saistīti ar epistemoloģiskām debatēm pašā sociālās
teorijas kodolā. Kaut arī ļoti atšķirīgas daudzos aspektos, gan kvantitatīvā,
gan kvalitatīvā pieeja sevī iekļauj sistemātisku mijiedarbi starp teoriju un
datiem. . Kvantitatīvās metodes ieņem vadošo lomu socioloģijā, jo sevišķi
Amerikas Savienotajās Valstīs. Disciplīnas divos visvairāk citētajos žurnālos,
kvantitatīvās izpētes raksti vēsturiski ir sastopami divreiz biežāk. (No otras
puses vairums rakstu lielākajā britu žurnālā ir kvalitatīvi). Lielākā daļa
sociālās izpētes mācību grāmatu ir rakstītas no kvantitatīvās perspektīvas un
pats jēdziens "metodoloģija" ir biežs sinonīms "statistikai." Praktiski visas
socioloģijas doktorantūras studijas ASV pieprasa statistisko metožu apmācību.
Kvantitatīvo pētnieku radītie darbi arī biežāk tiek uzskatīti par "uzticamiem"
un "neaizspriedumainiem" vairumā sabiedrības, tomēr šos spriedumus joprojām
izaicina antipozitīvisti.

Metodes izvēle lielākajā daļā gadījumu ir atkarīga no tā, ko pētnieks vēlas
izpētīt. Piemēram, pētnieks, kurš vēlas iegūt vispārināmu statistiku par
populāciju var izsūtīt aptaujas anketas reprezentatīvai populācijas izlasei. Un
pretēji — pētnieks, kurš tiecas pēc indivīda sociālās rīcības pilnas,
kontekstuālas izpratnes var izvēlēties etnogrāfiskus dalībnieku novērojumus vai
atvērto jautājumu intervijas. Pētījumi bieži apvienos abas metodes, lai veiktu
"triangulāciju, daudz-stratēģiju dizainu. Piemēram, kvantitatīva izpēte var tikt
veikta, lai gūtu statistisku priekštatu par pētāmo tēmu vai mērķa grupu, kuru
pēc tam apvieno ar kvalitatīvām intervijām, lai noteiktu aģentu lomu un nozīmi.

Kvantitatīvās metodes bieži tiek izmantotas, lai uzdotu jautājumus par plašu
populāciju, padarot iedzīvotāju skaitīšanu vai arī pilnīgu iedzīvotāju uzskaiti
par nesasniedzamu (metodi parastos apstākļos). Tādējādi "izlase" veido
apstrādājamu populācijas apakšgrupu. Kvantitatīvā izpētē statistiku izmanto, lai
veidotu vispārinājumus, kas izdarīti no izlases, un tos attiecinātu uz visu
populāciju. Aptaujājamā kopuma izveidi sauc par "izlases veidošanu". Kaut arī
parasti vislabākais variants izlases veidošanā ir nejaušā izlase, tiek izmantota
arī stratificētās izlases veidošana gadījumos, kad sabiedrības apakšgrupas ir
specifiskas. Pretēji nejaušajai, dažreiz rodas nepieciešamība pēc ne-varbūtības
(ne nejaušas) izlases, piemēram, ērtākās izlases vai arī sniega pikas, kurās
pētnieki vēršas pie tuvākajiem respondentiem, kas tos noved pie nākamajiem
respondentiem.

Sociologi arvien biežāk izmanto intensīvu aprēķinu metodes, lai analizētu un
modelētu sociālus fenomenus. Izmantojot dator-simulācijas, mākslīgo intelektu,
tekstu analīzi, kompleksas statistiskās metodes un jaunas analītiskās pieejas,
piemēram, sociālo tīklu un sociālo seku, skaitļošanas socioloģija izstrādā un
testē kompleksu sociālo procesu teorijas ar pakāpenisku sociālās mijiedarbes
modelēšanu.

Kaut arī izpētes objekts un metodoloģijas sociālajā zinātnē atšķiras no tām,
kuras izmanto dabas zinātne vai datorzinātne, vairākas no pieejām, ko izmanto
modernajā sociālajā simulācijā, sākotnēji cēlušās no fizikas un mākslīgā
intelekta izpētes laukiem. Un otrādi, dažas no pieejām, kas aizsākušās
skaitļošanas socioloģijā, ir pārnestas uz dabas zinātņu lauku, piemēram, tīklu
centralitātes mērījumi no sociālo tīklu analīzes un tīklu zinātnes. Saistītajā
literatūrā skaitļošanas socioloģija nereti tiek saistīta ar sociālās
komplicētības izpēti. Sociālas komplicētības jēdzieni tādi kā kompleksās
sistēmas, nelineārie starpsavienojumi starp makro un mikro procesiem, un
rašanās, ir kļuvuši par skaitļošanas socioloģijas vārdnīcas sastāvdaļām.
Praktisks un labi pazīstams piemērs ir skaitļošanas modeļa izveide, kas atveido
"mākslīgu sabiedrību", ar kura palīdzību pētnieki var analizēt sociālās sistēmas
struktūru.

Sociālā izpēte informē politiķus un politikas veidotājus, izglītotājus, pilsētu
plānotājus, likumdevējus, ierēdņus, nekustamā īpašuma izstrādātājus, biznesa
līderus, vadītājus, sociālos darbiniekus, nevalstisko un bez-peļņas organizāciju
pārstāvjus, kā arī cilvēkus, kas ieinteresēti sociālo problēmu pārvarēšanā.
Pastāv plaša pārklāšanās starp sociālo izpēti, tirgdarbības pētījumiem un citām
statistikas disciplīnām.

Zimmelam kultūra nozīmēja "indivīdu kultivāciju caur ārēju spēku aģentūru, kuru
vēstures gaita padarījusi objektīvu". Kaut arī agrīnie teorētiķi, piemēram,
Dirkems un Marsels Moss (Marcel Mauss) bija ietekmīgi kultūras antropoloģijā,
kultūras sociologi kopumā bija nodarbināti ar modernās (nevis primitīvās jeb
senās) sabiedrības izpēti. Kultūras socioloģija dažreiz ir empīriska, priekšroku
dodot hermeneitikskai vārdu, artefaktu un simbolu analīzei. Izpētes lauks ir
cieši saistīts ar kritisko teoriju, attiecīgi Teodoru Adorno (Theodor W.
Adorno), Valteru Benjaminu (Walter Benjamin) un citiem Frankfurtes skolas
pārstāvjiem. Brīvi nošķirtas no socioloģijas ir kultūras studijas. Birmingemas
skolas teorētiķi, tādi kā Ričards Hogarts (Richard Hoggart) un Stjuarts Hols
(Stuart Hall) apšaubīja iedalījumu starp "ražotājiem" un "patērētājiem", kuri
redzami agrākajā teorijā, uzsverot to savstarpību tekstu veidošanā. Kultūras
studijas tiecas izpētīt pētījumu objektus to kultūras prakses un tās attiecību
ar varu ziņā. Piemēram, subkultūras (tādas, kā baltādainā strādnieku šķiras
jaunatne Londonā) apskatītu grupas sociālās prakses to attiecībā ar dominējošo
šķiru. 1960. gadu "kultūras pagrieziens" aizsāka strukturālistu un tā dēvēto
postmoderno pieeju sociālajās zinātnēs, piešķirot kultūrai daudz lielāku nozīmi
socioloģijas dienas kārtībā.

Kriminologi analizē kriminālās aktivitātes dabu, cēloņus un kontroli,
sniedzoties pēc metodoloģijām no socioloģijas, psiholoģijas un biheiviorisma
zinātnēm. Deviances socioloģija koncentrējas uz rīcību un uzvedību, kas pārkāpj
normas, iekļaujot gan formāli pieņemtos likumus (citiem vārdiem, noziedzība) gan
neformālās kultūras normas. Sociologu ziņā ir pētīt, kādēļ šādas normas pastāv,
kā tās mainās laika gaitā un kā tās tiek uzspiestas, bez aizspriedumiem un bez
nosodošas attieksmes. Deviances jēdziens ir centrāls modernajā strukturālajā
funkcionālismā un sistēmu teorijā. Roberts Mērtons (Robert K. Merton) radīja
deviances topoloģiju, kā arī iesakņoja jēdzienus "parauguzvedība", "neparedzētas
sekas" un "pašpiepildīgs paredzējums (‘’self-fulfilling prophecy’’)".

Likumu izpēte spēlēja nozīmīgu lomu klasiskās socioloģijas izveidē. Dirkems
slaveni aprakstīja likumu kā sociālās solidaritātes "redzamo simbolu". Likumu
socioloģija attiecināma gan kā socioloģijas apakš-disciplīna, gan kā pieeja
tiesību zinātņu studijās. Likumu socioloģija apvieno dažādus izpētes laukus,
kuri pēta likumu mijiedarbi ar citiem sabiedrības aspektiem, tādiem kā tiesību
institūciju attīstību un likumu efektiem uz sociālajām pārmaiņām un otrādi.
Piemēram, nesen veikts ietekmīgs darbs šajā laukā, pamatojoties uz statistisko
analīzi, secināja, ka cietumsodu pieaugums ASV pēdējo 30 gadu laikā ir
izskaidrojums ar izmaiņām likumā un pārvaldē nevis ar reālu noziedzības
palielināšanos; un, ka šis pieaugums nozīmīgi ietekmē sabiedrības noslāņojuma
saglabāšanos.

Jēdzienu "ekonomikas socioloģija" 1879. gadā pirmo reizi izmantoja Viljams
Stenlijs Dževonss (William Stanley Jevons), to vēlāk precizēja Dirkema, Vēbera
un Zimmela darbi laika posmā no 1890. — 1920. gadam. Ekonomikas socioloģija
radās kā jauna pieeja ekonomisko fenomenu analīzei, piešķirot uzsvaru šķiru
attiecībām un modernitātei kā filozofiskam konceptam. Attiecības starp
kapitālismu un modernitāti ir būtiskas, iespējams, to vislabāk demonstrē Vēbera
Protestantiskā ētika un kapitālisma gars (1905. g.) un Zimmela Naudas filofozija
(1900. g.). Mūsdienu perioda ekonomikas socioloģija, kas pazīstama arī kā jaunā
ekonomikas socioloģija, tika nostiprināta 1985. gadā ar Marka Granovetera (Mark
Granovetter) darbu "Ekonomiskā rīcība un Sociālā Struktūra: Iegultības
problēma". Šis darbs izstrādāja iegultības (embeddedness) jēdzienu, kurš nosaka
to, ka ekonomiskās attiecības starp indivīdiem un uzņēmumiem notiek sociālo
attiecību ietvaros (tādējādi sociālās attiecības strukturē ekonomiskās
attiecības, kā arī plašākas sociālās struktūras, kuru posmā ietilpst šīs
attiecības). Sociālo tīklu analīze ir bijusi primārā metodoloģija šī fenomena
izpētē. Granovetera teorija par vājo saišu un Ronalda Burta (Ronald Burt)
jēdziens par strukturālajiem caurumiem (holes) ir divi visplašāk zināmie
teorētiskie pienesumi šajā laukā.

Vides socioloģija pēta cilvēku mijiedarbi ar dabisko apkārtni, tipiski uzsverot
cilvēka dimensiju vides problēmās, šo problēmu sociālo ietekmi un centienus tās
risināt. Līdzīgi kā ar citiem socioloģijas apakšlaukiem, studijas vides
socioloģijā var būt vienā vai vairākos analīzes līmeņos, sākot ar globālu
(pasaules-sistēmas) un beidzot ar vietēju, sabiedrisku līdz individuālu līmeni.
Uzmanība tiek arī pievērsta procesiem, ar kuru palīdzību vides problēmas kļūst
cilvēkiem zināmas un definētas.

Izglītības socioloģija ir mācība par to, kā izglītības institūcijas nosaka
sociālās struktūras, pieredzes un citus rezultātus. Tā galvenokārt ir
nodarbināta ar skolu sistēmām modernajās rūpnieciskajās sabiedrībās. Klasiskais
1966. gada Džeimsa Kolmena (James Samuel Coleman) pētījums šajā laukā, pazīstams
kā "Kolmena ziņojums", analizēja 150 00 studentu sniegumu un noskaidroja, ka
studentu izcelsme un sociālekonomiskais statuss ir daudz svarīgāki, nosakot
izglītības rezultātus, nekā mērītās atšķirības skolu resursos (citiem vārdiem —
izmaksas uz vienu cilvēku). Pretrunas par "skolu efektiem", kurus aizdedza šis
pētījums, turpinās joprojām. Tas arī atklāja to, ka sociāli nelabvēlīgo aprindu
melnādainie studenti ieguva vairāk no mācīšanās dažādu rašu klasēs, kas bija
katalizators "atsegregējošai pārvadāšanai" (desegregation busing) Amerikas
publiskajās skolās (melnādaino skolēnu transportēšanas plānošana, lai novērstu
sabiedrības segregāciju).

Ģimene, dzimte un seksualitāte veido plašas studiju tēmas daudzos socioloģijas
apakšlaukos. Ģimenes socioloģija pēta ģimeni kā institūciju un socializācijas
vienību, īpašu uzmanību pievēršot salīdzinoši modernas vēstures parādībai —
nukleārai ģimenei un tā atšķirīgajām dzimtes lomām. Arī priekšstats par
"bērnību" ir nozīmīgs (‘’jauns’’ priekšstats sabiedrībā). Kā viena no vairākām
vienkāršām institūcijām, kurai var pielietot socioloģisku perspektīvu, ģimenes
socioloģija nereti ir sastopama ievadkursos akadēmiskajās mācību programmās.
Feminisma socioloģija, no otras puses, ir normatīvs apakšlauks, kas novēro un
kritizē dzimtes un seksualitātes kultūras kategorijas, jo īpaši attiecībā pret
varu un nevienlīdzību. Feminisma teorijas galvenais uzsvars tiek likts un
patriarhātu un sistēmisku sieviešu apspiestību, kas saskatāma daudzās
sabiedrībās gan maza mēroga mijiedarbē, gan plašāka mēroga sociālajās
struktūrās. Feminisma socioloģija analizē arī to, kā dzimte saslēdzas ar rasi un
šķiru, lai radītu un turpinātu sociālo nevienlīdzību. "Tas, kā novērtēt
atšķirības sievišķības un vīrišķības definīcijās un dzimuma lomu dažādās
sabiedrībās un vēstures periodos" arī ir būtiski. Dzimtes sociālā psiholoģija no
otras puses, izmanto eksperimentālas metodes, lai atklātu dzimtes
stratifikācijas mikro-procesus. Piemēram, viens nesens pētījums parādījis kā
dzīvesgājuma (rezumē/CV) novērtētāji samazina sieviešu novērtējumu par mātes
būšanu, kamēr vīriešiem novērtējums pieaug, ja tie ir tēvi. Cits eksperimentu
komplekts parādīja to, ka vīrieši, kuru seksualitāte tiek apšaubīta kompensē to
ar lielāku vēlmi pēc militāras iesaistes, sporta lietderības transportlīdzekļiem
[SUV], kā arī izteiktāku opozīciju viendzimuma laulībām.

Veselības un saslimšanas socioloģija fokusējas uz sociālajiem efektiem un
publisko attieksmi pret, saslimšanu, slimībām, nespējām un novecošanas
procesiem. Medicīnas socioloģija, pretēji tam, fokusējas uz medicīnas
organizāciju un klīnisko institūciju iekšējām kārtībām un procesiem.
Lielbritānijā socioloģija tika ieviesta medicīnas studijās pēc Gudeno
(Goodenaugh) ziņojuma 1944. gadā.

Sociologus internets interesē dažādu iemeslu dēļ; vispraktiskāk kā izpētes un
diskusiju platforma. Interneta socioloģija plašā izpratnē analizē tiešsaistes
kopienas (piemēram, ziņu grupas, sociālo tīklu vietnes) un virtuālās pasaules.
Tiešsaistes kopienas var tikt studētas statistiski ar tīklu analīzi vai tikt
kvalitatīvi interpretēta ar virtuālo etnogrāfiju. Organizatoriskās izmaiņas
katalīzē jaunie mediji, tādējādi plašā mērogā ietekmējot sociālas pārmaiņas,
iespējams veidojot ietvaru pārejai no rūpniecības uz informācijas sabiedrību.
Nozīmīgs darbs šajā ziņā ir Manuela Kastelsa (Manuel Castells)' Interneta
galaktika— kura nosaukums veido inter-tekstuālu atsauci uz Maršala Makluena
(Marshall McLuhan) Gūtenberga galaktiku.

Zināšanu socioloģija ir mācība par attiecībām starp cilvēka domu un sociālo
kontekstu, kurā tā rodas, un valdošo ideju ietekmi uz sabiedrībām. Jēdziens
sākotnēji tika plaši izmantots 1920. gados, kad vairāki vāciski runājoši
teorētiķi, viszīmīgāk Makss Šēlers (Max Scheler) un Kārls Manheims (Karl
Mannheim) rakstīja par to. Ar funkcionālisma dominanci līdz 20. gs. vidum,
zināšanu socioloģija palika vadošo socioloģisko atziņu perifērijā. To lielā mērā
izdomāja no jauna un pielietoja daudz tuvāk ikdienas gaitu izpētei Pīters
Bergers (Peter L. Berger) un Tomass Lukmans (Thomas Luckmann) darbā Realitātes
sociālā konstrukcija (1966. g.) un tā joprojām ir centrāla pieeja metodēm, kas
nodarbojas ar kvalitatīvu cilvēku sabiedrības izpratni. Mišela Fuko (Michael
Foucault) "arheoloģiskie" un "ģenealoģiskie" pētījumi ievērojami ietekmējuši
mūsdienas.

Zinātnes socioloģija saistīta ar zinātnes kā sociālas aktivitātes izpēti, jo
sevišķi "ar zinātnes sociālajiem apstākļiem un efektiem, un zinātniskās
aktivitātes sociālajām struktūrām un procesiem". Nozīmīgi teorētiķi zinātnes
socioloģijā ir Roberts Mērtons (Robert K. Merton) un Bruno Latūrs (Bruno
Latour). Šie socioloģijas atzari ir devuši savu sniegumu zinātnes un tehnoloģiju
studiju izveidē.

Literatūras socioloģija ir kultūras socioloģijas apakšlauks. Tā pēta literatūras
sociālo veidošanu un tās sociālo ietekmi. Ievērojams piemērs ir Pjēra Burdjē
(Pierre Bourdieu) 1992. gada "Les Règles de L'Art: Genèse et Structure du Champ
Littéraire", kuru uz angļu valodu pārtulkojusi Sūzana Emanuela (Susan Emanuel)
kā "Mākslas noteikumi: Literatūras lauka izcelsme un struktūra" (1996. g.).
Neviens no socioloģijas dibinātājiem neradīja detalizētu literatūras izpēti,
taču tie radīja idejas, kuras vēlāk literatūrā pielietoja citi. Marksa
ideoloģijas teorija tika mērķēta Pjēra Mašerē (Pierre Macherey), Terija Īgltona
(Terry Eagleton) un Frederika Džeimsona (Frederic Jameson) literatūrā. Vēbera
modernitātes kā kultūras racionalizācijas teorija, kuru viņš pielietoja mūzikai,
vēlāk tika attiecināta uz visām mākslām, literatūru ieskaitot, pateicoties
Frankfurtes skolas rakstniekiem, piemēram, Adorno un Hābermāsam. Dirkema uzskatu
par socioloģiju kā ārēji-definētu sociālo faktu izpēti uz literatūru novirzīja
Roberts Eskarpī (Robert Escarpit). Arī Burdjē paša darbs acīmredzami ir
aizņēmies no Marksa, Vēbera un Dirkema.

Militārā socioloģija vairāk tiecas pēc sistemātiskas militārās vides kā sociālu
grupu izpētes nevis militārās organizācijas izpētes. Tas ir ļoti specializēts
apakšlauks, kurš pēta problēmas, kas saistītas ar karadienestu kā atšķirīgu
grupu ar uzspiestu kolektīvo rīcību, veidotu uz kopīgām interesēm, saistītām ar
izdzīvošanu, ievadītu nodarbošanos un kaujām, un kuru mērķi un vērtības ir
vairāk definēti un šaurāki nekā civilajai sabiedrībai. Militārā socioloģija arī
pēta civilpersonu- militārpersonu attiecības un mijiedarbi starp citām grupām
vai valdības aģentūrām. Temati var ietvert valdošos pieņēmumus, kurus uztur tie,
kas ir darbojas militārajā sfērā; izmaiņas militārpersonas gatavībā doties cīņā;
militāro biedrību veidošanās; militārais profesionālisms; pieaugošā sieviešu
nodarbināšana armijā; militārie rūpnieciski-akadēmiskie kompleksi; militārās
vides atkarība no izpētes; un militārās struktūras institucionalizācija un
organizācija.

Vēsturiski politikas socioloģiju nodarbināja attiecības starp politiskām
organizācijām un sabiedrību. Tipisks izpētes jautājumus varētu būt: "Kāpēc tik
maz Amerikas pilsoņu izvēlas balsot?" Šajā ziņā jautājumi par politiskā viedokļa
veidošanos aizguva dažus no Paula Lācersfelda (Paul Lazarsfeld) aizsāktajiem
statistiskajiem izpētes veidiem. Tas ir liels politikas socioloģijas apakšlauks,
kas smeļas no salīdzinošās vēstures, lai analizētu sociālpolitiskās tendences.
Lauks attīstījās no Makša Vēbera un Moiseja Ostrogorskija (Moisey Ostrogorsky).

Mūsdienu politikas socioloģija iekļauj šos izpētes laukus, taču tā ir pakļauta
plašākiem jautājumiem par politiku un varu. Šodien politikas sociologi ir tikpat
ieinteresēti jautājumos par to, kā veidojas identitāte, veicinot vienas grupas
strukturālo dominanci pār citām; politiku, kas zina kā un ar kādu autoritāti; kā
sociālajās mijiedarbēs tiek panākta vara, cik tie ieinteresēti ir plašās
kulturālās un sociālās pārmaiņās. Šie jautājumi visdrīzāk tiks pētīti ar
kvalitatīvo metožu palīdzību. Sociālo kustību un to efektu pētījumi ir bijuši
īpaši svarīgi attiecībā uz šīm plašākajam politikas un varas definīcijām.

Rasu un etnisko attiecību socioloģija ir disciplīnas novirziens, kas pēta
sociālās, politiskās un ekonomiskās attiecības starp rasēm un tautībām visos
sabiedrības līmeņos. Šis novirziens iekļauj rasisma, apmešanās vietu segregāciju
un citus kompleksus sociālos procesus starp dažādām rasu un etniskajām grupām.
Šī pētniecība regulāri mijiedarbojas ar citiem socioloģijas virzieniem,
piemēram, stratifikāciju un sociālo psiholoģiju, kā arī post-koloniālo teoriju.
Politiskās politikas līmenī, etniskās attiecības tiek izsvērtas vai nu ar
asimilācijas vai multikulturālisma jēdzieniem. Antirasisms veido vēl vienu
politikas stilu, kas īpaši populārs bija 1960.-1970 gados.

Reliģijas socioloģija pēta prakses, vēsturiskās izcelsmes, notikumu attīstības,
universālās tēmas un reliģijas lomas sabiedrībā. Īpašs uzsvars tiek likts uz
atkārtojošo reliģijas lomu visās sabiedrībās un pierakstītajās vēsturēs.
Reliģijas socioloģija ir nošķirta no reliģijas filozofija tādā ziņā, ka
sociologi nemēģina aptvert reliģisko apgalvojumu validitāti, tā vietā pieņemot
to, ko Pīters Bergers (Peter L. Berger) aprakstīja kā "metodoloģiska ateisma"
pozīciju". Varētu teikt, ka modernā, formālā socioloģijas disciplīna aizsākās ar
Dirkema reliģijas analīzi 1897. gada pētījumā par pašnāvību līmeņiem starp Romas
katoļu un protestantu populācijām. Maksis Vēbers publicēja četrus nozīmīgus
tekstus par reliģiju ekonomikas socioloģijas un sabiedriskās noslāņošanās
kontekstā: Protestantisma ētika un kapitālisma gars (1905. g.); Ķīnas reliģija:
Konfūcisms un daoisms (1915. g.); Indijas reliģija: Hinduisma un budisma
socioloģija (1915. g.); and Senais jūdaisms (1920. g.). Mūsdienu debatēs bieži
pievērsšas tādiem tematiem, kā sekularizācija, civilā reliģija, un reliģijas
loma globalizācijas un multikulturālisma kontekstā.

Sociālais tīkls ir sociāla struktūra, kuru veido indivīdi (vai organizācijas),
kuras dēvē par "mezgliem" (nodes), kas sasieti ar vienu vai vairākām konkrētām
savstarpējām atkarībām, piemēram, draudzību; radniecību; finanšu apmaiņu;
nepatiku; seksuālām attiecībām; vai ticību attiecībām; zināšanām un vai
prestižu. Sociālie tīkli operē dažādos līmeņos, sākot ar ģimenēm līdz pat
nācijām, un tie spēlē būtisku lomu, nosakot veidus, kā problēmas tiek risinātas,
organizācijas vadītas, un to, cik ļoti indivīdi spēj sasniegt savus mērķus.
Sociālo tīklu analīze neveido pieņēmumu par to, ka grupas ir sabiedrības
pamatvienības: pieeja ir atvērta mazāk-ierobežotu sociālo sistēmu izpētei, sākot
ar ne-lokālu kopienu un beidzot ar apmaiņas tīkliem (tirgiem). Tā vietā, lai
attiektos pret indivīdiem (personām, organizācijām, valstīm) kā atsevišķām
analīzes vienībām, tīklu analīze fokusējas uz to, kā saišu struktūra ietekmē
indivīdus un to attiecības. Pretēji tām analīzes pieejām, kas pieņem, ka
socializācija iekš normām nosaka uzvedību, tīklu analīze meklē to, kādā mērā
struktūra un saišu kompozīcija ietekmē normas. Atšķirībā no lielākās daļas citu
socioloģijas lauku, sociālā tīklu analīze parasti tiek definēta ar formālas
matemātikas palīdzību.

Socioloģiskā sociālā psiholoģija fokusējas uz mikro līmeņa sociālajām rīcībām.
Šo pieeju varētu raksturot kā "socioloģisku miniatūrismu", pētot veselu
sabiedrību caur indivīdu domu un emociju spektru, kā arī mazu grupu uzvedību.
Īpaši nozīmīgi psiholoģijas sociologiem ir izskaidrot demogrāfijas, sociālo un
kultūras faktu dažādību cilvēku sociālajā mijiedarbē. Daži no vadošajiem
tematiem šajā laukā ir sociālā nelīdzvērtība, grupu dinamika, aizspriedumi,
agresija, sociālā uztvere, grupu uzvedība, sociālās pārmaiņas, neverbālā
uzvedība, socializācija, pakļaušanās, līderība un sociālā identitāte. Sociālo
psiholoģiju var mācīt ar psiholoģisku uzsvaru. Socioloģijā pētnieki šajā laukā
ir prominentākie eksperimentālo metožu izmantotāji (tomēr atšķirībā no
psihologiem, tie bieži izmanto arī citas metodoloģijas). Sociālā psiholoģija
apskata sociālās ietekmes, kā arī sociālo uztveri un mijiedarbi.

Sabiedrības noslāņojums ir hierarhiska kārtība, kurā indivīdi tiek iedalīti
sociālās šķirās, kastās un dalījumos sabiedrībā. Modernās rietumu sabiedrībās
noslāņošanās tradicionāli saistīta ar kultūras un ekonomisko kārtību trijās
vadošās šķirās: augstākā šķira, vidusšķira un zemākā šķira, katru no tām var
iedalīt tālāk smalkākos dalījumos (piemēram, nodarbinātības). Sociālā
stratifikācija tiek interpretēta radikāli atšķirīgos veidos socioloģijā.
Strukturālā funkcionālisma piekritēji piedāvā ideju par to, ka, ņemot vērā šķiru
un kastu stratifikācijas esamību visās sabiedrībās, hierarhijai ir veicinoša
nozīme to eksistencē. Pretēji tam, konfliktu teorētiķi, kritizē resursu
nepieejamību un sociālās mobilitātes trūkumu stratificētās sabiedrībās.

Kārlis Markss nošķīra sociālās šķiras pēc to saistības ar ražošanas līdzekļiem
kapitālisma sistēmā: buržujiem pieder līdzekļi, kas iekļauj arī pašu
proletiariātu, ņemot vērā, ka strādnieki var pārdot vien viņu pašu darbaspēku
(veidojot materiālu pamatu kultūras superstruktūrai). Maksis Vēbers kritizēja
ekonomisko determinismu, argumentējot to, ka sabiedrības noslāņošanās nav
pamatota tikai ar ekonomisku nevienlīdzību, bet ar citiem varas un statusa
diferenciāļiem (piemēram, patriarhātu). Saskaņā ar Vēberu, stratifikācija var
rasties starp vismaz trīs kompleksiem mainīgajiem: (1) Īpašumu (šķira): personas
ekonomisko pozīciju sabiedrībā, balstīta uz piedzimšanu un individuāliem
sasniegumiem. Vēbers šajā ziņā atšķiras no Marksa, jo viņš nesaskata šo kā
noteicošo faktoru stratifikācijā. Vēbers norādīja uz to, kā korporāciju vai
industriju vadītāji kontrolē uzņēmumus, kas tiem nepieder; Markss šādu personu
būtu pieskaitījis proletariātam. (2) Prestižs (statuss): Personas prestižs vai
popularitāte sabiedrībā. Šo varētu noteikt pēc tā, kādu darbu persona veic vai
tam piederošās bagātības. (3) Vara (politiskā partija): personas spēja darīt
lietas pēc saviem ieskatiem par spīti apkārtējo pretestībai. Piemēram, indivīdi
valsts amatos tādos, kā Federālā izmeklēšanas biroja darbinieks vai Savienoto
valstu Kongresa dalībnieks, varētu uzturēt nelielu īpašumu vai statusu, taču
saglabāt ievērojamu varu. Pjērs Burdjē piedāvā modernu piemērus kultūras un
simboliskā kapitālisma jēdzieniem. Teorētiķi, tādi kā Ralfs Dārendorfs (Ralf
Dahrendorf), ir norādījuši uz vidusšķiras paplašināšanās tendenci modernajās
rietumu sabiedrībās, īpaši saistībā ar nepieciešamību pēc izglītota darbaspēka
tehnoloģiskajā vai uz servisu orientētajās sabiedrībās. Perspektīvas, kas
saistītas ar globalizācijas problēmām, piemēram, atkarību teorija, nosaka šī
efekta atkarību no darbinieku pārvirzes uz trešās pasaules valstīm.

Pilsētu socioloģija iekļauj sociālās dzīves un cilvēku mijiedarbes metropolitēna
apgabalos analīzi. Tā ir disciplīna, kas tiecas sniegt padomu politikas un
plānošanas procesā. Pēc rūpnieciskās revolūcijas, tādi darbi kā Georga Zimmela
Lielpilsēta un garīgā dzīve (1903. g.) fokusējās uz urbanizāciju un tās efektiem
attiecībā pret atsvešinātību un anonimitāti. 1920. un 1930. gados Čikāgas skola
radīja ievērojamu teoriju apjomu par pilsētu dabu, kas ir svarīgs pilsētu
socioloģijā un kriminoloģijā, izmantojot simbolisko interakcionismu kā metodi
lauka izpētē. Mūsdienu izpēte ir bieži izmantota globalizācijas kontekstā,
piemēram, Saskijas Sasenas (Saskia Sassen) pētījumi par "globālo pilsētu". Lauku
socioloģija, pretēji, ir ne-pilsētu apgabalu analīze.

Darba socioloģija jeb industriālā socioloģija pēta "tendenču virzienus un
ietekmes tehnoloģiskajās pārmaiņās, globalizācijā, darba tirgū, darba
organizācijā, vadības praksēs un nodarbinātības attiecībās tādā mērogā, kādā šīs
tendences ir cieši saistītas ar nevienlīdzības veidolu pārmaiņām modernajās
sabiedrībās un mainīgajām indivīdu un ģimeņu pieredzēm tādos veidos, kādos
darbinieki izaicina, pretojas un veido pašu pienesumus darba veidoliem un darba
institūciju formēšanām".

Socioloģija pārklājas ar dažādām disciplīnām, kas pēta sabiedrību, jo sevišķi
antropoloģiju, politikas zinātni, ekonomiku un sociālo filozofiju. Daudzi
salīdzinoši jauni lauki kā komunikācijas studijas, kultūras studijas,
demogrāfija un literārā teorija, izmanto metodes, kuru pirmsākumi meklējami
socioloģijā. Jēdzieni "sociālā zinātnē" un "sociālā izpēte" abi ieguvuši zināmu
autonomiju kopš to rašanās brīža klasiskajā socioloģijā. Atšķirīgais sociālās
psiholoģijas lauks parādījās no dažādām socioloģiskiem un psiholoģiskiem
krustojumiem, un to tālāk nošķir socioloģiskais vai psiholoģiskais uzsvars.

Socioloģija un lietišķā socioloģija ir saistītas ar profesionālo un akadēmisko
sociālā darba disciplīnu Abas disciplīnas pēda sociālās mijiedarbes, kopienas un
dažādu sistēmu efektus (piemēram, ģimenes, skolas, kopienas, likumu, politiskās
sfēras) uz indivīdu. Tomēr sociālais darbs ir galvenokārt vērsts uz praktiskām
stratēģijām, lai atvieglotu sociālas disfunkcijas; socioloģija vispārīgi piedāvā
padziļinātu izpēti šo problēmu saknēs. Piemēram, sociologs varētu pētīt kāpēc
kopiena ir pakļauta nabadzībai. Lietišķais sociologs būtu vairāk fokusēts un
praktiskām stratēģijām, kas būtu jādara, lai atvieglotu šo problēmu. Sociālais
darbinieks vairāk koncentrējot uz rīcību: realizējot šīs stratēģijas "tieši" vai
"netieši" ar garīgās veselības terapiju, padomu sniegšanu, aizstāvību, kopienas
organizēšanu vai kopienas mobilizēšanu.

Sociālā antropoloģija ir antropoloģijas virziens, kas pēta kā mūsdienās
dzīvojošie cilvēki uzvedas sociālās grupās. Sociālās antropoloģijas
praktizētāji, līdzīgi sociologiem, izmeklē dažādus sociālās organizācijas
aspektus. Tradicionāli sociālie antropologi analizējuši nerūpnieciskās un
ne-rietumu sabiedrības, kamēr sociologi fokusējušies un rietumu pasaules
industrializētajām sabiedrībām. Tomēr pēdējo gados sociālā antropoloģija ir
paplašinājusi tās fokusu uz modernajām rietumu sabiedrībām, nozīmējot abu
disciplīnu palielinātu saplūšanu.

Sociālbioloģija ir izpēte par to, kā sociālo uzvedību un organizāciju
ietekmējusi evolūcija un citi bioloģiskie procesi. Lauki sapludina socioloģiju
ar vairāk citām zinātnēm, tādām kā antropoloģiju, bioloģiju un zooloģiju.
Sociālbioloģija ir raisījusi pretrunīgu novērtējumu akadēmiskajā socioloģijā par
pārāk plašas uzmanības veltīšanu gēnu izpausmēm pār socializācijas un apkārtējās
vides faktoriem kopumā (skatīt "Iedzimtība vai audzināšana"). Entomoloģistam
Edvardam Vilsonam (E. O. Wilson) tiek piedēvēta oriģinālā sociālbioloģijas
izveide un aprakstīšana. Bez sociālbioloģijas biokomunikāciju teorija izmeklē
mijiedarbes starp ne-cilvēku organismiem, tādiem kā dzīvnieku komunikācija, augu
komunikācija, sēņu komunikācija un mikroorganismu komunikācija uz
noteikumu-pārvaldes zīmju-izmantošanas (rule-governed sign-use) pamata. Šajā
ziņā jebkura uzvedības koordinācija starp vismaz diviem organismiem notiek ar
zīmju-starpniecību, kas ir pamatā kombinatoriskiem (sintaktiskiem), no
kontekstaatkarīgiem (pragmatiskiem) un satura-nozīmīgiem (semantiskiem)
likumiem.

Irvings Lūiss Horovics (Irving Louis Horowitz) savā darbā Socioloģijas
sadalīšanās (1994. g.), ir argumentējis disciplīnas, kaut arī nākamas no
"ievērojamas izcelsmes un tradīcijām", norietu, pateicoties pārāk ideoloģiskām
teorijām un nenozīmībai politisko lēmumu pieņemšanā: "Socioloģijas sadalīšanās
aizsākās, kad šī dižā tradīcija kļuva par ideoloģiskas domāšanas subjektu, un
kad zemākas tradīcijas guva nokļuva augšpusē līdz ar totalitārā triumfa
iestāšanos" Turklāt: "Vēl nepieminēta problēma ir tā, ka socioloģijas vārgums
padarījis visas sociālās zinātnes neaizsargātas pret tīru pozitīvismu —
empīrismu, kam trūkst jelkāds teorētiskais pamatojums. Talantīgi indivīdi, kas
agrāk būtu devušies socioloģijā, meklē intelektuālu stimulāciju biznesā, likumā,
dabas zinātnē un pat radošajā rakstniecībā; tas nosūc socioloģijai tik ļoti
vajadzīgo potenciālu." Horovics citē "centrālas disciplīnas" iztrūkumu kā
problēmas saasinātāju. Randals Kolinss (Randall Collins), Dorotijas Sveinas
Tomasas (Dorothy Swaine Thomas) profesors socioloģijā Pensilvānijas Universitātē
un Redaktoru Padomes loceklis žurnālam Sociālā evolūcija un vēsture arī ir
izteicis līdzīgu viedokli: "Mēs esam zaudējuši visu koherenci kā disciplīna, mēs
sabrūkam specialitāšu konglomerātā, katrs dodoties savā virzienā, bez augstas
cieņas vienam pret otru."

2007. gadā The Times Higher Education Guide publicēja sarakstu ar "visvairāk
citētajiem autoriem humanitārajās zinātnēs" (ieskaitot filozofiju un
psiholoģiju). Septiņi no desmit sarakstā esošajiem ir sociologi: Mišels Fuko
(1), Pjērs Burdjē (2), Entonijs Gidenss (5), Ērvings Gofmanis (6), Jurgens (7),
Maksis Vēbers (8) un Bruno Latūrs (10).

Visaugstāk vērtētie vispārīgie žurnāli, kas publicē oriģināl-pētījumus
socioloģijas laukā ir Amerikas Socioloģijas žurnāls (American Journal of
Sociology) un Amerikas Socioloģiskie apskati (American Sociological Review).
Gadskārtējais Socioloģijas apskats (Annual Review of Sociology), kurš publicē
literatūras apskatus, arī ir augsti vērtēts. Pastāv arī daudzi citi vispārīgi un
specializēti žurnāli.

Par socioloģijas aizsākumu Latvijā var runāt no diviem skatu punktiem. Par
plašāku, no sociālās filozofijas nenorobežotu, sabiedrības izglītošanas
aizsākumu var runāt sākot ar 1822. gadā izdoto vācu mācītāju laikrakstu Latviešu
Avīzes, kā arī ar 1824. gadā nodibināto Latviešu literāro jeb Latviešu draugu
biedrību. Vācu intelektuālais mantojums ietekmēja nacionālisma un antifeodālo
ideju rašanos. Sistemātiskas sociālās aktivitātes saistāmas ar Sēta, Daba,
Pasaule iznākšanu 1859. gadā.

Tomēr par empīriskās socioloģijas iesākumu Latvijā var runāt sākot ar 20. gs.
60. gadiem, neilgi pēc Staļina nāves. Līdz tam PSRS iekārtā socioloģija netika
atzīta kā patstāvīga un atbalstāma zinātne. Pārmaiņu ietekmēja 3. Pasaules
sociologu kongress 1956. gadā, kurā piedalījās desmit pārstāji no Padomju
Savienības un kas raisīja teorētiskas diskusijas par disciplīnas nozīmi un
virzieniem. 1958. gadā diskusiju kulminācija iezīmēja Padomju sociologu
asociācijas dibināšanu, liekot pamatus tālākai socioloģijas attīstībai PSRS, kas
savukārt nostiprināja disciplīnas veidošanos arī Latvijā. Jau 5. Pasaules
sociologu kongresā 1962. gadā Vašingtonā piedalījās arī Latvijas pārstāvis
Valentīns Šteinbergs.

Mūsdienās socioloģija Latvijā, līdzīgi kā citviet pasaulē, ir fragmentēta.
Ekonomiskās recesijas ietekmē un nepietiekamu finanšu līdzekļu apstākļos
pieaugusi savstarpējā konkurence pētnieku vidū, aizstājot kādreizējo sadarbību.
Sociologa izglītību ieguvušie ir spiesti meklēt darbu komercuzņēmumos:
"mūsdienās tā (socioloģija) ir tirgus kapitālisma kalpone". Līdzīga situācija
vērojama arī ar socioloģiju saistītajos tirgdarbības pētījumu uzņēmumos. Taču
neskatoties uz finanšu apstākļiem, socioloģisku pētījumu kvalitāte Latvijā
turpina augt.

Latvijā darbojas viena profesionālā organizācija - biedrība 'Latvijas Sociologu
asociācija', kurā apvienojušies sociologi, kas pārstāv valsts (universitātes,
valsts un pašvaldību pārvaldes iestādes), privāto (socioloģiskās izpētes un
marketinga kompānijas) un nevalstisko (biedrības, nodibinājumi) sektorus.
Asociācijas priekšsēdētāja kopš 2014.gada ir LU asociētā profesore Baiba Bela.
Iepriekšējie vadītāji: Oksana Žabko, Mareks Niklass, prof. Aivars Tabuns, Aldis
Pauliņš.



https://lv.wikipedia.org/wiki/S%C4%93jas_novads

Sējas novads ir pašvaldība Vidzemes dienvidrietumos, Gaujas lejteces labajā
krastā. Robežojas ar Ādažu, Saulkrastu, Limbažu, Krimuldas un pa Gauju ar
Inčukalna novadiem. Izveidots 2006. gadā, Sējas pagastu pārveidojot par Sējas
novadu.

Novada rietumu daļa atrodas Piejūras zemienes Rīgavas līdzenumā, austrumu daļa —
Viduslatvijas zemienes Ropažu līdzenumā, kas ziemeļaustrumos pāriet Metsepoles
līdzenumā. Augstākais punkts ir pakalns pie Lojas — 68,8 m. Reljefa pacēlums
veido ūdensšķirtni starp Gauju un piekrastes upītēm Pusku un Pēterupi.

Novada teritorijas lielākā daļa pieder pie Rīgas jūras līča piekrastes upēm
Ķīšupes, Pēterupes (ziemeļdaļa), Puskas (vidusdaļa), kā arī Gaujas un tās
pietekas Lojas baseiniem. Galvenās ūdensteces un to pietekas ir:

Lielākās ūdenstilpes novadā ir Pabažu ezers (38,2 ha) un nelielais Dzelves
ezers. Dzelmes purvā vairāki nelieli purva ezeriņi. Austrumos novads robežojas
ar Lilastes ezeru.

1935. gadā Rīgas apriņķa Sējas pagasta platība bija 104,7 km² un tajā dzīvoja
1344 iedzīvotāji. 1945. gadā pagastā izveidoja Lojas un Sējas ciema padomes, bet
pagastu 1949. gadā likvidēja. Sējas ciems ietilpis Saulkrastu (1949—1956),
Siguldas (1956—1962) un Rīgas (pēc 1962. gada) rajonos. Sējas ciemam 1954. gadā
pievienoja likvidēto Lojas ciemu, 1977. gadā — likvidēto Pabažu ciemu un daļu no
Saulkrastu un Vidrižu ciemu teritorijas. 1990. gadā ciemu reorganizēja par
pagastu. 2006. gadā Sējas pagastu pārveidoja par novadu.

Lielākās apdzīvotās vietas ir Pabaži (306 iedz.), Loja (novada centrs, 280
iedz.), Murjāņi (260 iedz.).

Sējas novada domē ievēlēti un darbojās 9 deputāti, dzimtsarakstu nodaļa,
bāriņtiesa, būvvalde, finanšu, sociālo un komunālo jautājumu komiteju četru
locekļu sastāvā, izglītības, kultūras un sporta jautājumu komiteju četru locekļu
sastāvā un attīstības, tautsaimniecības un lauksaimniecības komiteju četru
locekļu sastāvā. Darbojas Valsts un pašvaldības vienotais klientu apkalpošanas
centrs un tūrisma informācijas punkts.

Novada teritorijā atrodas Stēderu senkapi, Murjāņu senkapi, Sējas muiža, kuras
parkā atrodas Sējas dižozols, kā arī vecākais Latvijā esošais ūdenstornis celts
1903. gadā. Novadā atrodas marķēts velomaršruts ar apskates objektiem.



https://lv.wikipedia.org/wiki/Ro%C5%86u_sala

Roņu sala vai Ruhnu (igauņu: Ruhnu, zviedru: Runö — nosaukums tiek saistīts ar
skandināvu rūnām) ir Igaunijai piederoša sala Rīgas jūras līcī. Sala ietilpst
Sāres apriņķī. Roņu salas platība ir 11,9 km², tajā dzīvo ap 100 iedzīvotāju.
Roņu salā no aizvēsturiskiem laikiem līdz 1944. gadam dzīvoja etniskie zviedri,
pēc 2. pasaules kara to sāka apdzīvot igauņi.

Sala izvietojusies līča vidusdaļā Gretagrunda sēkļa ziemeļu daļā. Salai tuvākā
sauszeme ir Kolkas rags Latvijā — 37 km. Salas krastos vietām atsedzas devona
smilšakmens. Daļu salas klāj priežu mežs, taču vētras tos ir jūtami postījušas.

Roņu salā reģistrēts Igaunijas vēja ātruma rekords — 47
m/s.[nepieciešama atsauce]

Senākie arheoloģisko izrakumu dati par cilvēku darbību salā ir no apmēram 5200.
gadu p.m.ē., kad tajā dzīvojuši roņu mednieki. 1341. gadā Roņu sala pirmoreiz
minēta vēstulē Kurzemes bīskapam, kas apliecina salinieku tiesības šeit dzīvot
un apsaimniekot savu īpašumu saskaņā ar Zviedrijas likumiem. Uzskata, ka zviedri
šeit ieradās 13. gadsimtā.

Līdz 1621. gadam Roņu sala piederēja Kurzemes bīskapijai, to pārvaldīja Ģipkas
soģis. 1621. gadā Poļu-zviedru kara (1600-1629) laikā salu ieņēma zviedri un
iecēla pārvaldnieku, kas pastāvīgi dzīvoja salā. Krimināllietas arī turpmāk
izsprieda Kurzemes tiesa, bet draudzes mācītājs dzīvoja Ārlavā. 1644. gadā Roņu
salā tika uzcelta luterāņu baznīca, kurā kalpoja zviedru mācītājs. 1660. gadā
pēc Otrā Ziemeļu kara ("Olivas miera līgums") sala arī juridiski pārgāja Zviedru
Vidzemes sastāvā. 1721. gadā Lielā Ziemeļu kara rezultātā sala nonāca Krievijas
impērijas Vidzemes guberņas sastāvā. 1915.-1917. gadā Pirmā pasaules kara laikā
salu okupēja vācu armija.

1918. gadā pēc Pirmā pasaules kara beigām salinieki nāca ar iniciatīvu
apvienoties ar Zviedriju, uz salu pretenzijas pieteica arī Latvija.
Iedzīvotājiem tika dota iespēja izvēlēties pievienoties Latvijai vai Igaunijai.
1919. gadā salinieki izvēlējās iekļauties Igaunijas valsts sastāvā, jo citās
Igaunijas salās arī dzīvoja zviedru minoritāte. 1934. gadā Roņu salā dzīvoja 282
cilvēki, no tiem 277 zviedri un 5 igauņi. 1943.-1944. gada augustā zviedri
atstāja salu, neilgi pēc padomju okupācijas atjaunošanās no salas uz Zviedriju
aizbrauca visi cilvēki, izņemot divas ģimenes.



https://lv.wikipedia.org/wiki/Piparm%C4%93tra

Piparmētra (Mentha x piperita) ir daudzgadīgs, kultivēts lūpziežu dzimtas mētru
ģints ārstniecības augs, kas jau kopš senseniem laikiem plaši pazīstams visā
pasaulē. Kaut arī ārstnieciski piparmētra ir ļoti vērtīgs augs, kas palīdz pret
daudz un dažādām kaitēm, to izmanto ne tikai medicīnā un farmācijā. Piparmētras
sastāvā esošā ēteriskā eļļa satur mentolu (~50%). Tieši savas atsvaidzinošās
iedarbības un patīkamās, svaigās garšas dēļ šo augu izmanto arī pārtikas un
parfimērijas rūpniecībā. Piemēram — zobu pastu, košļājamo gumiju un sūkājamo
ledeņu ražošanā.

Mentha piperita ir daudzgadīgs lūpziežu dzimtas lakstaugs. Tā stāvā, zarainā,
zaļā stublāja garums sasniedz 30–80 cm, iegareno, smailo, panātrēm (piemēram,
baltā panātre) līdzīgo lapu garums — 3–8 cm, bet platums — līdz 2,5 cm.
Piparmētras ziedi — gaiši violetas, cilindriskas, vārpveidīgas ziedkopas
stublāja un zaru galā. Piparmētra zied no jūlija līdz augustam. Auglis — brūns
riekstiņš skaldauglī.

Latvijā šo kultivēto piparmētru kā vērtīgu ārstniecības augu plaši audzē dārzos
un pat plantācijās. Atsevišķi eksemplāri mēdz augt dārzu tuvumā nezālienēs, bet
izteikti savvaļā Latvijā piparmētras neaug.

Piparmētra ir viens no tiem augiem, kas medicīnā izceļas ar ļoti plašu
pielietojumu. Šo augu bieži lieto saaukstēšanās un gripas gadījumos, pret kakla
sāpēm un bronhītu. Atkarībā no devas un pagatavošanas veida, drogu var izmantot
gan kā tonizējošu, gan arī kā nervus nomierinošu līdzekli. Zināms, ka piparmētra
aktivizē un nostiprina cilvēka smadzeņu darbību un stimulē garīgās spējas.
Patīkamās, atsvaidzinošās garšas dēļ piparmētru ierasti lieto pret sliktu dūšu,
vemšanu, vēdera sāpēm un uzpūšanos, gāzu uzkrāšanos, kā arī ēstrgribas
rosināšanai. Pipramētra veicina žults izdalīšanos; to var lietot arī kā vieglu
diurētisku līdzekli. Mentha piperita uzlabo arī asinsriti. Bez tam, piparmētrai
piemīt dezinficējoša iedarbība un to nereti izmanto ārīgi iekaisumu, sasitumu un
brūču dziedēšanā. Ārīgi piparmētru vēl izmanto, lai pagatavotu dažādas
dziedinošas un sāpes remdējošas kompreses, nomierinošas aromātiskas peldes, u.c.
Uzskata, ka piparmētrai piemīt pretaudzēju aktivitāte.

Piparmētru tējas pagatavošanai izmanto auga lapas, kuras parasti novāc sausā
laikā piparmētras ziedēšanas sākumā (novāc visus lakstus, vēlāk atdalot lapiņas
no stumbra. Pēc piparmētru ražas novākšanas lapiņas ilgstoši var uzglabāt žāvētā
vai saldētā veidā). Lai pagatavotu tēju, svaigas vai žāvētas lapiņas aplej ar
vārošu ūdeni un ļauj ievilkties.

Kulinārijā plaši un daudzpusīgi izmanto svaigas un žāvētas piparmētru lapas, kā
arī stublāju galotnes. Piparmētru pievieno ēdieniem, gatavojot saknes, dārzeņus
un salātus, gaļas un zivju ēdienus, zupas, mērces, konservus. Angļi, piemēram,
tradicionāli pievieno piparmētru jēra gaļas ēdieniem. Izplatīta ir arī
piparmētru mērce (Mint Sauce), kas gatavota no žāvētām vai svaigām piparmētru
lapām, etiķa, cukura un sāls un kas labi “sader” kopā ar gaļas ēdieniem.
Latvieši, savukārt, pievienotu piparmētru “smagiem ēdieniem” — skābētiem
ēdieniem, zirņu zupām, u.tml., jo augam piemīt arī īpatnība mazināt gāzu
uzkrāšanos gremošanas traktā un sāta sajūtu. Mentha piperita ir neatņemama
sastāvdaļa garšvielu maisījumos. Piparmētra ir lieliska piedeva saldajiem
ēdieniem un to izmanto ievārījumu, kompotu un želeju pagatavošanā. Svaigas auga
lapiņas noder arī dažādu veidu ēdienu garnēšanai (piemēram, pasniedzot gaļas
ēdienus vai saldējumu).

Piparmētras izcelsmes vieta ir Eirāzijas kontinents, bet mūsdienās piparmētra
pazīstama visā pasaulē un komerciālos nolūkos to masveidā audzē ASV, Ēģiptē un
citur. Piem., Japānā audzētā piparmētra ir galvenais avots mentola komerciālajā
ražošanā pasaulē.

Iespējams, daudzi piparmētru asociēs nevis ar tās ārstnieciskajām īpašībām un
pielietojumu medicīnā, bet gan ar košļājamo gumiju un konfekšu biznesu. Kopš
19.gs. beigām — 20.gs. sākuma, kad ASV parādījās pirmās modernās zobu pastas,
košļājamās gumijas un mentola konfektes, šo produktu popularitāte, šķiet, tikai
pieaug. Mūsdienās ~ 45% piparmētru ražas tiek patērēts tieši košļājamo gumiju un
konfekšu ar mentola garšu ražošanā.

Parfimērijas rūpniecībā piparmētru izmanto elpas atsvaidzinātāju, antiseptiksu
mutes dobuma skalotāju, zobu pastu, sejas un ķermeņa kosmētikas, aromātisku
eļļu, vannas līdzekļu u.c. produktu ražošanā.

Kultivētā piparmētra (angļu: peppermint) ir ūdens mētras (Mentha aquatica)
(angļu: watermint) un reti sastopamās krūzmētras (Mentha spicata) (angļu:
spearmint) sugu hibrīds. Vēl Latvijā sastopamas tīruma mētra (Mentha arvensis)
un staltā mētra (Mentha x gentilis), reti atrodama garlapu mētra (Mentha
longifolia) un mieturu mētra (Mentha x verticillata).

Pasaulē izplatītas daudz dažādu piparmētru paveidu, kas atšķiras vienlīdz gan
pēc ārējā izskata, gan ķīmiskā sastāva.



https://lv.wikipedia.org/wiki/Nikolajs_II_Romanovs

Nikolajs II Romanovs (krievu: Николай II Александрович Романов, dzimis
1868. gada 18. maijā [v.s. 6. maijā], miris 1918. gada 17. jūlijā) bija
Krievijas imperators (1894—1917), Polijas karalis (1894—1915), kā arī Somijas
lielhercogs, Kurzemes un Zemgales hercogs, Livonijas hercogs utt. (1894—1917).
Nogalināts 1918. gadā kopā ar ģimeni.

Dzimis 1868. gada 18. maijā [v.s. 6. maijā]. Tēvs — Krievijas impērijas ķeizars
Aleksandrs III, māte — ķeizariene Marija (Мария Фёдоровна).

1894. gada 14. novembrī Nikolaju apprecināja ar Hesenes-Darmštates princesi
Alisi (Victoria Alix Helena Louise Beatrice, Prinzessin von Hessen und bei
Rhein), pareizticībā kristīta kā Aleksandra Fjodorovna (Александра Фёдоровна,
6.06.1872. - 17.07.1918.). Bērni:

Pēc Februāra revolūcijas 1917. gada 2. martā Nikolajs II parakstīja atteikšanos
no troņa. No 9. marta līdz 14. augustam bijušā imperatora ģimene atradās mājas
arestā Aleksandrovas pilī. Pēc tam viņus izsūtīja trimdā uz Toboļsku. Pēc
boļševiku apvērsuma 1918. gada 22. aprīlī ģimeni pārveda uz Jekaterinburgu.

Nošauts kopā ar ģimeni 1918. gadā Jekaterinburgā, Ipatjeva namā, naktī no 16. uz
17. jūliju. 1998. gadā kopā ar ģimeni pārapglabāts Pētera-Pāvila katedrālē
Sanktpēterburgā.

Lielu uzmanību veltīja starptautiskajām tiesībām. Pēc Nikolaja II izniciatīvas
1899. un 1907. gados Hāgā sanāca bruņojuma ierobežošanas jautājumiem veltītas
starptautiskas miera konferences, kuras lika pamatus kara likumu un kara
noziegumu definēšanā un starptautisko saistību noteikšanā.

1905.-1907. gados karš ar Japānu (t.s. Krievu-japāņu karš), kurā Krievijas
impērija cieš sakāvi (Japāna anektē Sahalīnu u.c. teritorijas Tālajos
Austrumos).

1907. gadā paraksta līgumu ar Lielbritāniju par savstarpējo ietekmes sfēru
sadalīšanu Ķīnā, Afganistānā, Persijā, kas lika pamatus vēlākajai Antantei.

1912. gadā par Krievijas protektorātu kļūst Mongolija, kas atšķēlusies no Ķīnas
pēc tajā notikušās revolūcijas un imperatora gāšanas no troņa.

1914. gada 1. augustā Krievijas impērijai pieteica karu Vācijas impērija - sākās
Pirmais pasaules karš.

1897. gadā Izdots likums par darba laika ierobežošanu (ne vairāk par 11,5h darba
dienās, 10h sestdienās un pirmssvētku dienās). Atcelts īpašais nekustamā īpašuma
nodoklis poļiem.

1905. gada 6. augustā tika publicēts manifests par likumdevēja parlamenta -
Valsts domes (Государственная дума Российской империи) izveidošanu. 17. oktobrī
manifests par politiskajām brīvībām.

1906. gada 23. aprīlī beidzot tika izdots vienots un galīgs impērijas
pamatlikumu apkopojums (Основные государственные законы Российской империи).

1910. gada 17. jūnijā pieņēma likumu par Somijas parlamenta tiesību un Somijas
lielkņazistes autonomijas ierobežošanu.

1905.-1912. gados nopietni tiek reformēta armija. 1910. gadā tiek izveidota kara
aviācija (Императорский военно-воздушный флот).

"Nikolajs Otrais, Viskrievijas, Maskavas, Kijevas, Vladimiras, Novgorodas
imperators un patvaldnieks, Kazaņas cars, Astrahaņas cars, Polijas cars,
Sibīrijas cars, Taurijas Hersonesas cars, Gruzijas cars, Pleskavas valdnieks un
Smoļenskas, Lietuvas, Volīnijas, Podolijas un Somijas lielkņazs, Igaunijas,
Vidzemes, Kurzemes un Zemgales, Žemaitijas, Belostokas, Karēlijas, Tveras,
Jugorskas, Permas, Vjatkas, Bulgārijas u.c. kņazs, Novagorodas lejaszemes,
Čerņigovas, Rjazaņas, Polockas, Rostovas, Jaroslavļas, Belozerskas, Jugras,
Obdoras, Kondas, Vitebskas, Mstislavas un visas ziemeļu zemes valdnieks un
lielkņazs, Ivērijas, Kartlijas un Kabardijas zemes un Armēnijas apgabala
pavēlnieks un valdnieks, Čerkesu un Kalnu kņazu un pārējo mantots valdnieks un
īpašnieks, Turkestānas valdnieks, Norvēģijas troņmantnieks,
Šlēzvigas-Holšteinas, Stromarnas, Dītmāršenas un Oldenburgas hercogs utt. utt."

(Николай Второй, Император и Самодержец Всероссийский, Московский, Киевский,
Владимирский, Новгородский; Царь Казанский, Царь Астраханский, Царь Польский,
Царь Сибирский, Царь Херсонеса Таврического, Царь Грузинский; Государь Псковский
и Великий Князь Смоленский, Литовский, Волынский, Подольский и Финляндский;
Князь Эстляндский, Лифляндский, Курляндский и Семигальский, Самогитский,
Белостокский, Корельский, Тверский, Югорский, Пермский, Вятский, Болгарский и
иных; Государь и Великий Князь Новагорода низовския земли́, Черниговский,
Рязанский, Полотский, Ростовский, Ярославский, Белозерский, Удорский, Обдорский,
Кондийский, Витебский, Мстиславский и всея северныя страны́ Повелитель; и
Государь Иверския, Карталинския и Кабардинския земли́ и области Арменския;
Черкасских и Горских Князей и иных Наследный Государь и Обладатель, Государь
Туркестанский; Наследник Норвежский, Герцог Шлезвиг-Голштейнский, Стормарнский,
Дитмарсенский и Ольденбургский и прочая, и прочая, и прочая.)



https://lv.wikipedia.org/wiki/Masa

Masa ir matērijas daudzums, ko satur ķermenis, vai matērijas īpašība, kas
vienāda ar priekšmeta pretestību izmaiņām tā kustības ātrumā vai virzienā
(pretestība paātrinājumam jeb inerce). Starptautiskās mērvienību sistēmas (SI)
masas pamatmērvienība ir kilograms (kg). Masa ir viens no būtiskākajiem fizikas
pētījumu priekšmetiem.

SI sistēmas masas pamatmērvienība ir kilograms. Masu mēra arī citās atvasinātās
mērvienībās — gramos, miligramos, mikrogramos un tā tālāk. SI mērvienībām
līdztekus lietojamās mērvienības ir tonna, centners, karāts un atommasas
vienība.

Valstīs, kurās iedzīvotāji runā angļu valodā, biežāk izmanto tādas masas
mērvienības, kā mārciņa, kvarters, unce, drahma, grans un citas.

Latvijā līdz 19. gadsimta vidum izmantotās masas mērvienības tirdzniecībā bija
šādas: lasts, birkavs, pods, mārciņa, unce, lote un kventiņš. Aptiekās izmantoja
mārciņas, unces, drahmas, skrupuli un granus.

Ķermeņa masu tiešā veidā var noteikt, izmantojot svarus. Var izmantot arī
atsvaru svarus, kur apskatāmā ķermeņa masa tiek salīdzināta ar atsvaru masu,
kura jau ir zināma.

Ķermeņa masu var noteikt arī netieši: ja ir zināms ķermeņa tilpums un ķermeņa
materiāla blīvums, tad tā masu var aprēķināt, sareizinot tilpumu ar blīvumu.

Ikdienā ar terminiem "masa" un "svars" saprot vienu un to pašu, bet zinātnē tās
ir divas atšķirīgas lietas. Atšķirībā no masas, svars ir spēks, ar kādu ķermenis
gravitācijas ietekmē darbojas uz citiem ķermeņiem, piemēram, uz svariem. Ķermeņa
svaru P aprēķina masu m sareizinot ar brīvās krišanas paātrinājumu g. Uz Zemes
brīvās krišanas paātrinājums ir aptuveni 9,8 m/s², citiem debess ķermeņiem tas
ir savādāks.

Speciālajā relativitātes teorijā, kuru 1905. gadā izveidoja Alberts Einšteins,
masa ir saistīta ar enerģiju. Modernā fizika uzskata, ka masu ir iespējams
pārvērst enerģijā, un otrādi — enerģiju var pārvērst masā. Pēc Einšteina
formulas E = mc2, masa ir vienāda ar enerģijas daudzumu uz gaismas ātruma
kvadrātu:

Klasiskajā fizikā masa un enerģija tiek uzskatītas par atšķirīgiem fizikālajiem
lielumiem.

Relativitātes teorijā ķermeņa masa ir atkarīga no ķermeņa pārvietošanās ātruma
v. Šis aspekts tiek ņemts vērā, ja ātrums ir salīdzinoši tuvs gaismas ātrumam.
Jo lielāks ātrums, jo lielāka kļūst ķermeņa masa.



https://lv.wikipedia.org/wiki/M%C4%81rti%C5%86%C5%A1_Freimanis

Mārtiņš Freimanis (dzimis 1977. gada 7. februārī Liepājā, miris 2011. gada
27. janvārī Rīgā) bija latviešu mūziķis, grupas "Tumsa" vokālists, arī
komponists, aktieris, dzejnieks un televīzijas raidījumu vadītājs. Sadarbojies
ar vairākiem Latvijā pazīstamiem māksliniekiem, tai skaitā Lauri Reiniku, "Putnu
balle", PeR, Kristīnu Zaharovu. Viņa dziesmas vairākkārt ir kvalificējušās
Eirovīzijas nacionālajai atlasei.

Bērnību pavadījis Aizputē, kur beidzis vidusskolu. Pēc tam studēja angļu
filoloģiju Liepājas Pedagoģijas akadēmijā, tomēr to nepabeidza.

1994. gada nogalē Mārtiņš Freimanis kļuva par grupas "Tumsa" solistu,
aizvietojot Fēliksu Ķiģeli. Kopā ar grupu ir iznākuši 6 albumi. 21. gadsimta
sākumā, kad grupa jau bija nostabilizējusies Latvijas mūzikā, Mārtiņš Freimanis
sāka komponēt dziesmas un rakstīt dziesmu tekstus arī citiem izpildītājiem.
2002. gadā viņš uzsāka sadarbību ar Lauri Reiniku, kad Mārtiņš Freimanis
sarakstīja vārdus viņa komponētajām un izpildītajām dziesmām latviešu valodā.

2003. gadā Mārtiņš Freimanis kopā ar Lauri Reiniku un Yanu Kay izveidoja grupu
F.L.Y., kas ar dziesmu Hello From Mars uzvarēja Latvijas Eirovīzijas nacionālajā
atlasē. Lielajā finālkoncertā, kas norisinājās Rīgā, grupa ieguva 24. vietu.
2004. gadā viņš iesāka sadarbību ar grupu "Putnu Balle", komponējot viņu
dziesmas. 2005. gada Eirovīzijā ar Mārtiņa Freimaņa dziesmu The War Is Not Over
piedalījās "Putnu Balles" dalībnieki Valters & Kaža, kas konkursā ieguva 5.
vietu. Šo dziesmu Dānijas grupa "Michael Learns to Rock" iekļāva septītajā
studijas albumā Eternity.

Kā aktieris M. Freimanis uzmanību izpelnījās titullomā Liepājas teātra izrādē
"Kaupēn, mans mīļais". 2005. gadā M. Freimanis piedalījās Arvīda Krieva
kinofilmā "Man patīk, ka meitene skumst". 2007. gada 15. novembrī debitēja
Latvijas Televīzijas seriālā "Neprāta cena", piedalījies arī seriāla turpinājumā
TV3 "UgunsGrēks". Piedalījies 2011. gadā iznākušajā dokumentālajā filmā
"Kaupēns".

M. Freimaņa nozīmīgāko kinolomu skatītāji ieraudzīja jau pēc viņa nāves 2011.
gada iznākušajā A. Krieva filmā "Dancis pa trim", kur M. Freimanis spēlēja divas
galvenās lomas — Otrā pasaules kara vācu virsnieku Ginteru Hartvigu un mūsdienu
jaunieti Ati.

2004. gadā klajā nāca Mārtiņa Freimaņa dzejas krājums "Zālīte truša dvēselei",
kurā līdzās dzejoļiem atradās arī viņa dziesmu teksti. 2007. gadā kopā ar
ierakstu kompānijas "Mikrofona Ieraksti" vadītāju Elitu Mīlgrāvi piedalījās šovā
"Dziedi ar zvaigzni". 2010. gada rudenī bija TV3 šova "Dziedi ar zvaigzni. Milžu
cīņas" žūrijas loceklis.

2011. gada 18. janvārī Freimanis smagas elpceļu saslimšanas dēļ tika ievietots
Latvijas Infektoloģijas centrā, kur 2011. gada 27. janvārī plkst. 1.20 mira. Kā
sākotnējie nāves iemesli tika minēta elpceļu saslimšana, bet vēlāk atklājās, ka
Freimanis miris no vispārējas organisma intoksikācijas, kuras galvenais cēlonis
bija akūts toksiskais hepatīts. Kā papildu cēloņi minēti arī taukainā hepatoze
trešajā stadijā un vāja sirdsdarbība, kas izraisījusi nieru mazspēju, kā arī
slapjais pleirīts pēc kārtīgi neārstētas saaukstēšanās. Nedēļā pēc viņa nāves
notika vairāki viņa piemiņai veltīti pasākumi. Atvadīšanās no Mārtiņa Freimaņa
notika 3. februārī Rīgas krematorijā, pēc tam viņa pelni tika nogādāti Liepājā,
kur notika vēl viens atvadu pasākums.



https://lv.wikipedia.org/wiki/Lielv%C4%81rdes_josta

Lielvārdes josta ir tradicionāls latviešu tautastērpa elements, rakstaina
sarkanbalta linu diegu un vilnas dzijas audene, kam vidū vai malās var būt
ieausts arī zaļš, zils vai violets pavediens. Vēsturiski bijusi izplatīta gar
Daugavas ūdensceļu — Lielvārdes un tai apkārtējos Jumpravas, Kastrānes, Krapes,
Lauberes, Lēdmanes, Madlienas, Meņģeles un Rembates pagastos. Mūsdienās
Lielvārdes josta kā tradicionāla kultūras vērtība iekļauta Latvijas kultūras
kanonā.

Ļoti līdzīgi ornamentālie simboli un to salikumi sastopami Ziemeļkrievijas
tautas tērpos (jostas, dvieļu gali, kreklu piedurkņu izšuvumi, cimdu raksti),
Komi tautastērpos un citās kultūrās.

Lielvārdes jostas, līdz ar pārējo novadu jostām un citiem latviešu
etnogrāfiskajiem materiāliem, pastiprināti sāktas vāktas un pētītas Pirmās
atmodas laikā 19. gadsimta beigās. Tolaik gan Lielvārdes jostu īpaši neizcēla
pārējo Latvijas novadu jostu vidū, varbūt vienīgi kā vienu no skaistākajām.
Riharda Zariņa apkopoto, no 1924. līdz 1931. gadam izdoto, „Latvju rakstu” 2.
sējumā iekļauti seši Lielvārdes jostas zīmējumi, ko vēlāk dažkārt maldīgi
uzskata par vienīgajām īstajām Lielvārdes jostā, kaut arī jau viena audēja
darinātās jostas savstarpēji atšķīrušās. Visvairāk Lielvārdes jostas glabājās
Latvijas Nacionālā vēstures muzejā, kura krājumā pavisam ir 72 jostas, no kurām
vairums iegūtas 1930. gados Lielvārdes un tai apkārtējos Jumpravas, Kastrānes,
Krapes, Lauberes, Lēdmanes, Madlienas, Meņģeles un Rembates pagastos gar
Daugavas ūdensceļu.

20. gadsimta 50 gados Arvīds Paegle pēc nedaudz izmainīta 19. gadsimta
Lielvārdes jostas parauga uzauda tā saukto Paegles jostu, kas mūsdienās kļuvusi
par vispazīstamāko Lielvārdes jostas rakstu. 20. gadsimta 80. gados Latvju
rakstu 2. sējumā publicētas Lielvārdes jostas raksta pētniecībai pievērsās
igauņu grafiķis un mākslas teorētiķis, tolaik vēl Tērbatas Universitātes
students, Tenu Vints. Viņš Lielvārdes jostas rakstus atzina par vienu no pasaulē
bagātākajām un sarežģītākajām ģeometrisko ornamentu sistēmām, saskatot līdzību
ar Āzijas seno tautu piktogrammām u.c. pasaules seno tautu rakstiem, izsakot
viedokli par Lielvārdes jostā it kā iekodēto seno informāciju. Tints ar savām
idejām aizrāva latviešu režisoru Ansi Epneru, un kopā ar viņu uzņēma 1980. gada
izdoto dokumentālo filmu „Lielvārdes josta”, pats būdams tās scenārija autors.
Filma izraisīja plašas diskusijas un Lielvārdes jostai atnesa milzīgu
popularitāti, vienlaikus arī folklorizējot tajā paustās Tīta hipotēzes.

Mūsdienās Lielvārdes josta kļuvusi par vienu no latviskuma simboliem, un tās
motīvs iekļauts neskaitāmos izstrādājumos — audumos (šallēs, cepurēs un cimdos),
audumu un apģērbu apdrukās, lentītēs, rotaslietās, podniecībā — un pat
tetovējumos. Lielvārdes jostas fragments attēlots arī uz 100 Ls banknotes
reversa un iekļauts jaunā parauga Latvijas Republikas pilsoņu pasēs. 2016. gadā
izdevniecība Jumava laida klajā mākslas pētnieces Raimondas Strodes Lielvārdas
jostai veltītu grāmatu „Lielvārdes josta: No senatnes līdz mūsdienām”.



https://lv.wikipedia.org/wiki/Ku%C5%86%C4%A3is

Kuņģis (latīņu: ventriculus, stomachus, grieķu: gaster) ir gremošanas orgānu
sistēmas maisveida paplašinājums starp barības vadu un tievo zarnu. Tas ir
barības rezervuārs, kas tiek uzpildīts vairākas reizes dienā. Kuņģī turpinās
barības vielu šķelšana un sākas uzsūkšanās procesi.

Kuņģis ir lielākajai daļai dzīvnieku un visiem mugurkaulniekiem. Atgremotājiem
ir sarežģītākas uzbūves kuņģis ar vairākiem nodalījumiem.

Kuņģis atrodas vēdera dobuma augšējā apvidū frontālā plaknē. Lielākā daļa kuņģa
(apm. ¾) atrodas vēdera dobuma augšējā daļā, kreisajā pusē tūlīt zem diafragmas,
un tikai neliela daļa (¼) — pa labi no ķermeņa viduslīnijas. Kuņģa mugurējā
virsma saskaras ar aizkuņģa dziedzeri, liesu, šķērszarnu, kreiso nieri un kreiso
virsnieri, bet priekšējā virsma — ar diafragmu, aknu kreiso daivu un vēdera
dobuma priekšējo sienu. Kuņģa lielums stipri variē gan individuāli, gan atkarībā
no kuņģa pildījuma pakāpes. Izstiepta kuņģa garums pieaugušam cilvēkam vidēji ir
20 — 25 cm, bet tilpums — apm. 3 l (svārstības 1,5 — 4 l). Kuņģa lielumu nosaka
uzņemamās barības, it sevišķi šķidruma daudzums vienā ēdienreizē. Cilvēkiem, kas
ēd reti, bet daudz, kuņģa tilpums ir lielāks nekā tiem, kas ēd bieži, bet mazās
devās.

Kuņģim ir 2 atveres — ieejas atvere no barības vada (ostium cardiacum) un izejas
atvere uz divpadsmitpirkstu zarnu (ostium pyloricum). Tam ir priekšējā un
mugurējā siena (paries anterior et paries posterior) un 2 malas, jeb loki:
mazais (ieliektais) kuņģa loks (curvatura ventriculi minor) vērsts uz augšu pa
labi, bet lielais izliektais (curvatura ventriculi major) — uz leju pa kreisi.
Kuņģim ir 4 daļas:

Vārtnieka daļa beidzas ar vārtnieku (pylorus), kam iekšpusē atrodas kuņģa izejas
atvere (ostium pyloricum).

Jaundzimušajiem kuņģis ir maza tilpuma — jaundzimušajiem 20-30ml, 1 mēnesi
veciem bērniem ap 80-90ml. Kuņģim ir cilindriska forma un tam ir vāji attīstīts
kardiālais sfinkteris, tādējādi jaundzimušajiem ir lielāka iespēja barības masu
atvemšanai. Kuņģa gļotāda ir labi attīstīta, bet tai ir mazāk kroku, tādēļ
jaundzimušos ir viegli pārbarot. Kuņģa dziedzeri nav morfoloģiski pilnībā
attīstījušies, taču, sākoties barības uzņemšanai, to attīstība tiek stimulēta.

Līdzīgi kā pārējā kuņģa-zarnu traktā, kuņģa sienu veido 4 slāņi — gļotāda
(tunica mucosa), zemgļotāda (tela submucosa), muskuļkārta (tunica muscularis) un
serozais apvalks, vēderplēve (tunica serosa).

Gļotāda veido dažādos virzienos ejošas kuņģa krokas (plicae gastricae), kas
tikai gar mazo kuņģa loku (curvatura ventriculi minor) iet gareniski un izveido
kuņģa celiņu, pa kuru šķidrā barība notek uz kuņģa zemāko vietu. Pie kuņģa
izejas atveres (ostium pyloricum) gļotāda veido kroku, kas darbojas kā vārstule
(valvula pylorica), tā palīdz noslēgt izeju no kuņģa. Starp gļotādas krokām ir
mazi laukumiņi (areae gastricae), uz kuriem atveras kuņģa dziedzeri (glandulae
gastricae et glandulae pyloricae), kuri ražo kuņģa sulu. Gļotādā atrodas arī
limfoīdo audu sakopojumi (folliculi lymphatici gastrici).

Muskuļkārta ir veidota no gludās muskulatūras, kas izvietota 3 slāņos. iekšējo
slāni veido slīpas šķiedras (fibrae obliquae), kuras izstaro kuņģa priekšējā un
mugurējā sienā. Vidējais slānis ir cirkulārs (stratum cirkularae), kuru veido
cirkulāras šķiedras. Pie kuņģa izejas atveres tās sabiezinās un veido vārtnieka
sfinkteru (m. sphincter pylori). Ārējais slānis (stratum longitudinale) ir
garenisks un labāk izteikts pie lokiem. Starp ārējo un vidējo slāni atrodas
Auerbaha nervu pinums, kas nodrošina kuņģa peristaltiku un barības sajaukšanos.

Parietālās jeb klājšūnas veido kuņģa sālsskābi. Tās ražo arī iekšējo faktoru,
kas nodrošina kobalamīna jeb B12 vitamīna absorbciju. Klājšūnas atrodas kuņģa
fundus un korpusa daļās. Tām ir īpašs enzīms H+/K+ ATPāze, kas transportē H+
kuņģa dobuma virzienā, tādējādi padarot skābāku vidi. Sālsskābes veidošanos
ierosina acetilholīns, histamīns, gastrīns, sekretīns, barība, bet nomāc vielas,
kas bloķē parietālo šūnu H2 receptorus.

Gļotādas galvenās šūnas ražo kuņģa lipāzi un pepsinogēnu, kas kuņģa skābajā vidē
veidosies par pepsinogēnu un palīdzēs šķelt olbaltumvielas. Tas uzkrājas šūnās
kā granulas un atbrīvojas klejotājnerva (n. vagus) un sālsskābes ietekmē.
Pepsinogēns aktivizējas, ja pH ir zem 2,5. Vidē, kur pH 1,0—2,0 pepsīna
aktivitāte ir visaugstākā. Galvenajām šūnām ir liels, labi attīstīts graudainais
endoplazmatiskais tīkls, kas norāda uz intensīvu olbaltumvielu sintēzi.

Gļotšūnas ražo bikarbonātus saturošas gļotas, kas aizsargā kuņģa virsmu no
skābes iedarbības.

Bez G šūnām ir arī Y šūnas (ražo holecistokinīnu) , ECL šūnas (sekretē
histamīnu), delta šūnas (somatostatīna izdale), N šūnas (neirotensīna izdale).

Cefāliskā, smadzeņu jeb reflektorā stadija norisinās, kad sekrēciju ierosina
nosacījuma un beznosacījuma refleksu kairinātāji, piemēram, ēdiena garša,
smarža, izskats, kā arī, ja ir zems glikozes līmenis asinīs. Impulsi caur
smadzeņu garozu, klejotājnerva (n.vagus) kodolu iegarenajās smadzenēs nonāk līdz
nervu pinumiem gremošanas trakta sienā, kur n. vagus galos atbrīvojas
acetilholīns, kas tālāk ierosina sekrētu izdalīšanos. Izdalās daudz kuņģa sulas,
kurā ir daudz pepsīna, bet maz sālsskābes.

Zarnu jeb enterogēno stadiju ierosina tievajās zarnās esošā barība, kā arī pašas
zarnas sieniņas iestiepšanās. Zarnas izdalīto hormonu rezultātā tiek nomākta
gastrīna iedarbība uz parietālajām šūnām, līdz ar to samazinot sālsskābes
sekrēciju.

HCl veidošanās klājšūnās triju ķīmisku vielu piesaistīšanās rezultātā. Viens
aģents izraisa nepilnīgu HCl sekrēciju, visi izraisa intensīvu sālsskābes
izdalīšanos. No parasimpātiskajiem nervgaļiem izdalās acetilholīns un piesaistās
M3 holinoreceptoram. Gastrīns, kuru sekretē G šūnas, piesaistās pie gastrīna
receptora, savukārt, histamīns, piesaistās H2 receptoriem, (piesaistoties H3
receptoriem sekrēcija tiek nomākta).

Klājšūnās notiek notiek aktīvs hlora jonu transports no asins plazmas, bet uz
šūnas virsmas veidojas sālsskābe. Sālsskābe veidojas proteīnkināzes ietekmē,
aktīvi sūknējot (H+/K+ ATF-fāze) kuņģa lūmenā H+ jonus pretēji koncentrācijas
gradientam. Proteīnkināzi aktivizē gastrīns, ACH un histamīns un alkohols. H+
rodas, disociējot H2CO3, kura veidojas klājšūnās no CO2 un H2O, bet HCO3− tiek
novadīts kapilāru asinīs, apmaiņā pret Cl−. Tā kā H+ tiek sekretēti, tad Cl− arī
tiek sūknēts, lai uzturētu elektrisko līdzsvaru.

Sālsskābes izdalīšanās stimulē kuņģa dziedzeru sekrēcijas aktivitāti, regulē
aizkuņģa dziedzera aktivitāti, veido optimālu vidi enzīmu darbībai un pārvērš
pepsinogēnu pepsīnā, veicina olbaltumvielu denaturāciju un uzbriešanu, darbojas
antibakteriāli, sarecina pienu, sekmē kuņģa satura pāreju divpadsmitpirkstu
zarnā.

Pēc barības nokļūšanas kuņģī sākas divu veidu kustības. Pirmās ir toniskās
kustības , kad kuņģa sākuma daļas muskulatūra visu laiku viegli spiež uz tā
saturu, izraisot vairāku minūšu ilgu spiediena paaugstināšanos kuņģī. Otras ir
spēcīgas, lokālas, kas ilgst tikai dažas sekundes un ar cirkulārām kontrakcijām
virza barību virzienā uz vārtnieka ieeju (antrum). Šie peristaltikas viļņi rodas
3-4 reizes minūtē. Šie kustību viļņi veicina barības sasmalcināšanu, kā arī
sajauc to ar antrālo dziedzeru sekrētu. Barības plūsmu uz divpadsmitpirkstu
zarnu regulē cirkulārais vārtnieka muskulis (sfinkters). Parasti tas ir sarāvies
un noslēdz kuņģa izeju, taču peristaltikas vilnim to sasniedzot, tas atslābinās
un ļaujot barības putriņai nonākt tālāk gremošanas traktā. Uzreiz cauri
vārtniekam izkļūst tikai tās daļiņas, kas ir mazākas par 0,5 mm diametrā,
tādējādi šķidra barība evakuējas ātri. Vidēji barība kuņģī sagremojas 3,5—4,5
stundu laikā, līdz tā nonāk tālāk divpadsmitpirkstu zarnā.

Parietālās šūnas ir atbildīgas par iekšējā faktora sintēzi un izdali, tādējādi
veicinot arī B12 vitamīna uzsūkšanos.

Kuņģa efekts atkarīgs no indes īpašībām un no tā, cik ilgā laikā pēc saindēšanās
cietušajam sniedz palīdzību; dažas indes (piem., spirti) kuņģī atrodas tikai 1
stundu, citas (piem., barbiturāti) — 6 — 8 stundas un ilgāk. Kā pirmo
pašpalīdzības paņēmienu līdz nokļūšanai slimnīcā var ieteikt lielāka šķidruma
daudzuma izdzeršanu un vemšanas izraisīšanu, tomēr daļai slimnieku šo paņēmienu
bīstami lietot, jo kuņģa saturs var nonākt elpošanas ceļos. Ārstniecības iestādē
veic kuņģa skalošanu caur zondi, kas savienota ar piltuvi, izmantojot sifona
principu. Kuņģa skalošanai parasti lieto ļoti daudz (15 — 20 L; ja notikusi
saindēšanās ar fosfororganiskiem savienojumiem, — pat 30 — 60 L) silta ūdens vai
vāja kālija permanganāta šķīduma. Skalošanu beidzot, kuņģī ievada caurejas
līdzekļus (sāļus vai eļļas). Ja saindēšanās notikusi ar sārmu, skalošanai lieto
vāju skābes šķīdumu — un otrādi. Pirmajā stundā pēc saindēšanās ar sārmu, it
sevišķi, ja nav bijis vemšanas, pa tievo zondi, kas ievadīta caur degunu, atsūc
to šķidrumu, kas vēl var atrasties barības vadā. Pēc tam zondi ievada tālāk —
kuņģī — un slimniekam, liek dzert ūdeni, kas skalo barības vada sienas; ūdeni
atsūc pa zondi. Šādu procedūru atkārto 3 — 4 dienas. Dažas indes (piemēram,
metilspirts, morfīns) caur kuņģa gļotādu ne tikai uzsūcas, bet arī izdalās.



https://lv.wikipedia.org/wiki/Kaiju_dzimta

Kaiju dzimta (Laridae) ir tārtiņveidīgo kārtas (Charadriiformes) kosmopolītiska
jūrasputnu dzimta, kas apvieno 55 sugas un kas tiek iedalītas 11 ģintīs. To
tuvākie radinieki ir zīriņu dzimtas (Sternidae) sugas. Līdz pat 21. gadsimtam
lielākā daļa kaiju dzimtas sugu tika klasificētas kaiju ģintī (Larus), bet
attīstoties ģenētiskajiem pētījumiem, dzimtas sistemātika ir ievērojami
mainījusies un ir izveidotas vairākas jaunas ģintis. Agrāk pie kaiju dzimtas
piederēja arī zīriņi (Sterninae) un klijkaijas (Stercorariinae), bet pēc
jaunākajiem ģenētiskajiem pētījumiem abas apakšdzimtas ir izdalītas atsevišķās
dzimtās.

Latvijā dzīvo vai vismaz vienu reizi ir novērotas 17 kaiju dzimtas sugas: kajaks
(Larus canus), sudrabkaija (Larus argentatus), reņģu kaija (Larus fuscus),
melnspārnu kaija (Larus marinus), Kaspijas kaija (Larus cachinnans), Vidusjūras
kaija (Larus michahellis), Kamčatkas kaija (Larus schistisagus), lielā
polārkaija (Larus hyperboreus), mazā polārkaija (Larus glaucoides), zivju kaija
(Ichthyaetus ichthyaetus), melngalvas kaija (Ichthyaetus melanocephalus), acteku
kaija (Leucophaeus atricilla), lielais ķīris (Chroicocephalus ridibundus),
mazais ķīris (Hydrocoloeus minutus), trīspirkstu kaija (Rissa tridactyla), sārtā
kaija (Rhodostethia rosea), un šķeltastes ķīris (Xema sabini). Visbiežāk
sastopamās kaijas Latvijā ir lielais ķīris, sudrabkaija un kajaks.

No 11 kaiju dzimtas ģintīm Latvijā novērotas 7 ģintis: kaijas (Larus),
trīspirkstu kaijas (Rissa), ķīri (Chroicocephalus), šķeltastes ķīri (Xema),
sārtās kaijas (Rhodostethia) un zivju kaijas (Ichthyaetus).

Kaiju dzimtas sugas ir vidēji lieli vai lieli jūrasputni. Mazākais dzimtā ir
mazais ķīris, kura ķermeņa garums ir 25 cm, svars 68 g, bet dzimtas lielākā ir
melnspārnu kaija, kuras ķermeņa garums var sasniegt 79 cm, bet svars 2,3 kg.
Visām kaiju sugām ir samērā līdzīgas ķermeņa formas un proporcijas: palieli,
masīvi ķermeņi, gari spārni un samērīgi kakli. Gandrīz visām sugām (izņemot
trīs) astes ir noapaļotas. Šķeltas astes ir šķeltastes ķīrim, sārtajai kaijai un
Galapagu kaijai (Creagrus furcatus). Kaijām ir arī samērīgi garas kājas (garākas
kā zīriņiem) un pēdas ar peldpleznām. Visbiežāk kaiju apsplavojums ir balts vai
pelēks, ļoti bieži ar melnām pazīmēm uz spārniem un astes. Galva visbiežāk ir
balta vai tumša - tumši brūna, pelēka vai melna. Galvas apspalvojums var arī būt
mainīgs un atšķirties vairošanas sezonā no pārējā gada laika. Tām ir spēcīgi,
viegli pagarināti knābji, kuru gals ir noliekts uz leju. Lielākajām sugām knābji
ir salīdzinoši masīvāki kā mazākajām sugām. Knābis bieži ir dzeltens, oranžs vai
sarkans.

Kaiju dzimtas mazākā auguma sugām, lai pieaugtu un sasniegtu dzimumbriedumu,
vajadzīgi 2 gadi, vidēja auguma kaijām - 3 gadi, bet lielajām - 4 gadi. Kaiju
aprakstos attiecīgi mēdz lietot apzīmējumus - divu gadu kaijas, trīs gadu kaijas
un četru gadu kaijas. Jaunajiem putniem visus šos gadus ir atšķirīgs
apspalvojums no pieaugušiem īpatņiem. Turklāt katru gadu apspalvojums mainās,
kļūstot arvien līdzīgāks pieaugušiem putniem. Pieredzējis putnu vērotājs pēc
jaunputna apspalvojuma var noteikt tā vecumu.

Kaijas no visiem jūrasputniem ir vismazprasīgākās pret barību, tās pamatā
barojas ar jebko, ko var atrast. Tās pamatā barojas ar zivīm, vēžveidīgajiem,
ūdens bezmugurkaulniekiem, turklāt kaijas barojas gan ar dzīviem upuriem, gan
maitu. To ķermeņu uzbūve un anatomija tām atļauj justies vienādi ērti gam
lidojot, gan peldot, gan staigājot. Kaijas staigāšanai pa sauszemei ir vislabāk
piemērotie jūrasputni un mazāka auguma sugas uz sauszemes ir veiklākas nekā
lielās sugas. Lidojumā kaijas ir veiklas un akrobātiskas, turklāt tās ļoti
viegli paceļas gaisā. Kaijām ir ierobežotas iespējas ienirt, tādēļ tās nevar
aizsniegt dziļāku zemūdens medījumu. Tādēļ, lai medītu dziļākos ūdeņos dzīvojošu
medījumu, tās bieži seko lielajiem ūdens zīdītājiem, kas savukārt izbiedē
iespējamos upurus, tiem liekot pacelties ūdens augšējos slāņos.

Kaiju dzimtas sugas ir sastopamas visā pasaulē. Tās ligzdo visos pasaules
kontinentos, Antarktīdas krastus ieskaitot, kā arī tās ligzdo Arktikas reģionā.
Daudzas sugas ligzdo kolonijās gar jūras vai okeāna krasta līniju, priekšroku
dodot salām. Tās retāk sastopamas tropu salās, lai gan dažas sugas mājo,
piemēram, Galapagu salās un Jaunkaledonijā. Ir arī izņēmumi, piemēram, pelēkā
kaija (Leucophaeus modestus) ligzdo iekšzemē, sausā tuksnesī, tālu prom no
ūdens. Kopumā sugas atkarībā no ligzdošanas ieradumiem var iedalīt trīs
atšķirīgās grupās: jūras tuvumā ligzdojošās, saldūdens tilpņu tuvumā ligzdojošās
un iekšzemē ligzdojošās.

Liela daļa kaiju sugu ir migrējošas, tās ligzdo vēsākos reģionos, bet ziemo
siltākos. Dažas sugas pārlido lielus attālumus, piemēram, Franklina kaija
(Leucophaeus pipixcan), kura no Kanādas ziemot dodas uz Dienvidameriku. Tomēr
lielākā daļa sugu nemigrē tik tālu. Daudzas sugas pārziemo atklātas jūras
krastā, nelielā attālumā no ligzdošanas areāla.



https://lv.wikipedia.org/wiki/Gabona

Gabona (franču: Gabon, izrunā: [ɡabɔ̃]), oficiāli Gabonas Republika (République
Gabonaise), ir valsts Centrālajā Āfrikā rietumu krastā. Tā ziemeļrietumos
robežojas ar Ekvatoriālo Gvineju, ziemeļos ar Kamerūnu, bet austrumos un
dienvidos ar Kongo Republiku. Rietumos Gabonu apskalo Gvinejas līcis. Tās
galvaspilsēta ir Librevila, kas ir arī lielākā pilsēta valstī. Gabonas platība
ir gandrīz 270,000 km. Gabonā dzīvo aptuveni 1,5 miljoni iedzīvotāju, kuri
pieder pie vairāk nekā 40 etniskajām grupām. Vairāk nekā viena ceturtā daļa no
visiem valsts iedzīvotājiem ir fangi.

Gabona bija franču kolonija. Tā ieguva neatkarību 1960. gada 17. augustā. Kopš
1960. gada, Gabonai ir bijuši tikai 3 prezidenti. Sākumā, tajā pastāvēja vienas
partijas sistēma. 1990. gadu sākumā valsts pārgāja uz daudz partiju sistēmu.

Gabona ir viena no bagātākajām valstīm Subsahāras Āfrikā. Tai ir ceturtais
augstākais tautas attīstības indekss un trešais augstākais iekšzemes kopprodukts
(PPP) uz vienu iedzīvotāju reģionā. Gabonas ienākumi netiek vienlīdzīgi sadalīti
starp iedzīvotājiem, tāpēc lielākā daļa ir nabadzīgi .

15. gadsimtā pirmie eiropieši ieradās Gabonā. Sākot no 16. gadsimta piekraste
tika izmantoti vergu tirdzniecībai.

19. gadsimtā franču pētnieks Pjērs Savorgnens de Braca organizēja pirmo ceļojumu
uz Gabonu un Kongo 1875. gadā. Pēc 10 gadiem Francija okupēja visu valsti.

1910. gadā Gabona bija viena no Francijas kolonijām, kas veidoja franču
Ekvatoriālo Āfriku (kopā ar Kongo, Centrālāfrikas Republiku un Čadu). Franču
Ekvatoriālā Āfrika pastāvēja līdz 1959. gada 17. augustam. 1960. gada 17.
augustā Gabona pasludināja neatkarību

Kopš 1960. gada, Gabonai ir bijuši tikai 3 prezidenti. 1961. gadā Leons M'ba
kļuva par pirmo prezidentu. 1967. gadā pēc viņa nāves Omārs Bongo kļuva par
prezidentu un valdīja līdz 2009. gadam. 2009 gadā Omārs Bongo nomira un viņa
dēls Alī Bongo Ondimba pārņēma prezidenta titulu.



https://lv.wikipedia.org/wiki/Bolder%C4%81ja

Bolderāja ir Rīgas pilsētas Kurzemes rajona apkaime Pārdaugavā. Tā atrodas
pilsētas ZR daļā starp Buļļupes labo krastu un Hapaka grāvi un robežojas ar
Daugavgrīvas, Vecmīlgrāvja (nav sauszemes savienojuma), Voleru, Spilves un
Kleistu apkaimēm. Bolderājas apkaimes robežas ir Daugava, Loču kanāls, Buļļupe,
Kleistu iela, Apakšgrāvja iela, dzelzceļš, Daugavgrīvas šoseja, Hapaka grāvis.

Bolderājas apkaimes kopējā platība ir 8,329 km², kas ir ievērojami vairāk nekā
Rīgas apkaimju vidējās platības rādītājs. Pa perimetru apkaimes robežas garums
ir 14 863 metri. Galvenās Bolderājas ielas ir Lielupes, Lielā, Gobas, Stūrmaņu
un Silikātu ielas.

Vietvārds "Bolderāja", visticamāk, cēlies no Lielupes lejteces nosaukuma, jo
kādreiz šajā vietā nav vēl bijusi plašāka apdzīvojuma teritorija. Upei vārdu
esot devis Johans Bulderings, kam Livonijas ordeņa mestrs 1495. gadā izlēņojis
muižu — vēlākos Buldurus (Aa lejasvācu dialektā — upe, no tā veidojies
Bulderaa). Vēlāk Lielupes lejteci Buldurupi sāka dēvēt arī par Buļļupi. Kā
skaidrojis Broce — Bolderāja savu nosaukumu ieguvusi no Lielupes, kas lejtecē,
sākot ar Buļļu muižu saukta vāciski Bolderaa.

Sākotnēji Lielupei nebija savas tiešas ietekas jūrā, sākot no Slokas, upe
pagriezās uz austrumiem un plūda gar kāpu valni līdz Daugavai, kur abas upes pie
Vecāķiem ietecēja līcī. Kādreiz, tālāk no krastmalas, bija smilšu pauguri,
sanesu smiltis, kāpas, dažviet arī pļavas. Bolderājas apkaime izvietojusies pie
Pārdaugavā lielākās kāpu grēdas (mūsdienās saukta par Bolderājas—Priedaines kāpu
grēdu, senāk dēvētas par Buļļu kāpām tuvējās Buļļupes dēļ), kas stiepjas 10 km
garumā no Bolderājas līdz Priedainei starp Buļļupi un Spilves pļavām (Babītes
lagūnas līdzenumu). Senāk kāpas bija apaugušas ar priežu mežu. Kāpu apaugums
zudis pirms daudziem gadu simtiem, kam par iemeslu, iespējams, bijusi cilvēku
darbība (koku izciršana) vai arī mežu ugunsgrēki. Rezultātā kāpu smiltis bez
apauguma bija pakļautas vēja darbībai. Latvijā valdošie austrumu vēji kāpu
smiltis pārvietoja uz zemes iekšieni, kā rezultātā pamazām tika pārklātas
Spilves pļavas, aizbērdamas gan purvus, gan upju attekas, aprakdamas ēkas. Šāds
liktenis piemeklēja arī Lofelda muižiņu, kas bija izvietojusies pie Hapaka
grāvja uz D no Daugavgrīvas. Muižas iemītnieki bija spiesti atstāt ēkas, kas
dažu gadu laikā pazudušas smiltīs. Pēc 19. gadsimta pētījumiem, Buļļu kāpas
vietām ievirzījušās iekšzemē aptuveni 3 m gadā. 1932. gadā tika uzsākta ceļojošo
kāpu nostiprināšana, tās apmežojot. Pēc Otrā pasaules kara Bolderājas apkaimē 2
km garā posmā aptuveni 20 ha platībā apmežotās kāpas tika noraktas
(Bolderājas—Buļļupes smilts atradne, izveidota silikātķieģeļu ražošanai) un šī
teritorija daļēji apbūvēta.

Bolderājas miestiņš izveidojās lielākoties iekārtotās muitnīcas dēļ (Kurzemes
jeb Bolderājas muita). 1603. gadā pie ūdens kapteiņa kantora un loču apmetnes uz
kāpas tā laika Lielupes (vēlākās Buļļupes) labajā krastā tika ierīkota muitnīca,
balstoties uz Rīgas rātes rīkojumu.

Zviedru Vidzemes laikos Daugavgrīvas cietokšņa un Bolderājas atrašanās izdevīgā
ģeogrāfiskā novietojumā pie Daugavas ietekas Baltijas jūrā noteica teritorijas
izveidošanos par nozīmīgu un ietekmīgu faktoru Rīgas tirdzniecībā, kur
gadsimtiem ilgi tika kontrolēta garāmbraucošā kuģu satiksme. Līdz ar to
Bolderājas muitnīcai (kas darbojās līdz 20. gadsimtam) vēsturiski bija liela
nozīme. Tā sagādāja ievērojamus zaudējumus Kurzemes hercogistei, tādēļ hercogs
Jēkabs pat mēģināja izrakt Lielupes izeju jūrā pie Slokas, lai nebūtu jābrauc
garām Bolderājas muitai un Daugavgrīvas cietoksnim. 1679. gada palos Lielupe
pārrāva kāpu joslu Daugavgrīvas (Buļļu) salas vidū — izveidojot jaunu gultni, pa
kuru tā ieplūda Rīgas līcī (tomēr jaunā grīva aizsērēja). 1755. gadā kārtējos
pavasara palos tā pārrāva kāpu joslu pie Vārnu kroga, kur izveidojās mūsdienu
Lielupes ieteka jūrā. Rezultātā upes vecā lejtece aptuveni 10 km garumā sākot no
Vārnu kroga līdz Daugavgrīvai ieguva Buļļupes jeb Buldurupes nosaukumu.

Bolderājai vēsturiski bijusi cieša saistība ar Daugavgrīvas cietoksni, jo tā
tikusi uzskatīta par minētā cietokšņa priekšposteni, kas izveidojies ap
muitnieku un loču apmešanās vietu. Sākotnēji Bolderājas miestiņš izveidojās
šaurā joslā gar Daugavas un Buļļupes krastmalu. Gar Buļļupes krastu bija
zvejnieku mājas, pie Buļļupes ietekas Daugavā — ostas kapteiņa māja, loču
tornis, gar Daugavu — divas muitas uzraugu mājas un vairākas zvejnieku mājas.
Bolderāja bija galvenā pastāvīgā loču dzīvesvieta.

Bolderāja ir daļa bijušās Rīgas patrimoniālā apgabala Bolderājas pagasta
teritorijas, kas kā apdzīvota vieta sākusi veidoties 18. gadsimtā uz kādreizējās
Bolderājas muižas (Bolderaa) zemes. Bolderājas muižiņa — Aahacken, Bolderaa,
Bergshof. Muižiņa atradusies pie Buļļupes ietekas Daugavā Mūsdienās par muižiņu
ir saglabājušās tikai vēsturiskas liecības. Šajā vietā muižiņa minēta jau 16.
gadsimta beigās, tās īpašnieks bijis Kaspars Bergs, kas bijis arī jaundibinātās
Bolderājas muitas pirmais priekšnieks. Muiža toreiz dēvēta Aabacken mit Bolderaa
oder Bergshof — zemes pie upes ar Bolderāju jeb Berga muižu. Muižiņai laika
gaitā mainījušies tās īpašnieki un tā nav tikusi pakļauta muižu redukcijai.
1823. gadā muižas redukcijas komisija atzinusi Bolderājas muižiņu par mantojamu
un alodiālu īpašumu. 20. gadsimta sākuma adrešu grāmatās atzīmēta tā laika
muižiņas īpašniece baronese Sofija fon Bukshevdena (Buxhoevden). Tomēr reālais
muižas pārvaldītājs no 1889. gada bija nomnieks Johans Unifers (Johann Univer).

Ap 1800. gadu pār Buļļupei tiek izbūvēts tilts no Daugavgrīvas cietokšņa uz
Bolderāju. 19. gadsimta 30. — 40. gados Bolderājā tika veikta kuģu būve. 1852.
gadā tika atklāta Rīgas—Bolderājas telegrāfa līnija, kas bija pirmā civilā
telegrāfu sakaru līnija toreizējā Krievijā.

Bolderājas miests straujāk sāka attīstīties 19. gadsimtā, kad 1873. gadā tika
izbūvēta dzelzceļa līnija Rīga—Bolderāja (Ostasdambis). Līdz ar to 19. gadsimtā
Bolderāja izveidojās par Rīgas priekšostu un fabrikas miestu. Bolderājā dziļas
iegrimes okeāna kuģi atstāja daļu kravas vai arī papildināja to, kur krava uz
Rīgu nosūtīta ar liellaivām (1851. gadā Krievijas valdība atļāva izbūvēt ziemas
ostu Daugavgrīvā, kur tika piešķirta arī zemes gabals izkrauto preču
uzglabāšanai).

19. gadsimtā arī Buļļupe izveidojās par dzīvu upju transporta dzīslu, jo tās
dziļums bija pietiekams, lai pat to pārvietotos vidēji lieli upju tvaikoņi. 19.
gadsimta otrajā pusē līdz ar iepriekšminētās dzelzceļa līnijas izbūvi Bolderājā
strauji attīstījās rūpniecība un ražošana. Gan saražoto preču, gan strādnieku
skaita ziņā Bolderāja pirmskara laikā (Pirmais pasaules karš) bija piektajā
vietā starp Latvijas industriālajiem centriem (1900. gadā bija 1162 nodarbinātie
strādnieki, 1910. gadā skaits bija audzis līdz 1832 strādniekiem).

1866. gadā tika dibināta Bolderājas mašīnbūves fabrika, kas veica arī kuģu
remontu, šajā pat gadā sāk darboties Kārļa Šmita Rīgas cementa rūpnīcas filiāle.
1884. gadā darbu sāka džutas un linu vērpšanas un aušanas fabrika (tā bija pirmā
fabrika Rīgā, kurā ierīkota elektriskā apgaismošana). Darbojās arī A. Langes
trāna fabrika, M. Kūdes un F. Šapiro kokzāģētavas. Bolderājas apbūve tika veikta
uz Bolderājas muižas privātzemes, kur 1909. gadā Bolderājā bija 280 koka un 20
mūra ēkas. 20. gadsimta sākumā Buļļupes ieteka Daugavā sazarojās divās daļās.
Jaunā pieteka, kas atradās tuvāk Bolderājai, tika paplašināta un padziļināta,
izveidojot 1 km garu Loču kanālu. Starp abiem Buļļupes zariem atrodas Mīlestības
saliņa.

1914. gadā Bolderājā bija 10,5 tūkstoši iedzīvotāju, galvenokārt strādnieki,
zvejnieki, arī loči, štaueri un jūrnieki. Bolderājas apbūve (1909. gadā bija
aptuveni 300 ēku) tika veikta uz privātmuižas zemes. Tā kā šī bija Bolderājas
muižas zeme, tad tā laika īpašniece baronese Sofija Bukshēvdena, kuras
dzīvesvieta bija Drēzdene, sadalīja zemi gruntsgabalos un iznomāja tikai uz 60
gadiem māju īpašniekiem, ar ko ir skaidrojams, kāpēc miestiņā netika celtas
ievērojamākas celtnes, kas kavēja arī konkrētās teritorijas attīstību. Pirmā
pasaules kara laikā Bolderāja stipri cieta no kara notikumiem, jo tā atrodas
tiešā Daugavgrīvas cietokšņa tuvumā. Karš atsaucās arī uz rūpniecību, jo daudzu
uzņēmumu iekārtas tika evakuētas uz Krievijas iekšzemes guberņām, savukārt
fabriku un rūpnīcu ēkas tika izpostītas.

Latvijas brīvības cīņu laikā 1919. gada vasarā Daugavgrīvas cietoksnī un
Bolderājā no Kurzemes ienāca Latvijas Bruņoto spēku daļas. Bermontiādes laikā
pie Daugavgrīvas norisinājās kaujas ar Rietumkrievijas Brīvprātīgo armiju. Pēc
bermontiešu padzīšanas Daugavgrīvas cietoksnis un Bolderāja kļuva par Latvijas
armijas garnizona daļu novietni.

Ar 1924. gada 24. februārī Saeimas pieņemto likumu par Rīgas pilsētas
administratīvajām robežām, Rīgas pilsētas administratīvajā teritorijā tika
iekļauta arī Bolderāja līdz ar citām Pārdaugavas teritorijām (Daugavgrīvu,
Kleistiem, Buļļu un Solitūdes muižām, Lielo un Mazo Dammes muižu, Anniņmuižu un
Šampēteri).

Latvijas pirmajos neatkarības gados saimnieciskās dzīves atjaunošanās noris
lēni, jo liela daļa rūpnīcu iekārtu bija aizvestas uz Krieviju un pašas rūpnīcas
ēkas iznīcinātas, turklāt bija krasi samazinājies iedzīvotāju skaits Bolderājā.
Karš bija nesis postu arī zvejniekiem, kas bija zaudējuši lielu daļu laivu un
zvejas inventāru. Neatkarības gadu sākumā vēl bijis vecais koka tilts pār
Buļļupi, lai gan sliktā stāvoklī un ar stipriem bojājumiem. 1930. gados
izmantojams bija vairs tikai dzelzs tilts.

Līdz ar Bolderājas iekļaušanu Rīgas administratīvajās robežās 1924. gadā, lielai
daļai Bolderājas ielu bija jāmaina to nosaukumi, lai tie nedublētos ar Rīgā jau
pastāvošajiem nosaukumiem. Līdz valsts neatkarības iegūšanai oficiālie bija
krieviskie nosaukumi, bet kartogrāfiskajā materiālā un plānos — vāciskie. Mainot
nosaukumus, daļa citvalodu nosaukumu bija tikai latviskoti. Pēc Bolderājas
pievienošanās Rīgai vienīgā no jauna nospraustā iela ir Gobas (kādreiz — Jaunā)
iela, kas tika izveidota 1930. gados jaunās šosejas (Daugavgrīvas šoseja) būves
dēļ. Jaunās ielas trase vilkta daļēji pār neapbūvētajām muižas zemēm, kā arī
dažiem izīrētiem un apbūvētiem gruntsgabaliem starp Bungas un Miglas ielām.
Bolderājas ielu tīklu līdz Latvijas okupācijai 1940. gadā veidoja 32 ielas.
Pirmajā Latvijas neatkarības laikā daļēji tiek atjaunota iepriekšējā rūpniecība,
kā arī dibināti jauni rūpniecības uzņēmumi.

1940. gadā Rīga tika sadalīta sešos administratīvi teritoriālos rajonos,
Daugavas kreisajā krastā izveidojot Ļeņina un Sarkanarmijas rajonu. Vācu
okupācijas vara minēto dalījumu atcēla, bet pēc Sarkanās armijas ienākšanas
1944. gadā ar nelielām izmaiņām iepriekšējais administratīvi teritoriālais
iedalījums tika atjaunots — Daugavas kreisajā krastā Sarkanarmijas rajons tika
pievienots Ļeņina rajonam. 1962. gadā apvienotie rajoni tika sadalīti. 1969.
gadā no Ļeņina rajona atdalītajā daļā izveidoja Ļeņingradas rajonu, kurā atradās
Bolderāja.

Pēc Otrā pasaules kara Daugavgrīvas un daļai Bolderājas iedzīvotāju bija
jāatstāj savas mājas, jo teritorija tika atsavināta padomju kara flotes bāzes
celtniecībai. Tā 1945. gadā tika pieņemts lēmums par iedzīvotāju pārcelšanu no
Bolderājas.

1952. gada 29. augustā Bolderājai tika piešķirts strādnieku ciemata
(pilsētciemata) statuss, pakļaujot to Rīgas pilsētas Ļeņina rajonam. 1959. gada
22. aprīlī ciemats likvidēts, teritoriju pievienojot Ļeņina rajonam. Sākot ar
1958. gadu tika pārtraukta pasažieru vilcienu kustība uz Bolderāju, paralēli arī
kuģīšu satiksme uz šo apkaimi palēnām apsīka, līdz ar to satiksmei ar Rīgas
centru bija iespējams tikai autobuss. Tikmēr rūpnīcas palielināja produkcijas
izlaidi. Tika uzcelta silikātķieģeļu rūpnīca, kas izejvielai izmantoja vietējās
smiltis. Pēc Otrā pasaules kara tika ierīkotas jaunas ielas Bolderājas rietumu
pusē gar Lielo ielu un 1950., 1960. gados celtajā strādnieku dzīvojamā rajonā ap
Silikātu ielu.

1950. gadu sākumā tika izbūvēta Bolderājas silikātķieģeļu rūpnīcas strādnieku
ciemats (arhitekts Pāvels Seļeckis) ar tipveida dzīvokļiem un sabiedriskajām
ēkām. Bolderājas silikātķieģeļu rūpnīcas strādnieku ciemā tika uzceltas vairākas
divstāvu dzīvojamās mājas ar divām sekcijām. Tika izbūvēts bērnudārzs, ēdnīca,
veikali. Dzīvojamo namu būvei šajā periodā Rīgas nomalēs pie lielajiem
rūpniecības uzņēmumiem bija principiāla nozīme, kas saistāma ne tikai ar
tipveida projektu ieviešanu, bet arī pieredzes uzkrāšanu kompleksai mikrorajonu
projektēšanai un celtniecībai tuvākajā nākotnē.

Visa Bolderājas dzīvojamā rajona detālplānojums tika izstrādāts 1965. gadā
institūtā "Pilsētprojekts". Detālplānojuma arhitekti bija Gunārs Melbergs,
Lilija Muntereun Ivars Strautmanis. Projekts noteica rajona apbūves kompozīciju
un plānojuma organizāciju — divu rajona sabiedriskā centra un tā vietu, atpūtas
un sporta zonas, transporta un inženierkomunikāciju tīklu. Bolderājas rajona
apbūvi projektēja arhitekti Laimonis Nagliņš, Andris Vītols, Vladimirs
Šņitņikovs un citi. Tika izstrādāts arī vēsturiskās apbūves rekonstrukcijas
plāns, kuru 1986. gadā pabeidza arhitekti Ēvalds Fogelis un Jānis Taurenis, bet
Padomju Savienības sabrukuma rezultātā tas arī palika uz papīra. Līdz ar 1965.
gadu aizsākās paneļēku būvniecība Bolderājā. Šajā dzīvojamā rajonā bija
paredzēts izmitināt 15 000 iedzīvotāju.

1977. gadā Gobas ielā 27 tika atvērts kinoteātris "Bolderāja". Skatītāju
sēdvietu skaits zālē bija 420. Pēc Padomju Savienības sabrukuma kinoteātris vēl
kādus gadus darbojās, bet tad ilgu laiku netika izmantots pēc nolūka. 2000. gadu
vidū kinoteātra ēku pārbūvēja un ierīkoja tirdzniecības centru Nelda, kuru 2009.
gadā pārņēma veikalu tīkls IKI un pēc rekonstrukcijas atvēra uzlabotu
tirdzniecības centru.

Pēc PSRS sabrukuma, Rīgas administratīvais iedalījums praktiski atbilda
iepriekšējās varas teritoriālajam sadalījumam, piešķirot tam jaunus nosaukumus.
Ļeņingradas rajons, kurā ietilpa Bolderājas apkaime, tika pārsaukts par Kurzemes
priekšpilsētu.

Kā nozīmīga kultūrvēsturiskā vērtība mūsdienās saglabājusies Bolderājas vecākā
apbūve (Bolderājas centrā), kur īpaši jāizceļ vietējas nozīmes arhitektonikas
piemineklis (Rīgas 19. vidusskola) Miglas ielā 9. Kā nozīmīgi objekti ir jāmin
arī divas Bolderājas baznīcas, kur abas reiz cietušas ugunsgrēkā, tikušas
pārbūvētas, kur Bolderājas Romas katoļu baznīca cietusi karu laikā un tikusi
demolēta. Bolderājas luterāņu baznīca ir viena no nedaudzajām Latvijas koka
baznīcām, kas saglabājušies no 19. gadsimta. Svarīgi pieminēt ir Bolderājas
kapus (atrodas Rīgā, Lielajā ielā 76 un Lielajā ielā 78), jo tajos atrodas Otrā
pasaules karā kritušo jūrnieku brāļu kapi.

Minimālais apkaimes reljefa virsmas augstums atbilst jūras līmenim, bet tās
maksimālais augstums ir 12 metri v.j.l. Augstākā un reljefa ziņā saposmotākā
teritorija atrodas Bolderājas apkaimes dienvidrietumu daļā, kur sākas
Bolderājas—Priedaines kāpu grēda, kas stiepjas starp Buļļupi un Spilves pļavām.
Bolderājas apkaimē ir tikai viena līdz 1,5 km plata kāpu un deflācijas ieplaku
josla. Bolderājas dzīvojamajā rajona apkaimē 15—20 ha platībā kāpas ir noraktas,
saglabājot tikai nelielu aptuveni 1 ha lielu kāpu grēdas fragmentu.

Bolderājas apkaimes Z un Buļļupei pieguļošā daļa, tajā skaitā visa dzīvojamā
rajona teritorija, atrodas Daugavas ielejas ģeomorfoloģiskajā mikrorajonā, kuram
raksturīgi aluviālie (palieņu) līdzenumi. Apkaimes vidusdaļa pieder kāpu grēdu
un masīvu ģeomorfoloģiskajam mikrorajonam, kas ir iepriekšminētā
Bolderājas—Priedaines kāpu grēda. Savukārt apkaimes dienvidu daļa, kas pieguļ
Hapaka grāvim, ir lagūnu līdzenums ar aluviālajiem nogulumiem. Zem Kvartāra
nogulumu segas, kas Bolderājā ir ļoti bieza (virs 40 metriem), atrodas
augšdevona Gaujas svītas sarkanbrūnie, retāk zaļganpelēkie kvarca smilšakmeņi ar
0,5–1 m bieziem aleirolītu un mālu starpslāņiem.

No inženierģeoloģiskā viedokļa Bolderājas apkaime ir ļoti kompleksa teritorija.
Pārsvarā raksturīgas dažāda rupjuma smiltis ar nelielām (1—1,5 m) dūņu
starpkārtām, kūdras slānīšiem un organikas ieslēgumiem. Bolderājas apkaimes
ziemeļu un ziemeļrietumu daļā tieši zem zemes virsas biezā slānī ieguļ
galvenokārt smalkgraudainas eolās (kāpu) smiltis. Bolderājas apkaimes vidienē
Padomju laikos tika intensīvi iegūtas smalkgraudainas kvarca—laukšpata smiltis,
kuras tika izmantotas silikātķieģeļu ražošanai. Pašreiz smilšu ieguve vairs
nenotiek, bet izraktās smilts karjers ir kļuvis par plašu mākslīgu ūdenstilpi
(Bolderājas karjera ezers). Neskatoties uz relatīvi augsto gruntsūdens līmeni
(pārsvarā 0—1,5 m un tikai kāpu joslā tas atrodas dziļāk par 3 m), Bolderājas
apkaimes ziemeļu un ziemeļrietumu daļā celtniecības apstākļi vērtējami kā
labvēlīgi vai nosacīti labvēlīgi, kur zem augsnes atrodas blīva vai vidēji blīva
smalka un putekļaina smilts. Savukārt Bolderājas teritorijā, kura robežojas ar
Hapaka grāvi celtniecībai ir nelabvēlīgi apstākļi, kur ir zemas nestspējas
gruntis. Bolderājas apkaimes Z daļa relatīvi šaurā joslā ir pakļauta vairāk vai
mazāk regulāras applūstamības riskam, tāpēc apbūve šajās teritorijās nav
atļauta. Savukārt 18,6 ha apkaimes teritorijas (kopā 3 vietās) 2006. gada Rīgas
teritorijas plānojumā ir noteikta obligāta nepieciešamība pēc teritorijas
inženiertehniskās sagatavošanas, ja tur tiek veikti jebkādi celtniecības darbi.

No Bolderājas apkaimes kopējās platības 13,4% jeb 111,3 ha aizņem virszemes
ūdens objekti — ziemeļrietumos tā ir Buļļupe, ziemeļos Loču kanāls, austrumos
Hapaka grāvis, kurš ieplūst Daugavā, bet apkaimes dienvidrietumu daļā atrodas
aptuveni 16 hektāru lielais Bolderājas karjera ezers, kura platība ir 21,6
hektāri, maksimālais dziļums 14 metri un kurš ir Bolderājas iedzīvotāju
iecienīta peldvieta. Dabas un apstādījumu teritorijas Bolderājā aizņem 31,6% jeb
263,4 hektāri apkaimes kopplatības, un lielākā daļa šo dabas teritoriju atrodas
Bolderājas dienvidrietumu un dienvidu daļā. Pārsvarā tas ir priežu mežs, kā arī
Bolderājas un Jauno Bolderājas kapu teritorijas. Plaša un neapbūvēta teritorija
kā regulāri applūstoša Buļļupes palienes pļava atrodas apkaimes ziemeļu daļā
starp dzelzceļu un Lielo ielu.

17% Bolderājas teritorijas noteikta kā ražošanas un rūpniecības teritorija, jo
apkaimes dienvidaustrumu daļa ietilpst Rīgas brīvostā, kā arī tajā atrodas
vairākas citas ražošanas objektu teritorijas. Plašu teritoriju (11,4%) Bolderājā
aizņem jau pastāvoša dzīvojamā apbūve, kā arī jauktās apbūves teritorijas
(9,7%). Bolderājas apkaimē atsevišķas jaunas apbūves teritorijas tiek atļautas
pie Bolderājas dzelzceļa stacijas (jaukta apbūve), kā arī Bolderājas karjera A
pusē apmēram 30 ha platībā (galvenokārt dzīvojamā apbūve ar apstādījumiem). Citu
teritoriju izmantošanas veidu īpatsvars Bolderājā ir mazāk ievērojams, taču tiem
ir būtiska nozīme apkaimes funkcionalitātes (piemēram, ceļu, dzelzceļa un
tehniskās apbūves teritorijas) un dzīves kvalitātes (piemēram, publiskās apbūves
teritorijas) nodrošināšanai.

Bolderājai galvenās transporta saiknes ar citām teritorijām tiek nodrošinātas pa
Daugavgrīvas šoseju un Kleistu ielu, bet apkaimē galvenā nozīme ir Lielajai,
Silikātu, Stūrmaņu, Gobas, Kapteiņu, Gaigalas un Piestātnes ielai. Kopumā
apkaimei ir attīstīta vietējo ielu tīkla struktūra, kas atbilst apkaimes
raksturam. Vērā ņemama apkaimes transporta saikne ir arī dzelzceļa līnija, kas
gan tiek izmantota tikai kravu pārvadājumiem.

Bolderājas apkaimes sasniedzamība ar sabiedrisko transportu ir viduvēja —
darbadienā kursējošo sabiedriskā transporta reisu skaits ir 418, no kuriem 253
reisus nodrošina autobusi, bet 165 reisus maršruta taksometri. Kopumā satiksmi
ar Bolderāju nodrošina 3 autobusu (3., 30. un 36.) un 2 maršruta taksometru
maršruti (246. 247.), no kuriem 1 autobusa un 1 maršruta taksometra maršruts
nodrošina tangenciālo satiksmi ar citām apkaimēm Daugavas kreisajā krastā (līdz
Imantai), bet pārējie maršruti nodrošina apkaimes saikni ar pilsētas centru (un
arī dažām citām Daugavas labā krasta apkaimēm Pļavnieku virzienā). Jāatzīmē, ka
apkaimē nodrošinājums ar sabiedrisko transportu ir atšķirīgs — gar apkaimes
praktiski neapdzīvoto DR daļu, kur atrodas kapu teritorijas, sabiedriskais
transports (1 autobusa un 1 maršruta taksometra maršruts) kursē 72 reizes darba
dienā, kamēr Bolderājas dzīvojamo rajonu apkalpo visi 418 reisi. Raugoties no
teritoriālā viedokļa sabiedriskā transporta sasniedzamība Bolderājā ļoti vāja,
jo uz 25 ha apkaimes platības atrodas tikai 0,33 sabiedriskā transporta pieturas
(vienā virzienā). Tomēr praktiski Bolderājā šim rādītājam nav būtiskas nozīmes,
jo apkaimes lielākajā daļā nav nekāda apdzīvojuma, kamēr sabiedriskā transporta
pieturu izvietojums ap Bolderājas dzīvojamo rajonu ir vērtējams kā adekvāts.

Krievu salā izvietoti uzņēmumi "Latvijas propāna gāze" un "KST", kā arī
"Krēmeri" un "Rīgas jūras osta Voleri". Lielā ielā 69a atrodas SIA "EMR"
(Eksperimentālā Mehāniskā Rūpnīca), kas ražo visu veidu rūpniecības, dzīvojamo
un lauksaimniecības ēku celtniecības metālkonstrukcijas, tvertnes naftas
produktu uzglabāšanai un transportēšanai, spiedientvertnes sašķidrinātās gāzes
uzglabāšanai un transportēšanai un citu produkciju.

Bolderājas osta tika izveidota 18. gadsimta sākumā Daugavas grīvā, jo upē
pastāvīgi veidojās smilšu sēkļi, kas neļāva dziļas iegrimes kuģiem iebraukt
Rīgas ostā. Tādēļ palielinoties kuģu un to kravu apjomam, daļu no šo kuģu
atvestās kravas sāka izkraut Bolderājas piestātnēs un tālāk uz Rīgu vest ar
liellaivām.

Krievijas Impērijas tranzīttirdzniecībai caur Rīgu bija ļoti liela nozīme
Baltijas guberņu saimniecības attīstībā. Rīga kļuva par vienu no nozīmīgākajām
Krievijas lauksaimniecības ražojumu eksportētājām, par lielu iekšējās un ārējās
tirdzniecības centru. Laikā no 1791. gada līdz 1800. gadam Rīgas ostu ik gadus
apmeklēja vidēji 874 kuģi gadā, bet laikā no 1841. gadam līdz 1850. gadam — 1542
kuģi gadā. Rīgas osta ar savām funkcijām netika galā, kuģi ilgi gaidīja
piestāšanas atļauju reidā, Daugava bija liellaivu pieblīvēta.

Rīgas galvenās eksportpreces šajā laikā bija lini, kaņepāji, pakulas, linsēklas,
kaņepes, labība un kokmateriāli, kas lielāko tiesu bija plašus pārkraušanas
laukumus prasošas preces. Mazā Rīgas osta ar ierobežotajām pārkraušanas iespējām
nespēja tikt galā ar šo preču apjomu (sevišķi lielas problēmas sagādāja
kokmateriāli, kas ieņēma visai ievērojamu vietu eksportpreču vidū). To visu
daļēji kompensēja palīgostas izbūve Bolderājā. Bez tam Bolderājā kuģos tika
iekrautas smagas vai apjomīgas eksportkravas (piemēram, kaņepāji, pelni).

Bolderājas kapi atrodas Lielā ielā 76 (bijušie Pareizticīgo kapi) un Lielā iela
78 (bijušie luteriešu kapi, pazīstami arī kā Jaunie Bolderājas kapi). Kopējā
platība 3,6 hektāri. Atklāti 18. gadsimta beigās. Bolderājas kapos atrodas Otrā
pasaules kara kritušo Latvijas jūrnieku brāļu kapi, kas ir valsts nozīmes
vēstures piemineklis.

Bolderājas jaunie kapi ir viena no divām kapsētām Rīgā, kurās tiek ierādītas
jaunas kapvietas. Otra atvērtā kapsēta ir Jaunciemā. 2008. gadā tika uzsākta
kapu paplašināšana, kurā plānots izveidot papildus 15 hektārus teritorijas
piemērot apbedīšanai.



https://lv.wikipedia.org/wiki/Bites

Bites jeb bišveidīgie kukaiņi (Anthophila) ir kukaiņi, kuri ir radniecīgi
lapsenēm un skudrām. Ir zināmas vairāk nekā 20 000 bišu sugu, kuras iedalītas 9
dzimtās. Savukārt visas šīs dzimtas ietilpst bišu virsdzimtā (Apoidea). Bites
apdzīvo visus kontinentus, izņemot Antarktīdu.

Bites pārtiek no nektāra un ziedputekšņiem, pirmkārt bitēm barība ir enerģijas
avots, un tikai otrkārt tā ir olbaltumvielu un citu vielu avots. Bites savus
cirmeņus (bišu kāpurus) baro ar bišu maizi, ko pagatavo no ziedputekšņiem.

Lai varētu iegūt nektāru, bitēm ir garš snuķītis un mēle. Tām ir antenas, kas
sastāv no 13 posmiem traniem, bet no 12 posmiem sievišķā dzimuma bitēm. Visām
bitēm ir 2 spārni, pakaļkājas ir mazākas par pārējām kājām. Tāpat kā citiem
iežmauglapseņu kukaiņiem, bitēm dējeklis ir pārveidojies dzelonī. Dzelonis miera
stāvoklī ir paslēpts vēderā. Tā kā vēders ir ļoti kustīgs, dzeloņa dūriens
vienmēr ir precīzs. Bišveidīgajiem kukaiņiem ir bagātīgs ķermeņa apmatojums un
paplašināts kājiņas priekšējais loceklis. Savus pēcnācējus bites audzē ligzdā
šūnās.

Vismazākā bite ir mazā bezdzeloņbite (Trigona minima), kas pieder bezdzeloņbišu
ģintij (Trigona), šīm bitēm nav dzeloņa un to garums ir 2,1 mm. Vislielākā bite
pasaulē ir Indonēzijas sveķu bite (Megachile pluto), kas pieder griezējbišu
dzimtai (Megachilidae), Indonēzijas sveķu bite var sasniegt 39 mm garumu. Bet
slaidbites (Halictidae), kas ir populāras visā ziemeļu puslodē, ir tik
atšķirīgas no bitēm kopumā, ka tiek uzskatītas par mušām vai lapsenēm. Vislabāk
cilvēki atpazīst Eiropas medus biti (Apis mellifera), kura ražo medu, lai gan
medu ražo arī dažas citas bites. Šī bite ir iecienīta biškopībā visā pasaulē.

Bišu galvenie ienaidnieki ir dažādi putni: bišu dzenis (Merops apiaster),
karaļputni (Tyrannus), zobgaļputni (Mimidae), kā arī spāres un lapseņu ģints -
bišuvilki (Philanthus).

Bitēm ir liela nozīme augu apputeksnēšanā, un dabā tās ir galvenās
apputeksnētājas. Bites meklē ziedošus augus, lai sūktu nektāru vai arī lai vāktu
ziedputekšņus. Sūcot nektāru, bite var apputeksnēt ziedu, bet, vācot
ziedputekšņus, apputeksnēšanās notiek pilnīgi. Zinātniski ir aprēķināts, ka 1/3
cilvēces barības resursu ir atkarīga no augu apputeksnēšanās, un lielākā daļa
augu tiek apputeksnēta ar bišu palīdzību, īpaši ar Eiropas medus bites (Apis
mellifera) palīdzību.

Lielākā daļa bišu ir pūkainas, to matiņiem piemīt elektrostatiskā strāva, kas
palīdz pievilkt ziedputekšņus pie matiņiem. kas aug ne tikai uz ķermeņa, bet arī
uz kājām. Ik pa laikam bites savāktos ziedputekšņus aiznes uz ligzdu, notīra un
savāc speciālās šūnās. Liela daļa bišu vāc ziedputekšņus no daudziem, dažādiem
augiem, bet ir bites, kas apmeklē tikai noteikta auga ziedus. Ziedu apmeklēšana
var būt bīstama nodarbošanās. Ziedu kausos mēdz slēpties dažādas vaboles un
zirnekļi, kas uzbrūk bitēm. Meklējot ziedus, bites var nomedīt putni un citi
plēsīgi kukaiņi.

Bites tāpat kā skudras ir pārveidojušās lapsenes. Bišu priekšteči bija lapsenes,
kuras ir plēsīgas. Pārmaiņa no plēsīga kukaiņa uz kukaini, kas ēd nektāru un
ziedputekšņus iespējams notika tādēļ, ka daudzie nomedītie kukainīši, kas bija
paredzēti cirmeņu barošanai, bija aplipuši ar ziedu putekšņiem. Viena no
vecākajām fosilajām bitēm, kas atrasta Ņūdžersijas dzintara gabaliņā, ir
bezdzeloņa bite, kas ir apmēram 100 miljonus gadus veca.

Zinātnieki ir vienojušies, ka starp mūsdienās dzīvojošām bitēm visprimitīvākās
bites ir primitīvās grumbuļbites (Dasypodaidae). Kādreiz valdīja uzskats, ka tās
ir zīdbites jeb īsmēles bites (Colletidae), kā arī tās ir bijušas sistematizētas
grumbuļbišu dzimtā (Melittidae). Tomēr šobrīd zinātnieki uzskata, ka īsā mēle ir
nevis bāzes formas pazīme, bet gan īpašas evolūcijas pazīme.

Bites var būt gan vientuļnieces, gan veidot lielākas vai mazākas saimes.
Visattīstītākās bites ir tās, kas veido lielas saimes: medus bites (Apis),
kamenes (Bombus) un bezdzeloņa medusbites (Meliponini). Lielajās saimēs kopā
dzīvo bišu māte, trani un meitas - darba bites. Bišu saimes raksturo augsta
organizētība ar dalītiem darba pienākumiem. Saimes var būt ļoti lielas, kā
Eiropas medus bitei (Apis mellifera), kurai vienā saimē var būt 60 000 bišu, un
mazākas saimes kā kamenēm - līdz 200 īpatņiem. Ir bites, kas veido nelielas,
daļēji sociālas grupas. Šajās saimēs kopā dzīvo māsas, un tās nedzīvo kopā ar
bišu māti, arī šīm bitēm ir darbu dalīšana.

Ir primitīvas bišu dzimtas, kas ir sociālas un veido organizētas saimes, bet to
uzvedība ir maz pētīta. Šo bišu dzīves veids ir gandrīz nezināms. Vismazāk
izpētītās bites ir slaidbites (Halictidae)

Lielākā daļa pārējo bišu, kā austrumu namdara bite (Xylocopa virginica),
lucernas griezējbite (Megachile rotundata), orhideju bite (Osmia lignaria) un
Japānas ragabite (Osmia cornifrons) ir vientuļnieces, kas jāsaprot tādā veidā,
ka katra sievišķā dzimuma bite ir māte, katra veido savu ligzdu, un šīm bitēm
nav darba bišu. Bites vientuļnieces neražo medu un vasku.

Bites vientuļnieces ir nozīmīgas augu apputeksnētājas, ziedputekšņi ir galvenā
bišu cirmeņu barība. Bieži ziedputekšņi tiek jaukti ar nektāru. Šīs bites ļoti
bieži ir viena vai dažu augu bites, tomēr nektāru sūc no dažādiem augiem. Nav
zināma neviena bite, kas vāktu nektāru tikai no viena vai dažiem augiem. Ir
bites, kas ziedputekšņu vietā ievāc augu eļļas. Ir augi, kurus efektīgi
apputeksnēt var tikai īpašas sugas bites.

Bites vientuļnieces iekārto ligzdas dobos augos, piemēram, niedrēs, bet
visbiežāk tuneļos zemē. Bišu māte iekārto ligzdu ar vienu olu, un šajā ligzdā
noglabā cirmenim nepieciešamo pārtiku, ligzda tiek rūpīgi noslēgta. Ligzdā var
būt arī vairākas šūnas. Ja ligzda tiek iekārtota koka dobumā, tad ārējās šūnās,
tajās, kuras atrodas vistuvāk izejai, tiek iedētas vīrišķā dzimuma olas. Bites
vientuļnieces nerūpējas par cirmeņiem, ligzda tiek pamesta pēc olu izdēšanas.
Parasti bites vientuļnieces pēc tam, kad ir iekārtojušas vienu vai vairākas
ligzdas, nomirst. Bites vientuļnieces visbiežāk ir bez dzeloņiem, vai, ja tām ir
dzelonis, tas tiek lietots ļoti reti.

Parazītbites jeb dzegužbites rīkojas tāpat kā putni dzeguzes. Šādas bites ir
vairākās bišu virsdzimtas (Apoidea) dzimtās. Viena no tādām parazītbišu
apakšdzimtām ir dzegužbišu apakšdzimta (Nomadinae), kas pieder bišu dzimtai
(Apidae). Šo bišu mātēm nav spējas savākt ziedputekšņus, un tās nemāk uzbūvēt
savas ligzdas, tādēļ tās ielavās "normālo" bišu ligzdās un to šūnās iedēj savas
olas. Ižšķiļoties parazībites cirmenis apēd saimnieces bites cirmeni, ja māte to
jau nav izdarījusi. Reizēm parazītbite ielavās saimes bišu ligzdās un izdēj
daudzas savas olas, dažreiz bišu māte tiek nogalināta, un tās vietu ieņem
parazītbite.

Četrām bišu dzimtām: smilšbitēm (Andrenidae), zīdbitēm (Colletidae), slaidbitēm
(Halictidae) un medusbišu dzimtai (Apidae) ir sugas, kas izlido vākt
ziedputekšņus krēslā vai naktī. To acis ir veidotas, lai spētu uztvert
visniecīgāko gaismu. Šīs bites apputeksnē augus, kuru ziedi atveras vakarā, vai
dažas šo sugu bites dzīvo tuksnesī, un dienas laikā gaisa temperatūra ir pārāk
augsta.



https://lv.wikipedia.org/wiki/Apvienoto_N%C4%81ciju_Organiz%C4%81cija

Apvienoto Nāciju Organizācija (ANO) ir starptautiska organizācija, kuras
izvirzītie mērķi ir veicināt un sekmēt sadarbību starp valstīm starptautiskajās
tiesībās, drošības jautājumos, ekonomiskajā attīstībā, cilvēktiesību,
demokrātijas un miera jautājumos. ANO dibināta 1945. gada 26. jūnijā. Par ANO
priekšteci var uzskatīt Tautu Savienību.

Apvienoto Nāciju Organizācijas galvenā mītne atrodas Ņujorkā, Amerikas
Savienotajās Valstīs. ANO ir sešas oficiālās valodas: arābu, ķīniešu, angļu,
franču, krievu un spāņu valoda. 2001. gadā Apvienoto Nāciju Organizācija un tās
toreizējais ģenerālsekretārs Kofi Annans saņēma Nobela Miera prēmiju. Kopš 2017.
gada 1. janvāra ANO ģenerālsekretārs ir Antoniu Guterrešs.

Otrā pasaules kara laikā 1942. gada 1. janvārī Apvienotā Karaliste, ASV, Ķīnas
Republika, PSRS ("Lielais četrinieks"), 9 Centrālamerikas un Karību reģiona
valstis, 5 Britu Sadraudzības valstis un 8 okupēto valstu trimdas valdības
parakstīja pret Ass valstīm vērstu Apvienoto Nāciju deklarāciju, kurai kara
gaitā pievienojās lielākā daļa citu valstu valdību. Otrā pasaules kara beigās
1945. gada 26. jūnijā oficiāli tika nodibināta Apvienoto Nāciju Organizācija,
kurā dibināšanas brīdī bija 51 dalībvalsts.

Bijušās Ass valstis un to sabiedrotos ANO uzņēma vēlāk. Afganistānu, Taizemi un
Zviedriju uzņēma 1946. gadā, Albāniju, Austriju, Bulgāriju, Itāliju, Rumāniju,
Somiju, Ungāriju, kā arī Īriju, Portugāli, Spāniju un Nepālu uzņēma 1955. gadā,
Japānu 1956. gadā, bet VDR un VFR tikai 1973. gadā.

Igauniju, Latviju un Lietuvu ANO uzņēma 1991. gada 17. septembrī, bet Armēniju,
Azerbaidžānu, Kazahstānu, Kirgizstānu, Moldovu, Tadžikistānu, Turkmenistānu un
Uzbekistānu 1992. gada 2. martā. Baltkrievija un Ukraina bija ANO
dibinātājvalstis kopš 1945. gada, bet Krievijas Federācija tika atzīta par PSRS
tiesību pārmantotāju tūlīt pēc PSRS sabrukuma.

Mūsdienās ANO apvieno 193 valstis, kā arī divas novērotājvalstis. Gandrīz visas
pasaules valstis ir ANO dalībvalstis. Dalība ANO ir atvērta visām "mieru mīlošām
valstīm", kas piekrīt ANO Statūtu nosacījumiem. ANO Ģenerālā Asambleja
apstiprina valsts uzņemšanu Apvienoto Nāciju Organizācijā pēc Drošības Padomes
ieteikuma.



https://lv.wikipedia.org/wiki/%C5%AAde%C5%86ra%C5%BEa_peroks%C4%ABds

Ūdeņraža peroksīds (ūdeņraža pārskābe, H2O2) ir bezkrāsains viskozs šķidrums,
kas labi šķīst ūdenī. Koncentrēts ūdeņraža peroksīds ir nestabils un to lieto
par raķešdegvielu (oksidētāju), to lieto arī balināšanai. Apmēram 50% saražotā
ūdeņraža peroksīda izlieto celulozes balināšanai un papīra ražošanai. Sadaloties
ūdeņraža peroksīdam, veidojas atomārais skābeklis. Plaši lieto 30% un 3%
šķīdumus.

Ūdeņraža peroksīds pirmo reizi tika iegūts 1818. gadā, bārija peroksīdam
reaģējot ar slāpekļskābi. Nedaudz vēlāk metodi uzlaboja, par skābi lietojot
sālsskābi un sērskābi (lai nogulsnētu bārija sulfātu). Šo metodi lietoja līdz
20. gs. vidum. Ilgu laiku uzskatīja, ka tīrs ūdeņraža peroksīds ir nestabils, jo
visos gadījumos, palielinoties koncentrācijai, tas sāka sadalīties. Mūsdienās
uzskata, ka tas bija smago metālu jonu piemaisījumu dēļ. Pirmo reizi 100%
ūdeņraža peroksīdu ieguva 1894. gadā, lietojot vakuumdestilēšanu.

Agrāk ūdeņraža peroksīdu rūpnieciski ieguva ar amonija peroksidisulfāta
hidrolīzi:

Nepieciešamais amonija peroksidisulfāts tika iegūts amonija hidrogēnsulfāta
(NH4HSO4) elektrolīzē sērskābē.

Mūsdienās ūdeņraža peroksīdu iegūst oksidējot 2-etil-9,10-dihidroksilantracēnu
(C16H14O2) par 2-etilantrahinonu (C16H12O2), izmantojot gaisa skābekli
(Rīdla—Pfleiderera process). Šajā procesā hidroksilgrupas pie antracēna vidējā
gredzena tiek oksidētas par ketogrupām (karbonilgrupām) un ūdeņraža atomi no tām
hidroksilgrupām oksidējas par ūdeņraža peroksīdu. Šo antrahinona atvasinājumu
pēc tam ekstrahē no reakcijas maisījuma un reducē atpakaļ par
dihidroksisavienojumu ar ūdeņradi un metāla katalizatoru.

taču kopējās izmaksas ir atkarīgas no hinona ekstrakcijas un reducēšanas
efektivitātes (kas nosaka zudumus).

Ūdeņraža peroksīds sadalās par ūdeni un skābekli. Lai uzglabāšanas laikā
palēninātu šo procesu, liek klāt inhibitorus (alvas sāļi, fosfāti, nitrāti). Lai
no ūdeņraža peroksīda iegūtu skābekli, lieto katalizatorus (mangāna dioksīds).
Ūdeņraža peroksīds reaģē ar ketoniem, veidojot ketonu peroksīdus. Tos lieto par
polimerizācijas iniciatoriem polimēru ražošanā (MEK peroksīds) un par nestabilām
(bet viegli iegūstamām) sprāgstvielām (acetona peroksīds). Ūdeņraža peroksīds ir
arī citu organisko peroksisavienojumu izejviela.



https://lv.wikipedia.org/wiki/%C5%A0rilanka

Šrilanka (singāļu: ශ්‍රී ලංකාව, śrī laṃkāva, tamilu: இலங்கை, ilaṅkai), oficiāli
Šrilankas Demokrātiskā Sociālistiskā Republika, līdz 1972. gadam kā Ceilona, ir
salu valsts Dienvidāzijā. Tā atrodas apmēram 31 km attālumā no Indijas dienvidu
krasta. Tai ir jūras robeža ar Indiju un Maldīviju. Šrilanka bieži tiek saukta
par "Indijas okeāna pērli". Šrilankā dzīvo gandrīz 20 miljoni iedzīvotāji.

Šrilankas iedzīvotāji ir divu tautu pārstāvji: 74% iedzīvotāju ir singali, kas
lielākoties ir budisti, un 18% iedzīvotāju ir tamili. Abas tautas Šrilanku
apdzīvo jau vairāk nekā 1400 gadus. To starpā valdošais saspīlējums kopš 1983.
gada ir izvērties nežēlīgā pilsoņkarā. Daudzi tamili, jo īpaši Šrilankas ziemeļu
un austrumu daļā, vēlas neatkarīgu valsti. Konflikta laikā starp valdības
spēkiem un tamilu nemiernieku grupu "Tamilu atbrīvošanās tīģeri" gājuši bojā
vairāk nekā 60 000 cilvēku, un bruņotie spēki iztērējuši daudz līdzekļu, vājinot
Šrilankas ekonomiku.

Šrilankas nacionālais sporta veids ir volejbols, tomēr populārākais sporta veids
ir krikets. 1996. gadā Šrilankas kriketa izlase ieguva Pasaules kausu.
Olimpiskajās spēlēs Šrilankas sportisti ir ieguvuši divas medaļas (abas sudraba
medaļas). Pirmo medaļu 1948. gadā 400 metru barjerskrējienā ieguva Dankans Vaits
(Duncan White), bet otro medaļu 2000. gadā 200 metru sprintā ieguva Susantika
Džajasingha (Susanthika Jayasinghe).



https://lv.wikipedia.org/wiki/Vikingi

Vikingi bija skandināvu un citu Baltijas jūras zemju pirāti viduslaiku periodā,
kas historiogrāfijā tiek dēvēti par vikingu laikiem.

Vārda "vikingi" izcelsme nav īsti skaidra - vēstures literatūrā jēdziena
“vikings” visai loģiskā etimoloģija visbiežāk tiek atvasināta no darbības vārda
vīkj — “pagriezties, izvairīties”. Tā tika nosaukti ziemeļnieki (normaņi), vai
skandināvi. Vikingi, tāpat kā vairums citu agrāko vai vēlāko gadsimtu piejūras
reģionu iedzīvotāji, nodarbojās ar lauksaimniecību un zvejniecību. Tomēr,
vikingi Eiropas attīstībā nospēlēja savdabīgu, lai gan īslaicīgu lomu
(800.-1050.). Šī loma bija divējāda. Sākotnēji vikingi savu jūras braukšanas
prieku arvien vairāk papildināja ar laupīšanu. Tomēr drīz tie atrada ienesīgu
tirdzniecības ceļu no Rietumeiropas uz Tuvajiem Austrumiem, kuru vairākus
gadsimtus pirms viņiem kontrolēja goti. Vikingi nekavējoties sāka izmantot
radušos iespēju organizēt plašu tirdzniecību, jeb runājot mūsdienu valodā —
preču tranzītu.

Krievu historiogrāfijā, kā arī no tās atvasinātos latviešu vēsturnieku darbos
"vikingi", kuru dzīve un darbība noritēja Austrumeiropā, tiek dēvēti par
varjagiem (krievu: варяги - no biz. gr. Barangoi, sensk. vaeringjar - iespējams,
no vringjar - "zobenu vīri" vai no vaeringi - "uzticamie"). Mūsdienu latviešu
historiogrāfijā to nelieto, bet novecojušā literatūrā no pagājušā gadsimta
pirmās puses un vidus termins vēl sastopams. Tas līdzīgi kā Francijā, Normandijā
apmetušos vikingus dēvē par normāņiem.

Vikingu ekspansija Eiropā un daudzos gadījumos tālu aiz tās robežām sākās 9.
gadsimta sākumā un turpinājās apmēram līdz 11. gadsimta vidum. Skandināvi
pasauli būtībā bija "sadalījuši" savā starpā. Dāņi terorizēja Rietumeiropas un
Anglijas piekrasti, bet norvēģi "specializējās" transatlantisko ceļojumu jomā,
apgūstot no sākuma Šetlandes un Fēru salas, bet vēlāk Īslandi, tad Grenlandi un
Ziemeļamerikas piekrasti ilgi pirms Kristofers Kolumbs "atklāja" Ameriku.
Savukārt, zviedru interešu sfērā bija austrumu tranzītceļš. Viņi virzījās pa
Ziemeļaustrumeiropu, pa tās dabīgajiem ūdensceļiem arvien tālāk uz dienvidiem,
izveidojot šajā ceļā cietokšņus, līdz sasniedza Bizantiju, arābu zemes un
Indiju. Par vikingu ietekmi austrumu zemēs liecina tas, ka Bizantijas imperatori
no viņiem veidoja elites miesassargu vienības.

Otrkārt, vikingi bija lieliski jūras braucēji ar tam laikam kvalitatīvi
būvētiem, izturīgiem kuģiem. Piemēram, viens no viņu kuģu tipiem — snekja bija
pilnveidota romiešu galeja. Tikai snekja bija lielāka izmēra un piemēroti kā
tāliem okeāna pārbraucieniem, tā arī peldēšanai pa iekšzemes ūdeņiem. Snekja
parasti bija aprīkota ar burām un airiem. Tādēļ šie kuģi varēja pārvietoties arī
bezvēja apstākļos, vai pat virzīties pret vēju vai straumi. Pateicoties tam,
vikingiem nereti izdevās pēkšņi, negaidīti uzbrukumi. Tāliem ceļojumiem labi
piemērots bija arī tāds vikingu kuģa tips kā skuta.

Tomēr, vikingi nebūt nebija tikai jūras laupītāji. Tie bija arī labi tirgotāji.
Vikingu izveidotais ziemeļu-dienvidu tirdzniecības ceļš bija svarīgs Eiropai tās
ekonomiskajos sakaros ar arābiem un citām Austrumeiropas zemēm. Bez vikingu
palīdzības tas bija visai sarežģīti, jo Rietumeiropas sakari ar arābu zemēm bija
apgrūtināti sakarā ar militāriem konfliktiem starp arābiem un Bizantiju, kā arī
Bizantijas iekšējiem nemieriem. Šos sakarus bremzēja arī maģāri, kas bija
iebrukuši Viduseiropā no austrumiem 9. gadsimta beigās. Savukārt, gandrīz visu
Vidusjūru un pat Alpu pārejas bija bloķējuši Ziemeļāfrikas pirāti. Pēdējiem pat
bija bāzes un atbalsta punkti Gallijas dienvidu piekrastē. Tādējādi Rietumeiropa
faktiski bija pilnībā "nogriezta" no Austrumiem.

Līdzko Bizantija bija pārvarējusi savu iekšējo krīzi un pieveikusi savus
pretiniekus, bet ģermāņi bija sakāvuši un pievērsuši kristīgai ticībai maģārus,
vikingu tranzītceļu nozīme stipri samazinājās. Arī Eiropas interese par
tirdzniecību ar arābiem kļuva arvien vājāka, jo arābu pasaule pēc sakāves karos
ar Bizantiju sašķēlās atsevišķos kalifātos un arvien vairāk sāka ekonomiski
novājināties. Tai pat laikā, arvien lielāku lomu rietumu-austrumu tirdzniecībā
sāka spēlēt Rīga. Tas sakrita ar vikingu lomas samazināšanos Eiropā un Baltijas
jūras baseinā un vāciešu nostiprināšanos šajā reģionā. Arī tirdzniecībā vikingu
vietā galveno lomu arvien vairāk sāk spēlēt vācieši.

Šo procesu labi atspoguļo arī senlaiku monētu atradumi. Ap 11. gadsimtu
izbeidzās arābu dirhēmu ieplūšana Latvijas teritorijā — tos, jau daudz lielākā
skaitā aizvietoja Rietumeiropas, galvenokārt vācu denāriji (ap 80% no visiem
atradumiem). No monētu atradumu vietām var secināt galveno tā laika
tirdzniecības ceļu virzienus. Visai ticams izskatās dažu latviešu vēsturnieku
viedoklis, ka oficiālo Rīgas dibināšanas gadu hronisti drīzāk būs pierakstījuši
bīskapam Albertam, jo bijuši ieinteresēti viņa slavināšanā, nekā šo lomu viņš
patiesībā spēlējis. Kā atzīmē latviešu vēsturnieks Jānis Straubergs, "Tāpat kā
lielākā daļa pilsētu, to starpā arī Rīga, jāpieskaita pie pilsētām, kas nevar
uzrādīt savu dibināšanas gadu, bet tikai gadsimteni, kad tā sākusi augt". Pēc
J.Strauberga domām Rīga kā lībiešu osta un apdzīvota vieta pastāvējusi jau pirms
1158. gada, kad vēstures hronikas sniedz pirmās ziņas par vācu tirdzniecības
kuģu ienākšanu Rīgas lībiešu ostā. Atklājuši, nevis nodibinājuši Rīgu, vācu
tirgotāji šeit drīz izveidoja savu tirdzniecības faktoriju, kas bija nozīmīgs
solis starptautiskās tirdzniecības veicināšanā.

Vikingi ticēja pagānu dieviem. Augstākais dievs bija Odins, Tors bija karotāju
dievs, bet Freija rūpējās par tīrumiem, pļavām un mājlopiem. Ap 1000. gadu
Ziemeļvalstīs tika pieņemta kristīgā ticība.



https://lv.wikipedia.org/wiki/Upe

Upe ir pa Zemes virsmu plūstoša ievērojama izmēra ūdenstece, kurai ir izteikta
gultne. Daļa upes tecējuma var būt pazemē. Upe var sākties no avota, ezera,
nelielu strautu grupas vai no lielāka mitrāja. Nelielas upes sauc par strautiem
(nav stingri nošķirtas robežas starp strautiem un upēm).

Upēm ir izšķiroša nozīme civilizācijas vēsturē — upju ielejās attīstījās pirmās
civilizācijas. Arī mūsdienās liela daļa pasaules lielo pilsētu, tai skaitā
Latvijas pilsētu, atrodas upju krastos.

Ar upju pētīšanu nodarbojas hidroloģija. Šī zinātne ir plašāka, jo tā nodarbojas
ar visu veidu ūdenstilpņu izpēti. Nereti tiek apgalvots, ka ar upju izpēti
nodarbojas limnoloģija, tomēr šo zinātni vairāk asociē ar ezeru izpēti.

Upes sākumu sauc par izteku. No iztekas upes plūst uz leju un galu galā ietek
citā upē, jūrā vai okeānā, vai arī izzūd tuksnešos. Pie ietekas ir upes gultnes
zemākais punkts — bāzes līmenis. Pa ceļam uz jūru vai okeānu upe var ietecēt
citā upē, ezerā. Daudzas upes ietek arī beznoteces ezeros un to ūdens tiešā
veidā nenokļūst jūrā, okeānā (Volga, Amudarja u.c.). Sausos (arīdos) reģionos
upes var arī nesasniegt citu ūdenstilpni un izsīkt tuksnesī.

Upes ūdens plūst pa upes kanālu, kas sastāv no gultnes un diviem krastiem.
Labais krasts atrodas labajā pusē lūkojoties lejup, pa straumi. Mākslīgi veidotu
ūdensteci dēvē par kanālu.

Mazākas upes, kas pievienojas lielākai upei sauc par pietekām. Upe ar savām
pietekām skatoties no augšas, kartē, veido savdabīgu dendrītisku (kokveida)
struktūru — tipisku dabiskas izcelsmes fraktālo struktūru.

Augstuma starpība starp upes izteku un ieteku ir upes kritums. Visbiežāk upes
sākuma posmā (augštece) kritums uz kilometru ir lielāks, nekā beigu posmā
(lejtece).

Galvenie upes lieluma rādītāji ir upes garums un notece. Upes garums ir upes
gultnes garums mērot pa gultnes viduslīniju no upes iztekas līdz ietekai. Šo
šķietami vienkāršo parametru nereti ir grūti izmērīt — bieži upi veido ļoti
līdzīga izmēra pietekas un ir neskaidrs, kuru no šīm pietekām uzskatīt par
galveno upes gultni. Ja upe iztek no ezera, dažos gadījumos pie upes garuma
pieskaita ezerā garākās pietekas garumu, dažos gadījumos — nē.

Upes straumes ātrums ir ūdens plūsmas ātrums upes gultnes centrālajā daļā — šo
lielumu parasti izsaka metros sekundē. Tuvāk krastiem straumes ātrums ir mazāks.

Upe tecējumā tiecas veidot līkumus, izskalojot vienu krastu un uzkrājot sanesas
pie otra. Izteiktus upes līkumus, jo sevišķi, ja tie seko viens aiz otra, sauc
par meandriem. Nereti upe pārrauj šādu līkumu un sanesas aiztaisa abus līkuma
galus, to atdalot no upes. Šādu atdalītu vai daļēji atdalītu upes līkumu sauc
par vecupi.

Upes, kuru ūdens nes daudz sanesu pie to ietekas veido plašas deltas, kur upe
nereti sadalās vairākos kanālos. Līdzenumu upes, kuras ietek sāļajās jūrās vai
okeānos, kurās notiek paisums un bēgums, veido estuārus.

Laika gaitā upes tiecas izskalot savas gultnes aizvien dziļāk, pēc iespējas
tuvinot gultni visā tās garumā bāzes līmenim. Tomēr upes gultnes izskalošana
notiek pietiekami lēni, lai tā mijiedarbotos ar Zemes garozas tektoniskajiem
procesiem — Zemes garozas celšanos, lūzumu veidošanos. Šajā ziņā upes var
iedalīt:

Izdala arī līdzenumu upes, kas plūst cauri līdzenumiem, ir lēnas, līkumainas, ar
daudz pietekām.

Ja upei ir liels kritums tās gultnē var veidoties krāces vai pat ūdenskritumi.
Krāces padara upi interesantu ūdenstūristiem. Upes ar lielu kritumu un noteci ir
ar lielu potenciālu hidroelektriskās enerģijas ieguvei.

Upēs pārsvarā ir saldūdens. Pastāvīgi plūstošajā saldūdenī veidojas savdabīga
dzīvnieku un augu valsts, kas citur nav sastopama.

Upes daudzviet pasaulē kalpo un agrāk kalpojušas par dabisku robežu starp tautām
un valstīm. Donava ilgstoši kalpoja par Romas impērijas robežu. Misisipi kalpo
par robežu, kas nosacīti sadala ASV rietumos un austrumos. Arī Latvijā upes
kalpo par robežām — Daugava ir kalpojusi par robežu starp sēļu un latgaļu
apdzīvotajām zemēm, Mēmele, Gauja un daudzas citas upes kalpo par dabiskās
robežām ar mūsu kaimiņvalstīm.

Tai pat laikā upes nereti veido kultūru un civilizāciju galvenās asis.
Tūkstošiem gadu par šādu centrālo asi kalpojusi Nīla, Inda, Ganga, Tigra un
Eifrata un citas upes. Latvijā par sava veida attīstības asi Vidzemes lībiešiem
kalpojusi Gauja, savukārt Daugava ir sava veida centrālā ass, ap kuru
veidojusies latviešu nācija.

Plūdi ir dabiska upes gada cikla sastāvdaļa. Cilvēka aktivitāšu dēļ upju plūdi
pašiem cilvēkiem kļūst par nozīmīgu problēmu. Mežu izciršana, purvu
nosusināšana, upju gultnes iztaisnošana un gultnes iekļaušana dambjos novedusi
pie daudz intensīvākiem plūdiem. Raksturīgi arī, ka cilvēki apbūvē upes palieni
un pēc tam cenšas novērst dabisko šo palieņu applūšanu.

Cilvēki lielā mērā ietekmē upjes un daudzos planētas reģionos dabiskas, cilvēka
nepārveidotas upes praktiski vairs neeksistē. Pārveidotās upēs ir ievērojami
izmainīta vai sagrauta dabiskā upes ekosistēma. Galvenie upju pārveidošanas
veidi:

Aizvien biežāk notiek mēģininājumi upes renaturalizēt, mākslīgi atkal
izlīkumojot agrāk iztaisnotās upes (Slampes upe Tukuma rajonā), nojaucot
dambjus, veidojot krāces. Arī Latvijā liela daļa upju ir pārveidotas un tāpēc jo
īpaši vērtīgi un saudzējami ir maz pārveidotie upju, jo sevišķi lielo upju
posmi.

No drošības viedokļa agrāk bija ērtāk novietot nozīmīgas apmetnes nevis tiešā
jūras krastā, kur tām var negaidīti uzbrukt no jūras, bet gan upes krastā netālu
no upes ietekas jūrā. Šādu pilsētu joprojām varēja ērti sasniegt ar kuģiem gan
no jūras puses, gan arī no iekšzemes puses. Tai pat laikā iebrucējiem bija grūti
nemanīti piekļūt šādai apmetnei. Šāds izskaidrojums ir arī tādu nozīmīgu
pilsētu, kā Londona, Parīze, Sanktpēterburga novietojums. Arī Rīgas atrašanās
vietu izvēlējās šādu aspektu dēļ.



https://lv.wikipedia.org/wiki/Sei%C5%A1elas

Seišelas oficiāli Seišelu Republika (kreolu - Repiblik Sesel) ir salu valsts
Āfrikā uz ziemeļaustrumiem no Madagaskaras. Arhipelāgs sastāv no 115 granīta un
koraļļu salām, no kurām 33 ir apdzīvotas. Lielākās salas ir Mae, Pralēna un
Ladiga. Tai ir augstākais tautas attīstības indekss Āfrikā un augstākā ienākumu
nevienlīdzība pasaulē, mērot pēc džini koeficienta. Seišelas ir viena no Āfrikas
Savienības loceklēm.

Seišelas ar 86 525 iedzīvotājiem ir otrā mazākā valsts Āfrikā pēc iedzīvotāju
skaita, katru gadu to apmeklē vairāk kā 200 000 tūristu. 86% valsts iedzīvotāju
ir seišelieši.

Pirmie, kas apmetās uz dzīvi salās bija maldivu un arābu tirgotāji. Vēlāk, tās
kļuva par tirdzniecības punktu starp Āfriku un Āziju, un dažkārt par pirātu
apmetni. Pirmie eiropieši, kas apmetās uz dzīvi Seišelās bija francūži, un 1742.
gadā tie pārņēma pilnīgu kontroli pār salām.

1770. gadā izveidojās pirmā patstāvīgā apmetne, bet 1771. gadā tika izveidota
pirmā garšvielu plantācija, lai Francija varētu konkurēt ar Holandi garšvielu
tirgū.

Salas kalpoja par vergu tranzīta punktu starp Āfriku, Indiju un Madagaskaru.
Nomaļās atrašanās dēļ, salas bieži izmantoja, lai sodītu nevēlamas personas. Uz
salām sodu izcietis, piemēram, Francijas troņmatnieks, Luija XVI dēls un Kipras
arhibīskaps, kurš vēlāk kļuva par Kipras prezidentu.

Sākot no 1794. gada, salās 14 gadu laikā septiņas reizes mainījās britu un
franču pārvaldība. 1811. gadā pēc vairākām kaujām, salas okupēja britu armija.
1814. gadā Parīzes vienošanās noteica, ka salas pieder Britu impērijai.

1853. gadā tika pārtraukta verdzība, un līdz 1976. gadam, Seišelu salas ieguva
neatkarību no britu impērijas, un kļuva par vienu no Nāciju Sadraudzības
dalībvalstīm. 1977. gadā valstī notika apvērsums, kura laikā tika gāzts pirmais
Seišelu prezidents, viņu nomainija Alberts Renē, kurš bija Seišelu prezidents
līdz 2004. gadam.

2013. gada janvārī, salās tika izsludināts ārkārtas stāvoklis, tropiskais
ciklona dēļ, kurš izraisīja lietusgāzes, plūdus un zemes nogruvumus, iznīcinot
simtiem māju.

Seišelu salu arhipelāgs atrodas Indijas okeāna rietumu daļā 1600 km no Kenijas
krastiem, un 2800 km no dienvidrietumu Indijas un 925 km uz ziemeļaustrumiem no
Madagaskaras. Kopā arhipelāgā ietilpst 115 salas, no kurām 76 ir koraļļu
izcelsmes, savukārt pārējās ir uz granīta iežu pamata un ir kontinentālas
izcelsmes, bet nav vulkāniskas. Kopējā salu platība ir 451 kvadrātkilometri.

Mae ir galvenā sala un ir 153 kvadrātkilometru liela, uz tās atrodas valsts
galvaspilsēta Viktorija. Šajā salā dzīvo 80% no visiem valsts iedzīvotājiem.
Koraļļu salas ir vidēji 1,5 metrus virs jūras līmeņa, lielākais augstums
sasniedz 9 līdz 15 metrus virs jūras līmeņa. Tajā pašā laikā granīta salas
paceļas līdz pat 100 m virs jūras līmeņa. Lielāko daļu no salām klāj krāšņa un
plaukstoša augu valsts. Tipiska Seišelu pazīme ir baltas smilšainas pludmales.

Seišelu salas atrodas nedaudz uz dienvidiem no ekvatora, tāpēc Seišelu salās
valda tropu klimats, bet no novembra līdz aprīlim ir lietus sezona, ko nosaka
musonu lieti. Janvāris ir vismitrākais gada mēnesis, un visvairāk nokrišņu ir
galvenajā Mae salā un Silhouette salā. No maija līdz oktobrim galvenokārt ir
saulains un sauss laiks. Jūlijs un augusts ir sausākie gada mēneši. Gaisa
temperatūra svārstās no 24ºC līdz 31ºC, vidējais gaisa mitrums ir 80%.

Salām nav savu pamatiedzīvotāju, tāpēc salu populāciju veido imigranti no citām
valstīm. Lielākās etniskās grupas veido francūžu, afrikāņu, indiešu un ķīniešu
pēcteči, kuri salās ieradās 19. gadsimtā. Oficiālās valodas ir angļu, franču un
seišelu kreolu valoda, kura ir veidojusies no franču valodas. Vidējais
iedzīvotāju vecums Seišelu salās ir 32 gadi, bet vidējais mūža ilgums ir 73
gadi.

Kopumā uz salām dzīvo 86 525 iedzīvotāju, 86% no tiem ir seišelieši jeb
iebraucēju pēcteči, 3% briti, 1,8% francūži, 0,5% ķīnieši, 0,3% indieši un 1,2%
citas minoritātes. Lielākā daļa iedzīvotāju jeb 90% no 86 525 iedzīvotājiem
dzīvo uz Mae salas, 9% uz Preslinas un Ladiga salām, bet atlikušais 1% no
iedzīvotājiem uz pārējām Seišelu salām.

Lielākā daļa no Seišelu salu iedzīvotājiem jeb 93,2% ir kristieši, 2,1% —
hinduisti, 1,1% — islāmticīgie, 1% ir budisti, un 1,5% ir citu reliģiju
sekotāji, bet 1,5% no salu iedzīvotājiem ir ateisti. No kopējā kristiešu skaita
82,2% ir katoļi, 6,4% ir anglikāņi, 1,1% ir Septītās dienas adventisti, bet 3,4%
citas ar kristietību saistītas releģijas.

Kopš 1971. gada, kad atvēra Seišelu Starptautisko lidostu (SEZ), tūrisms ir
kļuvis par salu iedzīvotāju galveno ieņēmumu avotu, tāpēc arī liela daļa
darbojas apkalpošanas sfērā. Pēdējos gados, varasiestādes piesaista ārzemju
investīcijas, lai uzlabotu tūrismu nozares kvalitāti, atverot jaunas viesnīcas
un kūrortus. Katru gadu Seišelu salas vidēji apmeklē 200 000 tūristu. Salas ir
iecienīts galamērķis aktīvas atpūtas cienītājiem, jaunlaulātajiem un citiem.
2011. gadā Seišelās medusmēnesi pavadīja Anglijas Princis Viljams un viņa sieva
Keita.

Kopš 1991.-1992. gada, kad salas piedzīvoja milzīgu tūrisma kritumu dēļ Persijas
līča kara, varasiestādes ir sapratušas, ka tūrisms ir ļoti neaizsargāts ieņēmumu
avots. Tāpēc valstī sāka attīstīt citas nozares, lai samazinātu atkarību no
tūrisma nozares, veicināja lauksaimniecības, zvejniecības, maza mēroga
rūpniecības un finanšu nozaru attīstību.



https://lv.wikipedia.org/wiki/R%C4%ABgas_Me%C5%BEa_kapi

Rīgas Meža kapi ir 1913. gadā atklāti kapi Rīgā, kuri atrodas starp Mežaparku un
Čiekurkalnu. Formāli sadalīti 1. Meža kapos (Aizsaules ielā 2) un 2. Meža kapos
(Gaujas ielā 12).

Rīgas Meža kapi tika izveidoti pēc pilsētas valdes lēmuma 1913. gadā, iesvētības
ceremonija norisinājās 19. jūnijā. Jau vairākus gadus daudzas Rīgas luterāņu
draudzes pilsētas valdei bija lūgušas ierādīt zemi jaunai kapsētai. Kapi tika
iecerēti kā galvenie pilsētas kapi, aizstājot Lielos kapus, kas bija izveidoti
1773. gadā un jau bija pārpildīti.

Ainavu arhitekts Georgs Frīdrihs Kūfalts, sākotnējā projekta autors,
iespaidojoties no tajā laikā veidotām kapsētām Vācijā, piedāvāja veidot kapus kā
parku ar vienu centrālo aleju, dažām sānu alejām un daudziem nelieliem celiņiem,
gar kuriem arī atrastos apbedījumi ar zemiem žogiem un nelieliem pieminekļiem.
Jau sākotnēji tika iecerēts, ka kapsēta būs atklāta, bez atsevišķu dzimtu
kapličām un augstiem žogiem.

Pirmais pasaules karš neļāva īstenot ieplānoto. Līdzās Meža kapiem sāka apbedīt
karā kritušos kareivjus, kā rezultātā tika izveidots Rīgas Brāļu kapu memoriāls.
Netika realizēts arī arhitekta Hansa Vernera lielās kapličas "Melnais krusts"
oriģinālais projekts.

Pilnvērtīgi Meža kapi sāka attīstīties tikai pēc 1. pasaules kara, un tos
labprāt izmantoja gandrīz visas Rīgas iedzīvotāju grupas. Tomēr vācbaltieši
labprātāk turpināja apbedījumiem izmantot Lielos kapus. 1930. gados Meža kapu
teritorija tika paplašināta, un izveidojās t. s. II Meža kapi. Tieši tur 1935.
gadā pēc Eižena Laubes projekta tika uzbūvēta pirmā šim mēķim celtā kapliča.
Līdz tam izvadīšanas ceremonijas notika speciāli pielāgotā administratīvajā ēkā,
ko 1913. gadā uzbūvēja pēc arhitekta Vilhelma Neimaņa projekta. Tā joprojām
fukcionē kā I Meža kapu kapliča.



https://lv.wikipedia.org/wiki/Nig%C4%93rija

Nigērija (angļu: Nigeria), oficiāli Nigērijas Federālā Republika (Federal
Republic of Nigeria) ir valsts Āfrikas rietumu daļā. Tā atrodas Nigēras upes
lejtecē pie Gvinejas līča. Nigērijā pēc 2015. gada datiem dzīvo ap 182,202
miljoniem iedzīvotāju. Pēc iedzīvotāju skaita tā ir lielākā valsts Āfrikā un
septītā lielākā pasaulē.

Nigērijai ir gara vēsture ne tikai kā sen apdzīvotai teritorijai, bet arī kā
apgabalam, kurā pastāvējušas varenas impērijas un pilsētvalstis, pirms vēl to
bija kolonizējušas Eiropas lielvaras. Hausi ziemeļos, ibo dienvidaustrumos un
jorubi dienvidrietumos, Ifes pilsētas apkaimē, bija nodibinājuši un izveidojuši
labi organizētas karalistes jau vairākus gadsimtus pirms tam, kad šeit atradās
eiropieši.

Nigērijas iedzīvotāju sastāvs ir ļoti raibs, jo valstī dzīvo vairāk kā 250
tautu. Lielākās no tām ir hausi, jorubi, igbo, fulbi, kas kopā veido 70%
Nigērijas iedzīvotāju. Pārējie nigērieši pieder pie kādas no vairāk nekā 250
etniskajām grupām, kuras ne vien bagātina jau tā ļoti daudzveidīgo Nigērijas
kultūru un mākslu, bet ir "iedalījušas" tās teritoriju pēc etniskās un valodas
piederības. Turklāt iedzīvotājus šķir arī reliģiskā piederība: ziemeļos vairums
iedzīvotāju ir musulmaņi (41%), bet dienvidos — kristieši (58%) vai tradicionālo
ticējumu piekritēji.

Administratīvi Nigērija dalās 36 štatos un Federālajā galvaspilsētas teritorijā
Tālāk štati iedalās 774 pašpārvaldes apgabalos (Local Government Area).

Valsts strauji attīstās, izmantojot naftas atradnes Gvinejas līča piekrastē.
Nigērija ir lielākā naftas ieguvēja Āfrikā. Valsts teritorijā ir arī dabasgāzes,
akmeņogļu un alvas rūdas iegulas. Nigērijas ziemeļdaļā valda samērā sauss
klimats, šeit audzē prosu, sorgo, zemesriekstus, kā arī aitas un liellopus —
zebu. Nigēras upes ielejā audzē kokvilnu, tuvāk Gvinejas līcim — eļļaspalmas,
kakaokokus. Nigērijas tropiskajos mežos aug kaučukaugi un dažādas vērtīgu koku
sugas. Nigērijā ir vairākas hidroelektrostacijas, bet lielo pilsētu tuvumā arī
termoelektrostacijas, kuras ražo nepieciešamo elektroenerģiju.

Nigērijā daudzi iedzīvotāji nodarbojas ar amatniecību. Katrai tautai un pilsētai
ir raksturīgi savi amatniecības izstrādājumi. Kano pilsēta ir slavena ar
safjānādas darinājumiem, Bida un Kano — ar groziem un paklājiem, kas pīti no
rafijas palmu šķiedras, salmiem un niedrēm. Ilorinas iedzīvotāji ir izcili
podnieki. Daudz ir zeltkaļu un sudrabkaļu.



https://lv.wikipedia.org/wiki/Miljards

1 000 000 000 jeb viens miljards ir naturāls skaitlis starp skaitļiem 999 999
999 un 1 000 000 001.

Zinātniskajā pierakstā to raksta kā 109, romiešu skaitļu pierakstā M. Skaitļu
apzīmēšanai miljardos lieto prievārdu giga-, piemēram, gigabaits.

Kādas mērvienības miljardo daļu raksta kā 10-9 un tās apzīmēšanai lieto
prievārdu nano-, piemēram, metra miljardā daļa ir nanometrs (nm), grama miljardā
daļa ir nanograms.

Tehnoloģijas, ar kurām pēta struktūras, kuru izmēri ir mērāmi nanometros (1 līdz
100 nm) sauc par nanotehnoloģijām.

Nosaukums cēlies no franču valodas (milliarde). Pirmo reizi to lietojis franču
matemātiķis Ž. Peletjē 1549. gadā apzīmēdams miljons miljonu (1 000 000 000
000). Tomēr jau no 1566. gada par miljardu sāka saukt tūkstoš miljonus (1 000
000 000). Ārpus Francijas (arī Latvijā) šis skaitļa vārds plašāk izplatījās pēc
tam, kad Francijai pēc 1871. gada miera līguma noteikumiem bija jāmaksā Vācijas
impērijai piecus miljardus zelta franku lielu kontribūciju.

Decimālskaitļu pieraksta īsajā skalā miljardu dēvē arī par biljonu (angļu:
billion).



https://lv.wikipedia.org/wiki/Lielv%C4%81rde

Lielvārde ir pilsēta Vidzemes dienvidrietumos, Daugavas labajā krastā,
Lielvārdes novada centrs. Viena no senākajām apdzīvotajām vietām Daugavas krastā
vēsturiski veidojusies pie Rumbiņas upītes grīvas, kur atradušies gan Daugavas
līvu vecākā Uldevenes pilskalns, gan arī Rīgas arhibīskapu Lielvārdes pils .
Vairākkārt nopostīta, mūsdienu pilsēta atdzimusi uz blakus esošā Rembates
pagasta zemes ap dzelzceļa staciju. 1949. gadā piešķirts pilsētciemata statuss,
pilsētas tiesības no 1992. gada. Kopš 2004. gada Lielvārdes novada centrs.

Visticamāk, Lielvārdes vārds radies jau vikingu laikos no skandināvu vārda warde
— ‘piestātne’, ‘krāvums’ vai ‘krauja ar signālugunskuru’. Lielvārdes nosaukums
pirmo reizi rakstos minēts 1201. gadā Indriķa hronikā (Lennewarde), kad tā
ietilpa Daugavas Līvzemē. No 1255. gada Lielvārdes draudzes novads (Kirchspiel
Lennewarden) piederēja Rigas arhibīskapiem, bet 15.gs. pirmajā pusē arhibīskaps
bija spiests pili ieķīlāt ordenim. Livonijas kara laikā pili nopostīja. 17. gs.
Lielvārdes priekšpilī sāka veidoties Lielvārdes muižas apbūve. 1631. gada 21.
jūnijā Zviedrijas karalis Gustavs II Ādolfs Lielvārdes draudzes novadu ar visām
muižām piešķīra Vulfu dzimtai.

1861. gadā tika izbūvēta Rembates dzelzceļa stacija, ap kuru arī sāka
attīstīties mūsdienu apdzīvotā vieta. 1925. gadā Rembatei piešķīra biezi
apdzīvotas vietas (ciema) statusu. 1926. gadā Rembati pievienoja Lielvārdes
pagastam. 1931. gadā Rembati pārdēvēja par Lielvārdi (dzelzceļa staciju
pārdēvēja jau 1926. gadā). 1949. gadā Lielvārdei piešķīra strādnieku ciemata
statusu (no 1961. gada — pilsētciemata) un izveidoja Lielvārdes lauku
teritoriju, pakļaujot ciematam likvidēto Kaibalas ciemu. 1970. gados ziemeļos no
Lielvārdes Rembates ciema teritorijā tuvumā izbūvēja militāro lidlauku un
armijas vajadzībām pilsētciemata ziemeļu daļā uzcēla daudzdzīvokļu māju
kvartālu.

Pēc Latvijas neatkarības atjaunošanas Lielvārdei 1992. gada 5. martā piešķīra
pilsētas tiesības. 2004. g. 16. novembrī Lielvārdes pilsētu ar lauku teritoriju
pārveidoja par Lielvārdes novadu.



https://lv.wikipedia.org/wiki/Kabiles_pagasts

Kabiles pagasts ir viena no Kuldīgas novada administratīvajām teritorijām tā
ziemeļaustrumos, 28 km no Kuldīgas un 120 km no Rīgas. Robežojas ar sava novada
Rendas, Rumbas un Vārmes pagastiem, Saldus novada Šķēdes pagastu, Kandavas
novada Vānes un Matkules pagastiem un Talsu novada Abavas pagastu.

Upes: Dobjais valks, Kaķavalks, Ozolvalks, Remeznieku grāvis, Rūpjupe, Sipju
grāvis.

Kabile (agrākie nosaukumi: Cabillen (Cabyllen), Cab(e)le, Kabilwen, Kabillen,
Kabele, Кабилленская) pazīstama kā sena apdzīvota vieta Kursā. Kabiles
teritorijā cilvēki dzīvojuši jau akmens laikmetā. Līdz 10. gs. Kabiles
teritorija atradās uz robežas starp baltiem piederīgās kuršu cilts un somugriem
piederīgās lībiešu cilts apdzīvotajām apmetnēm (Bandavu un Vanemu). Kabile kā
apdzīvota vieta rakstos pirmoreiz pieminēta 1253. gada 4. aprīļa līgumā starp
Vācu ordeni un Kurzemes bīskapu Heinrihu par sešu vācu ieņemto kuršu zemju
sadalīšanu. Pēc līguma noslēgšanas tā piederējusi Kuldīgas komturijai. Vēlāk
hronikās Kabiles vārds tiek minēts 1331. gadā sakarā ar ordeņa pils būvi un
1422. gadā feodālo īpašumu izlēņošanas gadījumā.

1935. gadā Kuldīgas apriņķa Kabiles pagasta platība bija 226,5 km² un tajā
dzīvoja 3143 iedzīvotāji. 1945. gadā pagastā izveidoja Kabiles, Mežgaļu un
Viestura ciema padomes, bet pagastu 1949. gadā likvidēja. Kuldīgas rajona
Kabiles ciemam 1954. gadā pievienoja likvidētā Mežgaļu ciema kolhoza
«Dzirkstele» teritoriju, 1956. gadā pievienoja Viestura ciema kolhoza «Grauds»
teritoriju, bet kolhoza «Dzirkstele» teritoriju pievienoja Viestura ciemam.
1990. gadā ciemu reorganizēja par pagastu. 2009. gadā Kabiles pagastu kā
administratīvo teritoriju iekļāva Kuldīgas novadā.

Lielākās apdzīvotās vietas ir Kabile (pagasta centrs), Jaunā muiža, Vecā muiža,
Galamuiža, Višļi, Pusgaldiņi, Kalnansi, Kāņmuiža.



https://lv.wikipedia.org/wiki/Jamaika

Jamaika (angļu: Jamaica) ir salu valsts Karību jūrā. Šī sala atrodas 145 km uz
dienvidiem no Kubas.

Jamaikā dzīvo apmēram 3 000 000 cilvēku, bet sala ir tikai 10 991km2 liela.
Lielākā daļa iedzīvotāju ir melnādainie.

Zemienes lielākoties izmanto lauksaimniecībai, un galvenā lauksaimniecības
kultūra ir cukurniedres. 2000. gadā Jamaika saražoja 2,5 miljonus tonnu
jēlcukura. Lauksaimniecībā nodarbināta apmēram piektdaļa darbspējīgo
iedzīvotāju. Derīgo izrakteņu ieguve ir viena no svarīgākajām nozarēm. Salā tiek
turēts vairāk nekā 440 000 kazu un tikpat daudz liellopu. Boksītus jeb alumīnija
rūdu salā iegūst kopš 1950. gadiem. Alumīnija rūda un tās produkti veido vairāk
nekā 60% no Jamaikas eksporta kopapjoma. Arī tūrisms ir ļoti svarīga nozare
Jamaikā - 2001. gadā salu apmeklēja 1,5 miljoni tūristu.

Jamaikas ekonomika lielā mērā ir atkarīga no ārzemēs dzīvojošo iedzīvotāju
investīcijām un atbalsta, 2014. gadā šie emigrantu naudas pārvedumi veidoja
16,3% no IKP.

Jamaikā populārākā ir skriešana. No Jamaikas nākuši daudzi slaveni skrējēji kā
Useins Bolts, Asafa Pauels, Šellija Anna Freizere, Melānija Vokere un citi.
Jamaikā ir labi attīstīts arī futbols. Valsts futbola izlase ir piedalījusies
Pasaules kausa finālturnīrā.



https://lv.wikipedia.org/wiki/Filip%C4%ABnas

Filipīnu Republika (Repúbliká ng̃ Pilipinas) ir salu valsts Āzijas austrumos,
Klusajā okeānā, starp Indonēziju un Taivānu. No Taivānas Filipīnas atdala
Lusonas šaurums, bet rietumos pāri Dienvidķīnas jūrai ir Vjetnama. Arhipelāgs
sastāv no vairāk kā 7107 salām, kas kopā aizņem gandrīz 300 000 km2 lielu
teritoriju. Ar vairāk kā 92 miljoniem iedzīvotāju Filipīnas ir septītā visvairāk
apdzīvotā valsts Āzijā un divpadsmitā visvairāk apdzīvotā valsts pasaulē.
Filipīnu galvaspilsēta ir Manila.

Filipīnas atrodas Klusā okeāna rietumu daļā. Tās izvietojušās 1850 km garumā
ziemeļu – dienvidu virzienā no Taivānas līdz Borneo. Filipīnas atrodas uz vairāk
nekā 7107 salām, no kurām tikai 460 salas ir lielākas par 2,5 km2. Tās ir
vulkāniskās izcelsmes salas, un tajās arī pašreiz ir aktīvi vulkāni.

Iedzīvotāju skaits pārsniedz 81 miljonu cilvēku. Salās valda tropu un subtropu
klimats. Lietus sezona ilgst no jūnija līdz septembrim. No jūnija līdz oktobrim
Filipīnas piemeklē postoši taifūni. Netālu no Manilas atrodas Anilao, kuras
apkārtnē ir vairāk nekā 24 niršanas vietas. Etniskais sastāvs: visaji (41%),
tagali (21%),moro (7%), ķīnieši (1,5%) u.c.

Filipīnu vēsture iespējams ir sākusies pirms vismaz 30 000 gadiem, kad pa
sauszemes tiltiem Filipīnās ieradās pirmie cilvēki. Pirmā oficiāli reģistrētā
eiropiešu ierašanās Filipīnās ir fiksēta 1521. gada 16. martā, kad Homonhonas
salā, Samaras salas dienvidaustrumos, piestāja Fernāns Magelāns.

Spāņu kolonizācija sākās 1565. gadā, kad Miguela Lopesa de Legazpi (Miguel López
de Legazpi) ekspedīcija ieradās un ierīkoja pastāvīgu apmetni Sebu salā. 1571.
gadā Manilas līcī, Lusonas salā, spāņi dibināja vēl vairākas apmetnes. Tieši
Manilā spāņi dibināja jaunu pilsētu, kura bija centrs spāņu kundzībai nākamos
trīs gadsimtus.

Lai aizsargātos no iebrukuma, spāņi bija spiesti iežogot Manilu ar akmens mūriem
4,5 km garumā. Tomēr tie nespēja pasargāt pilsētu no pirātiem, angļu iebrukuma
XVIII gs., japāņiem, amerikāņu bombardēšanas. Sagrautās sienas tika restaurētas
1970.gadā, un tagad tūristi Manilā var apmeklēt veco pilsētu – Intramurosu.



https://lv.wikipedia.org/wiki/Baroks

Baroks bija mākslas periods un stils, kas aizsākās Eiropā ap 1600. gadu un
dominēja visu 17.gs. Baroka mākslai raksturīgas krāšņas krāsas, liektas līnijas
un formas, gleznainums, dažādi gaismas efekti, spēcīgs spožas gaismas un ēnas
kontrasts, dramatisms. Baroks izpaudās ne tikai tēlotājmākslā, bet arī
arhitektūrā, literatūrā un mūzikā.

Baroks radās Itālijā (Romā) pēc renesanses stila 16. gs. otrajā pusē, un
apgaismības laikmetā (17.-18.gs.) tas izplatījās arī daudzās citās Eiropas
zemēs.

Baroka nosaukums, iespējams, radies no sena portugāļu valodas vārda barocco, kas
apzīmē neregulāras formas pērles. 1925. g. Pazaureks izteica hipotēzi, ka vārds
"baroks" ir radies no vārda "parūka" (itāliešu parrucca, franču perruque).

Pazīstamākie baroka mākslinieki ir Karavadžo, Velaskess, Surbarans, Anibale
Karači, Žoržs de Latūrs, Nikolā Pusēns, Rembrants, Risdāls, Pīters Pauls Rubenss
u.c.; skulptori - Džovanni Lorenco Bernīni, Frančesko Boromini, Klods Pero.
Ievērojamākie komponisti ir Johans Sebastians Bahs (Vācija), Georgs Frīdrihs
Hendelis (Vācija), Antonio Vivaldi (Itālija).



https://lv.wikipedia.org/wiki/Afganist%C4%81na

Afganistāna (dari: افغانستان, Afğānistān; puštu: افغانستان, Afġānistān) ir
valsts Centrālāzijas dienvidos. Rietumos tā robežojas ar Irānu, dienvidos un
austrumos ar Pakistānu, ziemeļos ar Turkmenistānu, Uzbekistānu un Tadžikistānu,
bet austrumos ar Ķīnu. Tās galvaspilsēta ir Kabula.

Afganistānā mīt ap 29,1 miljons cilvēku, tomēr tas ir tikai aptuveni lēsts, jo
oficiāla tautas skaitīšana pēdējo reizi notika 1979. gadā. Aptuveni 40% no
iedzīvotājiem ir puštuni (afgāņi). Citas lielākās etniskās grupas ir tadžiki,
hazareji un uzbeki. Oficiālā valsts reliģija ir islāms.

Ģeogrāfiski Afganistāna atrodas vietā, kur vēstures gaitā saskārās daudzas
Eirāzijas civilizācijas, krustojās tirdzniecības un kara ceļi. Līdz ar to
reģions ir piedzīvojis neskaitāmu tautu staigāšanu, tajā bijušas āriešu,
mēdiešu, persiešu, sengrieķu, maurju, Kušanas, arābu, tjurku, mongoļu, britu un
PSRS armijas.

Pirmie pašu afgāņu valstiskie veidojumi, kam bija kāda nebūt politiska loma,
izveidojās un pastāvēja XVI-XVII gs.: Hatasku haniste, Pešavaras haniste,
Heratas haniste, Gilzaju haniste, Kandahāras haniste, Kabulas haniste, Abdaliju
haniste, kas visas bija Persijas vasaļvalstis. XVIII gs. sākumā gilzaji gan
sarāva vasaļattiecības un sāka ekspansiju, ieņemot Isfahānu, kur 1722. gadā Mirs
Mahmuds pasludināja sevi par šahanšahu, taču ar to pašu dumpis tika apspiests un
afgāņu ciltis atkal nonāca atkarībā no Persijas.

Afganistānas valstiskuma vēsture sākas 1747. gadā, kad Persijas karaspēka afgāņu
vienību komandieris, abdaliju cilts hans Ahmads sasauca pirmo puštunu vistautas
sapulci — Lojadžirgu (loya jirga — lielā padome), — Kandahārā, kurā tika
ievēlēts par visu puštunu hanu, pieņēma titulu "šahs" un vārdu Duranī —
"Persijas pērle" — sākot dēvēties par šahu Duranī (valda 1747.-1772.).
Ahmadšahs, būdams talantīgs karavadonis un politiķis, gan ar spēku, gan
diplomātiskā ceļā pakļāva un apvienoja visas afgāņu ciltis, izveidojot t.s.
Duranī lielvalsti. Sava lielākā uzplaukuma laikā Duranī lielvalsts bez
tradicionālajām puštunu apdzīvotajām teritorijām aptvēra arī visu mūsdienu
Afganistānas teritoriju, daļu Mešhedas Persijā, kā arī visu mūsdienu Pakistānu
un Kašmīru. Ahmadšaha pēcnācēju laikā valsts ieslīga nebeidzamos konfliktos ar
Persiju un sikhiem, kas stipri samazināja tās teritoriju, bet pati valsts
sadrumstalojās. Pēc šaha Timura nāves 1793. valstī sākās haoss, jo nebija
leģitīma troņmantnieka un uz troni pretendēja visi nelaiķa dēli, kas katrs
pārvaldīja savu provinci un karoja savā starpā.

1826. gadā Kabulu ieņēma Dosts Muhammeds, barakzaju klana vadonis, pieņemot
emīra titulu un proklamējot Afganistānas emirātu. Taču tas bija laiks, kad šī
zeme bija nonākusi Krievijas impērijas un Lielbritānijas savstarpējās
sāncensības par dominanti Āzijā krustpunktā (skat Lielā spēle). 1839. gadā zemē
iebruka Britu impērijas ekspedīcijas korpuss un sākās t.s. Pirmais angļu-afgāņu
karš, kas ilga līdz 1842. gadam. Puštunu teritorija tika sadalīta ar Durandas
līniju daļā, ko Britu impērija pilnībā pakļāva (mūsdienu Pakistānā), un
nepakļautajā daļā (kas kļuva par iemeslu saspīlētajām attiecībām starp Britu
Indiju, kā arī vēlāk ar Pakistānas valsti — šī problēma šodien ir zināma kā
„Puštunistānas jautājums”). 1878. gadā briti atkal iebruka Afganistānā, sākot
Otro angļu-afgāņu karu un uzspiežot Afganistānai Gandamakas miera līgumu.
Afganistānas emirāts kļuva par Britu impērijas vasaļvalsti ar lemšanas tiesībām
tikai iekšpolitikā. Taču 1919. gadā, nākot pie varas emīram Amanulaham,
Afganistāna pasludināja neatkarību, ko Londona negribēja pieļaut un sākās t.s.
Trešais angļu-afgāņu karš, kas beidzās ar Rāvalpindi miera līgumu), ar kuru
Lielbritānija atzina Afganistānas neatkarību.

1929. gadā emīrs Mohammads Nadīrhans pasludināja par valsts nosaukuma maiņu,
pieņemot titulu "šahs" un tā Eiropas ekvivalentu "karalis" — valsts tika
pārdēvēta par "Afganistānas karalisti".

Radikālā organizācija "Afgāņu jaunatne" 1933. gadā atentātā nogalināja karali
Nadīrhanu. Viņa dēls Zahīršahs tobrīd bija 19 gadus vecs — pārāk jauns, lai
valdītu musulmaņu izpratnē, tāpēc 20 gadus viņa vietā to darīja trīs tā tēvoči.
Nākamos 20 gadus valdīja pats Zahīršahs, un tieši viņa laikā — XX gs. 60. gados
Afganistānā izveidojās to politisko kustību aizmetņi, kas vēlāk vistiešākajā
veidā ietekmēja valsts vēsturi.

Izmantodams valdnieka prombūtni, Afganistānas monarha Zahīršaha brāļadēls hans
un ģenerālis Sardars Mohammads Dauds 1973. gada 18. jūlijā sagrāba varu un
pasludināja Afganistānu par republiku. Zahīršahs vairs neatgriezās valstī un
turpmāk lielākoties uzturējās Francijā.

Monarhijas gāšanu islāmiskie spēki uztver par signālu cīņas sākumam. Viņu mērķis
ir nodibināt Afganistānā teokrātisku islāma valsti, atjaunojot ticības un
morāles tīrību. Daudzi emigrēja uz Pakistānu, kur uzsāk bruņotu grupu veidošanu.
Pagrīdes organizācijas "Musulmaņu jaunatne" rindās bija Kabulas universitātes
Inženieru fakultātes students Gulbedins Hekmatjars (nākamais Afganistānas Islāma
partijas vadītājs), teoloģijas profesori Rabani (nākamais Afganistānas Islāma
biedrības dibinātājs un valsts prezidents) un Saijafs (nākamais Afganistānas
atbrīvošanas islāmiskās savienības dibinātājs).

1978. gada 27. aprīlī (1357. gada saura mēneša 7. dienā) notika PSRS atbalstīts
militārs apvērsums, kura laikā Daudu un viņa brāli nogalināja armijas virsnieku
grupa pulkveža Abdula Kadira vadībā. Lai arī operācijā iesaistīti augstu stāvoši
armijas virsnieki, reālā varas pārņemšana notika ar septiņu tanku palīdzību, kas
iebrauca Kabulas centrā, ieņēma pastu, telegrāfu un banku. Pučisti „par
pretošanos” nošāva valdības locekļus un pasludināja Afganistānu par demokrātisku
republiku. Revolucionārā padome iecēla Mohammadu Tarakī par valsts pagaidu
vadītāju un revolucionārās padomes priekšsēdētāju. Dienu vēlāk — 3. maijā, par
priekšsēdētāja vietnieku ievēlēts Babraks Karmals, bet par Tarakī kā
premjerministra vietnieku un ārlietu ministru tika iecelts Hafizulla Amins.
Aizsardzības ministra pienākumus piekrita pildīt pats Abduls Kadirs. Gandrīz
valdības locekļi vēl pirms pāris dienām atradās cietumos, kur bija iekļuvuši kā
ATDP biedri. 9. maijā notikušo nosauca par Saura (aprīļa) revolūciju, kas tika
pasludināta kā rūpīgi plānota un gatavota jau kopš partijas dibināšanas 1965.
gadā. 1978. gada vasarā uzsāktā agrārā reforma izpaudās plānveida izbraukumos uz
laukiem, kur sapulcināto vietējo iedzīvotāju acu priekšā tika nošauti lielāko
zemes gabalu īpašnieki, turpat aprokot tos un steigā sadalot zemi visiem
klātesošajiem. Cilšu elitē, kas pārvaldīja zemes platības, tas izsauca sašutumu,
kas pārauga par bruņotu pretošanos. Nestabila bija arī pati valsts vadība. Jau
augustā pulkvedis Kadirs tika pasludināts par "kontrrevolucionāru elementu" un
arestēts. Deviņu mēnešu laikā tiek arestēti divi tūkstoši TDP biedru, 500 no
viņiem — nošauti. No politiskās skatuves uz laiku pazuda Babraks Karmals —
Tarakī vietnieks partijā.

1979. gada septembrī, atgriezies no vizītes Havanā un Maskavā, Tarakī uzzināja,
ka viņa vadītās partijas ārkārtas plēnums izskatījis un akceptējis Tarakī lūgumu
veselības stāvokļa dēļ atbrīvot viņu no visiem partijas un valsts amatiem. Par
premjeru tika iecelts Hafizulla Amins. Divdesmit dienas vēlāk Tarakī mira "no
ilgstošas un nopietnas slimības", bet viņa sērojošie ģimenes locekļi nez kāpēc
tika ieslodzīti cietumā. 1979. gada 14. septembrī Amins pasludināja sevi par
valsts galvu, izsludināja vispārēju amnestiju, represiju galu, patiesas tautas
demokrātijas uzvaru un darbaļaužu tiesību un brīvību neaizskaramību. Amnestija
tomēr neattiecās uz tiem „revolucionārajiem darboņiem„, kas savulaik veidoja
pirmo revolucionāro valdību pēc Aprīļa revolūcijas. Septembra notikumi nopietni
satrauca Padomju Savienību. Lai nepieļautu ASV nostiprināšanos reģionā, 1979.
gada 24. decembrī PSRS ieveda savu karaspēku Afganistānā (pamatots tas tika ar
Afganistānas un PSRS 1978. gadā parakstīto "Draudzības, sadarbības un labu
kaimiņattiecību" līgumu). Sākās t.s. Afganistānas karš. 27. decembrī padomju
specvienība straujā triecienā ieņēma Amina rezidenci un Afganistānas vadītājs
tika nogalināts. ASV, lai nepieļautu PSRS nostiprināšanos reģionā, uzsāka
slepenu (caur Pakistānas drošības dienestiem) atbalstu opozīcijas vadoņiem:
apmācot un apbruņojot tos cīņai pret marksistisko Afganistānas valdību. Kā
rezultāts padomju okupācijai bija masveida afgāņu izceļošana uz bēgļu nometnēm
kaimiņos esošajās Pakistānā un Irānā. Pakistānā vien patvērumu meklēja vairāk
nekā 3 miljoni afgāņu. Pēc desmit gadiem, saskaroties ar arvien pieaugošo
starptautisko spiedienu un ar aptuveni 15 000 padomju karavīru bojāeju karā ar
modžahediem, PSRS izveda savu karaspēku no Afganistānas.

PSRS aiziešana no Afganistānas tika uzskatīta par ASV ideoloģisku uzvaru. ASV
atbalstīja modžahedus kā pretspēku PSRS ietekmei reģionā, kurš atrodas netālu no
naftas bagātā Persijas līča. Pēc PSRS aiziešanas, ASV un tās sabiedrotie zaudēja
interesi par Afganistānu un maz darīja lai palīdzētu atjaunot kara izpostīto
zemi. Aizejot padomju karaspēkam režīms zaudēja spēju pretoties labi
apbruņotajiem cilšu karotājiem — kaut arī PSRS turpināja atbalstīt Nadžibullas
vadīto Afganistānas valdību, tā krita 1992. gadā.

Skat. pamatrakstus: Afganistānas Demokrātiskā Republika, Afganistānas karš
(1979—1989)

Jau 1991. gada beigās tika izveidota "Afganistānas glābšanas apvienotā islamiskā
fronte" (Jabha-yi Muttahid-i Islami-yi Milli bara-yi Nijat-i Afghanistan), vēlāk
zināma kā "Ziemeļu alianse", kurā apvienojās praktiski visi nepuštunu modžahedi.
1992. gada martā, sagraujot valdības spēku paliekas, Ziemeļu alianses spēki
ieņēma Kabulu, pirms tajā bija ielauzušās puštunu vienības. Izveidotā valdība,
kurā bija pārstāvētas visas lielākās partijas un grupējumi, visai drīz ieslīga
iekšējos ķīviņos un tās darbība praktiski bija paralizēta. Sākās cīņa par varu
starp dažādām modžahedu frakcijām — centrālajai valdībai nebija reālas varas
ārpus galvaspilsētas un dažiem lielākajiem centriem, — teritoriju savā starpā
sadalīja dažādu mudžahedu grupējumu vadoņi.

Kā atbilde uz haosu un korupciju radās islama fundamentālistu militārā kustība
Taleban, kas uzsāka karu pret separātajiem cilšu vadoņiem. Talibi visai īsā
laikā uzvarēja "veco modžahedu" koalīciju un 1996. gadā kontrolēja gandrīz 90%
Afganistānas teritorijas (tikai valsts ziemeļaustrumu daļa palika Ziemeļu
alianses kontrolē). Taleban izveidoja valdību (no citām valstīm tās leģitimitāti
atzina tikai Apvienotie Arābu Emirāti, Pakistāna un Saūda Arābija) un
centralizētu pārvaldes aparātu un ieviesa ekstrēmu šariata režīmu. Pēc 11.
septembra terora akta ASV sākās ASV un tās sabiedrotie kopā ar Ziemeļu alianses
spēkiem uzbrukums Talebanam, kas beidzās ar Taleban valdības gāšanu. Dzīvi
palikušie valdības locekļi glābās bēgot un Pakistānas kalniem. Savukārt sakautie
Taleban spēki atkāpās uz apvidiem kuros tiem bija lielāks civiliedzīvotāju
atbalsts — galvenokārt dienvidu un dienvidaustrumu provincēs, un uzsāka tur
partizānu karu, kas turpinās arī mūsu dienās.

2001. gada beigās Bonnā tikās Rietumu valstu diplomāti ar afgāņu cilšu vadoņiem
un diasporas politiskajiem līderiem, vienojoties par jaunas valdības izveidošanu
(par pagaidu vadītāju koalīcijas spēku valstis 2001. gada decembrī iecēla Hāmidu
Karzaju) — vistautas Lojadžirgā 2002. gadā Karzajs tika oficiāli ievēlēts par
Afganistānas prezidentu.

Lai nepieļautu jaunās valdības gāšanu, nodrošinātu valstī kārtību, un palīdzētu
tai atjaunoties, Afganistānā līdz 2014. gada beigām atradās ISAF koalīcijas
spēki (t.sk. arī Latvijas NBS kontingents).

Divpalātu parlaments — Nacionālā asambleja — uzsāka darbu 2005. gada 19.
decembrī pēc 2005. gada 18. septembrī notikušajām vēlēšanām. Vēlēšanu kandidātes
sievietes bija apmēram 10% no kopējā kandidātu skaita un pateicoties kārtībai
rezervēt vietas sievietēm deputātēm, sievietes ieguva 27,3% vietu apakšpalātā un
gandrīz 30% vietu pašvaldību padomē. Vēlēšanu laikā nogalināja astoņus
kandidātus un vairākus darbiniekus, kas iesaistīti vēlēšanu darbā. ES Vēlēšanu
Novērošanas Misija ziņoja par pārkāpumiem un krāpšanu vairākās provincēs.

Afganistāna nesen ir pievienojusies Dienvidāzijas reģionālās sadarbības
asociācijai (SAARC). Attiecības ar ES balstās uz partnerattiecību nolīgumu
"Ieguldot jaunā ES — Afganistānas parnerībā", ko parakstīja 2005. gada 16.
novembrī Strasbūrā.

Kaut arī Afganistāna pamatā tiek uzskatīta par Centrālāzijas valsti, dažreiz to
pieskaita Dienvidāzijas vai Tuvo austrumu reģioniem, jo tai ir ciešas kultūras,
etnolingvistiskas un ģeogrāfiskas saites ar vairumu no tās kaimiņiem.

Afganistāna no visām pusēm robežojas ar citām valstīm; tai nav izejas uz atklātu
jūru. Arābijas jūra ir tuvākā jūra; tā atrodas aptuveni 500 km uz dienvidiem no
Afganistānas. Afganistāna joprojām ir viena no vissliktāk kartētajām valstīm
pasaulē, jo gan tās izolācijas, gan nestabilās politiskās iekārtas dēļ nav
izdevies to pilnvērtīgi izpētīt. Dienvidos un austrumos Afganistāna robežojas ar
Pakistānu (ieskaitot Kašmīras reģionu, kuru pārvalda Pakistāna, bet teritoriālas
pretenzijas ir arī Indijai). Rietumos robežojas ar Irānu, bet ziemeļos ar
Centrālāzijas valstīm Turkmenistānu, Uzbekistānu un Tadžikistānu. Salīdzinoši,
ļoti īsa robeža Afganistānai ir arī ar Ķīnas autonomu rajonu Siņdzjanu.
Afganistānas platība ir 647 500 km² (aptuveni 10 reizes lielāka par Latviju).

Valsts teritorija administratīvi sadalīta 34 provincēs: Kandahāra, Helmanda,
Kunāra, Zabula, Nuristāna, Gazna

Lielākās pilsētas: Kabula — 2 000 000, Dželālābada — 59 000, Kandahāra — 226
000, Kondūza — 57 000, Herāta — 177 000, Baglāna — 41 000, Mazāri Šarīfa — 103
000, Gardeza — 50 000 iedzīvotāju.

Afganistānā dzīvo vairāk nekā 20 tautu — puštuni (38% no valsts iedzīvotāju
skaita), tadžiki (25%), hazareji (19%), uzbeki (6%), citas tautas (12%) —
turkmēņi, kirgīzi, kazahi, beludži, čaraimeki, nuristāņi u.c. Vidējais
apdzīvotības blīvums ir 31 cilv./km2, toties auglīgās ielejās un oāzēs tas
pārsniedz 100 cilv./km2. Kalnu rajoni un tuksneši maz apdzīvoti.

Kara darbības rezultātā daudzi iedzīvotāji devušies bēgļu gaitās. Pakistānā
uzturas ap 3 miljoni afgāņu bēgļu, bet Irānā ap 1,3 miljoni.

Valstī ir 48,5% sieviešu un 51,5% vīriešu (100 sievietes uz 106 vīriešiem).
Iedzīvotāju dabiskais pieaugums 3,48% gadā (2001). Vienai sievietei dzīves laikā
dzimst vidēji 6 bērni. 60% Afganistānas iedzīvotāju ir analfabēti, īpaši
izplatīts analfabētisms sieviešu vidū — tikai 15% sieviešu prot lasīt un
rakstīt.

Mūža vidējais ilgums vīriešiem ir 47 gadi, sievietēm 45,5 gadi (2001). Pilsētās
dzīvo 21% Afganistānas iedzīvotāju. Darbaspēka resursus veido 10 miljoni
iedzīvotāju (37% no iedz. skaita). 70% darbaspējīgo nodarbināti lauksaimniecībā,
15% rūpniecībā, 15% pakalpojumu sfērā. Gandrīz 3 miljoni iedzīvotāju ir nomadi
un pusnomadi.

Valdošā reliģija ir islāms (sunnīti — 84%, šiīti — 15%), citas ticības 1%
(jūdaisti, hinduisti).

Afganistānas izolācija un vairāk nekā 20 gadus ilgušais pilsoņu karš pilnībā
izpostījis valsts ekonomiku un infrastruktūru. Elektroenerģija pieejama tikai 6%
iedzīvotāju. Tikai 10% iedzīvotāju pieejams tīrs dzeramais ūdens. Nauda
nepieciešama izpostītās saimniecības atjaunošanai, kājnieku mīnu savākšanai,
infrastruktūras attīstībai, izglītībai un veselības aprūpei, tīra dzeramā ūdens
nodrošināšanai, kā arī enerģētikai un komunikācijām.

Valsts ekonomikas pamats ir apūdeņojamā zemkopība un ganību lopkopība. Aramzeme
aizņem 12% teritorijas, ganības 46%, meži un krūmāji 3%. Valstī apūdeņo
30000 km2 (5% teritorijas). Lauksaimniecību būtiski ietekmē krasi kontinentālais
klimats: aukstas ziemas, karstas un sausas vasaras. Sevišķi liels sausums bija
2001. gadā, kura dēļ bada nāve draud 7 miljoniem iedzīvotāju.

Valstī pārsvarā naturālā lauksaimniecība un nomadu lopkopība (aitas, kazas,
kamieļi, ēzeļi, zirgi).

Zemkopības galvenās kultūras: kvieši, rīsi, kukurūza, mieži, kokvilna, lini,
sezams, cukurbietes, cukurniedres. Audzē citrusus (aprikozes, persikus),
cidonijas, vīnogulājus, dižlazdas, olīvkokus, dārzeņus.

Plaši izplatīta ir opija magoņu audzēšana. Afganistānā tiek iegūti 95% no
pasaulē patērētā heroīna. Kopš 2001. gada heroīna iegūšana ir dubultojusies.

Valsts ir bagāta ar dabas resursiem: nafta, dabasgāze, akmeņogles, varš, cinks,
svins, dzelzsrūda, hromīti, vizla, barīti, sērs, vārāmā sāls, dārgakmeņi un
pusdārgakmeņi.

Ar pus amatnieciskām metodēm iegūst akmeņogles, akmeņsāli, lazurītu, beriliju,
dzelzsrūdu, būvmateriālu izejvielas.

Preču transportā izmanto autotransportu, kā arī vilcējdzīvniekus: kamieļus,
ēzeļus, zirgus.

Afganistānai ir bagāts kultūras mantojums, kas aptver vairāk nekā 5000 gadus
ilgu laiku posmu. Tajā ir atrodami dažādu kultūru elementi, no kurām īpaši
jāizceļ Senās Persijas un Indijas kultūras. No Hellēnisma laikmeta ir
saglabājušies arī seno grieķu kultūras elementi. Šis kultūru sajaukums vairākas
reizes Afganistānas vēsturē piedzīvoja ziedu laikus, īpaši Mogulu impērijas
laikā, kad Kabula un Herāta kļuva par nozīmīgiem mākslas un izglītības centriem.
Laika periodā no 16. līdz 20. gadsimtam literatūra, māksla un arhitektūra bija
panīkusi, kas izskaidrojams ar to, ka valsts bija izolēta no ārpasaules un
lielākā daļa no iedzīvotājiem dzīvoja ārpus pilsētām, kur dominējošā tomēr bija
zemnieku "kultūra". Sociālās dzīves pamatā bija patriarhāts.

Afganistānā populāri ir individuālie sporta veidi, kas saistīti ar cīņas mākslu.
Viens no populārākajiem sporta veidiem ir buzkašī, kur par uzvarētāju kļūst tas,
kas pirmais, jājot uz zirga, nogalina aplokā ielaistu kazu vai aitu.

Rietumu pasaules tradicionālie komandu sporta veidi, kā futbols, basketbols,
volejbols, nekad nav ieguvuši vispārēju popularitāti. Olimpiskajās spēlēs
Afganistānas sportisti pirmo reizi piedalījās 1936. gada Vasaras Olimpiskajās
spēlēs. Pagaidām vienīgā Olimpiskā medaļa ir izcīnīta teikvando (līdz 58 kg) —
2008. gada Vasaras Olimpiskajās spēlēs bronzas medaļu ieguva Rohulla Nikpajs.
Afganistāna pagaidām vēl ne reizi nav aizsūtījusi savus sportistus uz Ziemas
Olimpiskajām spēlēm.

Burtiski nosaukums Afganistāna nozīmē "afgāņu zeme" — acīmredzot cēlies no vārda
afgānis. Domājams, ka puštuni sāka izmantot vārdu afgānis kā pašnosaukumu, kopš
islāma perioda sākuma. Saskaņā ar dažu zinātnieku viedokli, vārds afgānis pirmo
reizi vēsturē parādījās nezināma autora, desmitā gadsimta ģeogrāfiskā grāmatā ar
arābu nosaukumu ‘Hudud-al-Alam’, 982. gadā (pilnajā nosaukumā „Hudud ul-'alam
min al-mashriq ila al-maghrib„ — „Pasaules robeža no austrumiem līdz
rietumiem”).

Pirms Afganistāna ieguva savu pašreizējo nosaukumu, šis reģions, savā vairāk
nekā 5000 gadu ilgajā vēsturē, ir izgājis cauri vairākām nosaukuma maiņām. Viens
no vissenākajiem nosaukumiem, saskaņā ar vēsturnieku un zinātnieku viedokli,
bija Ariāna — kā grieķiski tiek izrunāts senajā valodā avestā lietotais antīkais
nosaukums — Aryanam Vaeja, jeb sanskritā — Aryavarta(t.i. ariāņu zeme).
Mūsdienās šī senpersiešu un avestas izruna ir aizstāta ar vārdu Irāna, kas ir
pieminēts Afganistānas nacionālās aviosabiedrības nosaukumā — "Ariana Airlines".

Daudzus gadsimtus vēlāk, Afganistāna bija daļa no Lielās Horasānas un kopš tā
laika ir atpazīstama arī ar nosaukumu Horasāna.



https://lv.wikipedia.org/wiki/Vienotais_resursu_vietr%C4%81dis

Vienotais resursu vietrādis (vietrādis URL, URL) ir standartizēta resursa (kā
dokuments vai attēls) adrese Internetā (vai citviet). Tos pirmoreiz izveidoja
Tims Bērnerss-Lī lietošanai globālajā tīmeklī, bet pašreiz lietojamās formas
nosaka standarts RFC 2396 (1998).

Vienotais resursu vietrādis bija fundamentāla inovācija Interneta vēsturē. Tā
sintakse ir veidota tā, lai būtu vispārēja, paplašināma un spējīga saturēt
jebkuru simbolu kopu, izmantojot ierobežotu ASCII apakškopu. Vietrāži tiek
klasificēti pēc "shēmas", kas parasti norāda izmantojamo tīkla protokolu.

URL ir viens no URI veidiem. Vēsturiski abi termini bieži vien ir lietoti kā
sinonīmi, jo gandrīz visi URI vienlaicīgi ir arī URL. Šī iemesla dēļ, daudzviet,
kur šajā rakstā tiek runāts par URI, tas attiecināms arī uz URL.

Lietotājvārds un parole izmantojama tikai, ja lietotāja autorizāciju pieprasa
servera līmenī

Avots parasti ir servera nosaukums vai IP adrese, kas vajadzības gadījumā tiek
papildināts ar kolu un izmantojamā porta numuru (ja tiek lietots nestandarta
ports). Tas var saturēt arī informāciju par lietotājvārdu un paroli.

Ceļš ir hierarhiska atrašanās vietas norāde, izmantojot slīpsvītru ("/") kā
komponenšu atdalītājsimbolu.

Vaicājuma daļa ir paredzēta, lai izteiktu parametrus, kas nododami uz servera
esošai datu bāzei.

Vairums tīmekļa pārlūkprogrammu neprasa lietotājam ievadīt "http://" lai atvērtu
tīmekļa lappusi, jo HTTP ir tīmekļa pārlūkprogrammās visplašāk lietotais
protokols. Tāpat, tā kā 80 ir noklusētais HTTP protokola ports, arī to norādīt
nav nepieciešams. Parasti pārlūkprogrammā tiek ievadīts daļējs vietrādis,
piemēram, lv.wikipedia.org/wiki/Latvija. Lai dotos uz mājaslapu, parasti pietiek
ievadīt saimniekdatora nosaukumu, piemēram, lv.wikipedia.org.

Tā kā HTTP protokols ļauj serverim atbildēt uz pieprasījumu, pāradresējot
tīmekļa pārlūkprogrammu uz citu URL, daudzi serveri atļauj lietotājam izlaist
arī citas vietrāža daļas, piemēram, "www.", kā arī noslēdzošo slīpsvītru, ja
pieprasāmais resurss ir direktorijs. Tomēr, šādas URL daļu izlaišanas tehniski
veido pavisam citu URL, tādēļ tīmekļa pārlūkprogramma nevar veikt šīs korekcijas
pati, tai ir jāpaļaujas uz serveri. Teorētiski ir iespējams, ka serveris
atgriezīs divas dažādas lapas vietrāžiem, kuri atšķirsies tikai ar noslēdzošās
slīpsvītras esamību vai neesamību.



https://lv.wikipedia.org/wiki/Valsts

Valsts ir politiska organizācija, kas, balstoties uz tiesisku varu, nodrošina
sabiedrības vadīšanu un esošās politiskās iekārtas pastāvēšanu noteiktā
apdzīvotā teritorijā. Valsts trīs pamatpazīmes - teritorija, iedzīvotāji un
suverēna vara. Valsts ietver tādas institūcijas kā likumdevēja vara (parlaments,
Saeima u.c.), izpildvara (valdība), armija, tiesas, policija un citi.

Mūsdienās gandrīz visa planētas sauszeme ir sadalīta valstīs. Vienīgi Antarktīda
nav sadalīta. Kopumā ir aptuveni 200 valstis.

Latviešu vārds "valsts" ir tās pašas cilmes kā vārds "valdīt" un pēc lietojuma
ir ar līdzīgu nozīmi kā mūsdienu lietuviešu valodas vārds valstybė un somu
valodas valtio. Sākotnēji vārdu "valsts" lietoja viena kunga varai pakļauta
novada vai pagasta apzīmēšanai, tāpat kā vēl tagad to lieto krievu valodā
(волость - pagasts) un igauņu valodā (vald - pagasts). "Latvju Dainās" atrodamas
tautasdziesmas, kas liecina par šo seno nozīmi: "Triju kungu valstis jāja, Mani
vienu lūkotiesi: Ūzenieki, mūrenieki, Vilcenieku darbenieki" (Nr. 10861)

Vēl 18. un 19. gadsimtā ar vārdu "valsts", īpaši Vidzemes guberņas latviešu
apgabalos, apzīmēja dažāda līmeņa pārvaldes, pievienojot tam attiecīgo
apzīmētāju - ne tikai "ķeizara valsts" (impērija), "ķēniņa valsts" (karaliste),
"lielkunga valsts" (hercogiste), bet arī "baznīcas valsts" (draudze) un "muižas
valsts" (muižas novads).

Senajos laikos valstis bija sastopamas dažādās formās, kuras vairākkārt
mainījušās. Tās bija grieķu polisas, tirānija un demokrātija. Arī Senā Roma
pārdzīvoja karalistes, republikas un impērijas periodus. Senajā Ēģiptē valsts
veidošanos centralizētas monarhijas veidā lielā mērā ietekmēja nepieciešamība
koordinēt irigācijas sistēmas izveidošanu Nīlas ielejā.

Viena no varenākajām Seno laiku valstīm Vidusjūras reģionā bija arī Kartāga. Arī
tajā tās pastāvēšanas laikā mainījās valsts formas - sākotnēji tā pēc daudzām
pazīmēm atgādināja vēlētu tiesnešu - šofītu (angļu shofet) pārvaldītu republiku,
vēlāk tā kļuva par oligarhiju, tad impēriju.

Jaunajos laikos, 16.-17. gs., valstis arvien vairāk nostiprinājās kā nacionālas
valstis, lai gan pats nacionālas valsts jēdziens politiskajā terminoloģijā
parādījās tikai 19. gadsimtā. Šo jēdzienu sākotnēji ne vienmēr un pat ne tik
daudz saistīja ar nāciju vai tautu etniskā kontekstā, kā ar valdošo dinastiju
vai konkrētu sabiedrības grupu ekonomiskajām interesēm vai varu kā tādu.



https://lv.wikipedia.org/wiki/Salaca

Salaca ir upe Ziemeļvidzemē. Tā ir 96 km gara, sākas no Burtnieku ezera un ietek
Baltijas jūrā, Rīgas jūras līcī. Vidējais caurplūdums grīvā: 31,3 m³/s, maks.
184 m³/s, min. 4,4 m³/s.

Salacas krastos vairākās vietās ir skaisti sārta smilšakmens atsegumi, piemēram
Pietraga Sarkanās klintis un Skaņaiskalns. Upē vairākās vietās krāces,
ievērojamākās — pie Mērniekiem. Vasaras beigās ūdens līmenim krītoties, dziļums
dažās platākajās vietās ir tikai ap 15 cm. Upei ir arī dziļi, lēni posmi. Vasarā
ūdens Salacā dzidrs, silts, zied ūdensrozes. Sākot no Mazsalacas sākas Salacas
ielejas dabas parks, visā tecējumā upe atrodas Ziemeļvidzemes biosfēras
rezervātā.

Mīt vairākas zivju sugas: augšdaļā — sapali, līdakas, ālanti, asari, lejasdaļā
arī plauži, raudas. Pavasaros daudz vimbu, rudeņos lašveidīgo. Salacas krastos
pie Staiceles regulāri pavasarī tiek rīkotas makšķerēšanas sacensības "Staiceles
vimba".

No Indriķa hronikas zināms, ka 1216. gada pavasarī iebrucēji no Sāmsalas pa
Salacas upi (latīņu: Saletsa) iebruka letu zemēs ap Burtnieku ezeru, bet leti
viņus sakāva un piespieda bēgt.



https://lv.wikipedia.org/wiki/Prusaki

Prusaki (Blattaria jeb Blattodea) ir kukaiņu klases (Insecta) viena no
jaunspārņu (Neoptera) kārtām. Pasaulē ir apmēram 4000 dažādu prusaku sugu, no
tām lielākā daļa dzīvo tropos, apmēram 30 sugas dzīvo cilvēku tuvumā, un 4 no
tām tiek uzskatītas par kaitēkļiem.

Zinātniskais vārds Blattaria ir cēlies no latīņu vārda Blatta, kas nozīmē
"kukainis". Krievu valodas ietekmē to dažkārt sauc par tarakānu.

Vislabāk zināmās prusaku sugas ir Amerikas prusaks (Periplaneta americana), kas
var sasniegt 30 mm garumu, virtuves prusaks (Blattella germanica), kas sasniedz
15 mm garumu, Āzijas prusaks (Blattella asahinai), kas arī sasniedz 15 mm
garumu, un melnais prusaks (Blatta orientalis), kas sasniedz 25 mm garumu.
Tropos dzīvojošie prusaki bieži ir lielāki par citiem prusakiem, bet
aizvēsturiskie prusaki Archimylacris un Apthoroblattina bija daudzu reižu
lielāki par mūsdienu prusakiem.

Eiropā dzīvo 130 prusaku sugas, bet ik pa laikam tiek atklātas jaunas sugas.
Četras no tām dzīvo Latvijā: virtuves prusaks (Blattella germanica), melnais
prusaks (Blatta orientalis), ziemeļu prusaks (Ectobius lapponicus) un meža
prusaks (Ectobius sylvestris). Virtuves prusaks un melnais prusaks ir
sinantropas sugas, kas nozīmē, ka tās dzīvo cilvēku mājokļos. Toties ziemeļu
prusaks un meža prusaks dzīvo sausos priežu mežos.

Virtuves prusaki Latvijā ienākuši no Vācijas 18. gadsimtā, tos sauc arī par vācu
prusakiem. Melnie prusaki nāk no Āzijas (Ķīnas un Tibetas), un tos sauc arī par
austrumu prusakiem. Atsevišķos gadījumos Latvijā konstatēti arī Amerikas
prusaki, kas ir ieceļojuši līdz ar eksotiskajiem augļiem.

Prusaki ir viena no senākajām un primitīvākajām kukaiņu grupām, kas kopā ar
termītiem (Isoptera) un dievlūdzējiem (Mantodea) ir apvienoti prusakveidīgo
virskārtā (Dictyoptera). Pēdējie zinātniskie pētījumi liek zinātniekiem
pārvērtēt šo iedalījumu, jo ir noskaidrots, ka termīti ir prusaku tiešie
pēcteči. Līdz ar to zinātnieki uzskata, ka termītiem būtu jāatrodas prusaku
kārtā (Blattaria), izdalot tos termītu virsdzimtā (Termitoidae).

Vecākie zināmie prusaki Archimylacris dzīvoja pirms 354 - 295 miljoniem gadu.
Aizvēsturiskie prusaki bija diezgan atšķirīgi no mūsdienu prusakiem, tiem bija
gari olu dējekļi, un tie bija priekšteči arī dievlūdzējiem. Pirmās fosilijas
aizvēsturiskiem prusakiem Apthoroblattina, kas līdzinās mūsdienu prusakiem, ir
apmēram 145 miljonus gadu vecas.

Prusaki ir diezgan lieli kukaiņi. Lielākā daļa prusaku ir īkšķa naga lielumā,
bet daudzi ir lielāki. Pasaulē lielākais prusaks ir Austrālijas milzu
zemesprusaks (Macropanesthia rhinoceros), kas var sasniegt 9 cm garumu un svērt
30 g. Līdzīgs augumā ir Centrālamerikā dzīvojošais milzu meža prusaks (Blaberus
giganteus), kas izaug apmēram tikpat garš kā Austrālijas radinieks, bet nav tik
smags.

Prusakiem ir plati, saplacināti ķermeņi, ar relatīvi mazu galvu. Tie ir ļoti
primitīvi kukaiņi, tikai ar dažām speciālām adaptācijām, iespējams tie ir
visprimitīvākie jaunspārnu kukaiņi. Mute ir galvas apakšā, ar košļāšanai
piemērotu apakšžokli. Tiem ir 2 lielas saliktās acis un 2 vienkāršās acis jeb
actiņas un 2 garas, lokanas antenas. Pirmie divi spārnu pāri ir stingri un
aizsargā aizmugurējos membrānveidīgos spārnus kā ar bruņām. Visiem četriem
spārniem ir labi attīstītas vēnas. Kājas ir spēcīgas, ar lielu pēdu un katrai ir
pieci nagi. Kādreiz pastāvēja uzskats, ka dzeloņi uz prusaku kājām ir kādi
sensori, bet izpētot kukaiņus tuvāk, noskaidrojās, ka tie ir papildus atbalsta
punkti uz irdenām augsnēm, piemēram, smiltīm. Vēderam ir 10 posmi ar dažiem
dzeloņiem.

Prusakiem ir izteiktas spējas reģenerēt ķermeņa daļas, piemēram, ja tā dzīves
pirmajos ciklos tiek zaudēta kāja vai ūsa, kukainis to spēj ataudzēt.

Reizēm var novērot, ka prusaku mātītes nēsā pie sava vēdergala piestiprinātas
olu kapsulas. Piemēram, virtuves prusaku mātīte šādā kapsulā nēsā 30 - 40
tievas, garas olas, iepakotas kā cepumus.

Olu kapsulu mātīte nomet īsi pirms mazie prusaki no tām izšķiļas. Kopumā paiet 3
- 4 mēneši, kamēr no olas attīstās pieaudzis prusaks. Prusaka mūžs ir apmēram 1
gada garumā. Savas dzīves laikā viena prusaku mātīte spēj uzražot līdz 8 olu
kapsulām. Piemērotos apstākļos katra mātīte atstāj aiz sevis 300 - 400
pēcnācējus, lai gan ir sugas, kas spēj saražot ekstrēmi daudz pēcnācēju. Ir
sugas, kuru mātītes tiek apaugļotas vienu reizi mūža, un tas ir pietiekami, lai
dētu olas visu atlikušo mūžu.

Prusaki galvenokārt ir visēdāji, izņemot kokēdājprusaku ģinti (Cryptocercus).
Kokēdājprusaki paši nespēj sagremot celulozi, bet simbiozē ar dažādām
baktērijām, kas noārda celulozi, prusaki spēj iegūt no koksnes sev nepieciešamās
barības vielas. Līdzīga simbioze ar baktērijām ir termītiem, tādēļ pastāv
uzskats, ka kokēdājprusaki ir tuvākie termītu radinieki. Šo hipotēzi nostiprina
arī pēdējo laiku zinātnieku pētījumi par termītiem.

Visām prusaku sugām, izņemot Austrālijas alu prusakiem (Nocticola
australiensise), mutē ir baktērija Blattabacterium cuenoti, kas tiem nodrošina
gremošanu. Austrālijas alu prusaki ir īpaši arī ar to, ka tiem nav acu, spārniem
nav pigmenta, un šo prusaku ģenētiskie pētījumi liecina, ka šī suga varētu būt
starpsuga starp prusakiem un dievlūdzējiem.

Prusaki ir vieni no izturīgākajiem kukaiņiem pasaulē. Dažas sugas spēj iztikt
bez barības un būt aktīvas veselu mēnesi, piedevām izdzīvot ar barības vielām
ierobežotiem barības avotiem kā, piemēram, līme uz pastmarkām. Kopumā bez
barības prusaki var izdzīvot 3 mēnešus un bez ūdens 1 mēnesi. Dažas sugas spēj
iztikt bez gaisa 45 minūtes. Ir veikti eksperimenti ar prusakiem, tos iemērcot
zem ūdens uz pusstundu, pēc šīs peldes prusaki atkal atjaunojās it kā nekas
nebūtu noticis.

Ir populārs teiciens, ka pēc atomkara uz zemes dzīvos tikai prusaki. Un šis
apgalvojums nav bez pamata, prusaki spēj izturēt radiaktīvo starojumu, kas ir 6
- 15 reizes lielāks nekā to spēj izturēt cilvēks, tomēr ir kukaiņi, kas ir vēl
izturīgāki pret radiāciju par prusakiem, piemēram, augļu muša. Prusaku izturību
pret radiāciju nodrošina tas, ka to šūnas dalās reti. Tajā brīdī, kad dalās
šūnas, tās ir viegli ievainojamas. Prusaku šūnas dalās tikai tajā brīdī, kad
tiek nomainīts apvalks, kas notiek 1x nedēļā, un arī tikai tajā laikā, kamēr
prusaks aug augumā. Prusaku kā sugas izdzīvošanu nodrošina arī tas, ka
radiaktīvā starojuma brīdī tiktu ievainoti tikai tie prusaki, kas mainītu
apvalku.

Prusaki dzīvo gandrīz visā pasaulē lielākajā daļā biomu. Kaitēkļu sugas ļoti
ātri piemērojas apstākļu maiņai, bet priekšroku dod siltiem un nokrišņu
aizsargātiem apstākļiem ēku iekšienē. Daudzas tropu sugas ir ļoti atkarīgas no
siltuma, un cilvēku mitekļu vidējā temperatūra tām ir par zemu.

Savos izkārnījumos prusaki atstāj ķīmiska rakstura informāciju par barību,
ūdeni, par gatavību pāroties. Prusaki sekojot šīm zīmēm spēj atrast barības un
ūdens avotus, kā arī vietas, kur citi prusaki slēpjas. Tādā veidā prusakiem
veidojas bars, kas dara vienu un to pašu, atkārtojot kāda indivīda iepriekš
izdarīto. Jo vairāk prusaku ir atkārtojuši vienu un to pašu ceļu, jo vairāk
prusaku tam seko.

Prusaki ir nakts dzīvnieki, ja tumsā prusakus pēkšņi apspīd gaisma, tie bēg
slēpties. Izņēmums ir Āzijas prusaks, kas ir aktīvs dienas gaismā.

Sinantropās prusaku sugas apmetas cilvēku mājokļos. Tas parasti iemitinās
dzīvokļa siltākajās vietās - aiz ledusskapja, pie sildierīcēm, labprāt apdzīvo
atkritumu vadus, nereti iemitinās arī istabas mēbelēs. Novērots, ka prusaki
ieviešas arī elektroniskajās ierīcēs - radioaparātos, televizoros, datoros un
var izraisīt to avārijas.

Prusaki, lai pievilinātu pāri, lieto feromonus, kā arī tēviņi mātītēm izpilda
rituālas dejas un čirkstināšanas. Tāpat kā daudzi citi kuakaiņi prusaki pārojas,
skatoties katram uz savu pusi. Pārošanās process tiem ir salīdzinoši ilgs.
Prusakiem ir dažas sugas, kurām, lai vairotos, nav nepieciešams pāroties.

Mātīte parasti kādā aizsargātā vietā noglabā olu kapsulu vai nēsā sev to līdzi,
un atbrīvojas no olu kapsulas īsi pirms kāpuru izšķilšanās. Dažas sugas olas
nēsā ķermeņa iekšpusē. Šādos gadījumos olas var būt un var nebūt ievietotas olu
kapsulās. Olas tiek izdētas īsi pirms šķilšanās. Ir zināma tikai viena prusaku
suga - Klusā okeāna vaboļprusaks (Diploptera punctata), kura ir dzīvdzemdētāja.

Prusaku kāpuri ārēji ir ļoti līdzīgi pieaugušiem prusakiem, vienīgi tiem nav
attīstīti spārni un ģenetālijas. Kopumā prusaki attīstās lēni. Dažādām sugām
attīstības ilgums ir dažāds, un tas var būt gan daži mēneši, gan 1 gads. Ir
sugas, kas dzīvo salīdzinoši ilgi. Ir novēroti prusaki, kas laboratorijas
apstākļos nodzīvoja 4 gadus.

Prusaki ir vieni no izplatītākajiem mājas kaitēkļiem. Tie barojas ar cilvēku un
mājdzīvnieku pārtiku. Vietās, kur dzīvo prusaki, var būt spēcīga smaka, kā arī
prusaki pārnēsā mikrobus un slimību baciļus, kas var būt bīstami cilvēkiem,
īpaši slimnīcās. Prusaki pārnēsā visbiežāk zarnu infekcijas (vēdertīfu,
dizentēriju, holeru), dažkārt prusaki izplata arī plaušu infekcijas slimības
(tuberkulozi, difteriju) un parazītisko tārpu oliņas. Ir konstatēti gadījumi,
kuros prusaki kož guļošiem cilvēkiem. Ir cilvēki, kuriem ir alerģija pret
prusaku izdalījumiem. Smagāku alerģiju gadījumā cilvēkam izraisās astma. Ir
zināms, ka prusaki bez barības var iztikt 3 mēnešus un bez ūdens 1 mēnesi. Tāpat
prusakiem nepatīk aukstums, tie dod priekšroku siltumam un aizvējam, lai gan
spēj pārdzīvot īslaicīgus aukstuma brīžus. Tādēļ no prusakiem ir ļoti grūti
atbrīvoties, ja tie ir ienākuši jūsu mājā.

Galvenais veids, kā cīnīties ar prusakiem, ir glabāt pārtiku noslēgtos traukos,
lietot atkritumu tvertnes ar ciešiem vākiem, uzturēt tīru virtuvi un regulāri ar
putekļsūcēju iztīrīt visas telpas. Prusakiem ir nepieciešama piekļuve ūdenim.
Līdz ar to jārūpējas, lai mājā nebūtu piloši krāni, kā arī, lai mājas sienās
nebūtu plaisas, caur kurām prusaki varētu tikt telpās.

Dabā ir vairāki parazīti un dzīvnieki, kuri medī prusakus, tomēr tikai daži ir
efektīgi to bioloģiskai kontrolei. Visefektīgākās ir prusaklapsenes (Evaniidae),
jo to mērķis ir prusaku olu kapsulas, un tropu prusaklapsenes (Ampulicidae), kas
medī pieaugušos prusakus un tikko izšķīlušos. Bet mājas apstākļiem
visefektīgākais bioloģiskais prusaku ienaidnieks ir garkāju simtkājis (Scutigera
coleoptrata). Daudzi cilvēki to uzskata par labāko palīgu cīņa pret prusakiem.

Tropu prusaklapsene, prusaku medījot, sadzeļ to vairākas reizes. Pirmais
dzēliens tiek durts tieši krūtīs, paralizējot upuri uz 2 - 5 minūtēm. Tas ir
pietiekami, lai izdarītu upurim otru dzēlienu. Otro dzēlienu lapsene iedur
prusaka smadzenēs, kas kontrolē prusaka refleksu bēgt. Kad prusaks atjēdzas no
paralīzes, tas vairs nekur nebēg. Lapsene saķer to aiz antenām un ievelk sava
kāpura ligzdā, kurā pēc tam iedēj olu. Kad no olas izšķiļas lapsenes kāpurs, tas
apēd prusaku, kurš joprojām ir dzīvs un svaigs.

Prusaki nepanes tādus ķīmiskos līdzekļus kā hidrametilnonu un fipronilu, kā arī
borskābes pulveri. Tāpat pret prusakiem tiek lietoti līdzekļi, kas satur
deltametrīnu un piretrīnu.

Lai atbaidītu prusakus, Singapūrā un Malaizijā taksometru vadītāji lieto
pandanas lapas. Krievijā pielieto paņēmienu, kura izpildīšanai ir nepieciešama
gāzmaska un mājas pamešana uz vairākām dienām; atver vaļā visas skapīšu durvis,
uz pannas uzber sēru un uzliek cepties, pēc brīža izslēdz plīti (ar gāzmasku uz
sejas) un pamet māju uz vairākām dienām.

Lēts paņēmiens un ne tik bīstams pašiem cilvēkiem ir prusaku lamatas, kuras
katrs pats var pagatavot. Izvēlas dziļu stikla vai metāla burku, tajā ieliek
prusakiem ēsmu. Burkā papildus ielej apmēram 2 cm ūdeni vai alu, kas pats par
sevi jau ir kārums prusakiem. Burku novieto cieši pie sienas, vai pieslien pie
burkas dažus zāles stiebrus, lai prusaki pa sienu vai stiebru varētu aizrāpot
līdz burkas augšai un ielekt burkā pēc barības. Ielēcis tas vairs netiek pa
slidenajām stikla sienām atpakaļ laukā. Šķidrums burkas apakšā nodrošina to, ka
prusaks pēc laika noslīkst. Šī metode ļoti labi strādā pret Amerikas prusakiem,
bet ir mazāk efektīga pret virtuves prusakiem. Lai palielinātu burkas iekšsienu
slīdenību, tās var iesmērēt ar vazelīnu. Šo metodi sauc par Lasvegasas metodi,
jo tika popularizēta Lasvegasā pa televīziju.



https://lv.wikipedia.org/wiki/Microsoft_Windows

Microsoft Windows ir Microsoft radīta operētājsistēma personālajiem datoriem un
serveriem. 1985. gadā Microsoft izstrādāja operētājsistēmu Windows kā
papildinājumu MS-DOS. Tā bija kā atbilde uz tolaik parādījušos, jauno,
kompānijas Apple datorsistēmu - Apple Macintosh, kurā jau tika izmantota
grafiskā lietotāja saskarne (GUI). Microsoft Windows galu galā ir kļuvusi par
dominējošo operētājsistēmu personālajiem datoriem.

Pirmajai patstāvīgajai Microsoft Windows versijai — 1.0, kuru izlaida 1985. gada
novembrī, bija maz funkciju un tādējādi tā neguva lielu popularitāti, turklāt
tai vēl bija jāsacenšas ar Apple operētājsistēmu. Windows 1.0 patiesībā pat
nevarētu nosaukt par operētājsistēmu, drīzāk par MS-DOS papildinājumu. Microsoft
Windows 2.0 tika izlaista 1987. gada novembrī un tā guva lielāku popularitāti,
nekā tās priekštece. Windows 2.03, kuru izlaida 1988. gada janvārī bija
izmainīta operētājsistēma no vienkāršiem kantainiem logiem uz jau cits citu
pārklājošiem logiem. Šī izmaiņa noveda pie tiesu darbiem starp Apple Computer un
Microsoft, jo Apple uzskatīja to par autortiesību pārkāpumu.

1995. gada augustā, Microsoft izlaida Windows 95, kurā tika pamatīgi uzlabots
grafiskais dizains un lietotāja saskarne, kā arī tā bija pirmā operētājsistēma
Windows, kurā darbojās priekšaicīgais vairākuzdevumu režīms (preemptive
multitasking). Galvenais Windows 95 atbalsts no Microsoft beidzās 2000. gada 31.
decembrī, un pagarinātais atbalsts beidzās 2001. gada 31. decembrī.

Nākamā Windows versija tika laista klajā ar nosaukumu Windows 98, kuru izlaida
1998. gada jūnijā. Šī versija tika ļoti kritizēta tās lēnā ātruma un kļūdu dēļ
salīdzinājumā ar Windows 95. Galvenās kļūdas tika izlabotas Windows 98 Second
Edition 1999. gadā. Galvenais atbalsts no Microsoft šajai versijai darbojās līdz
2002. gada 30. jūnijam, un pagarinātais atbalsts līdz 2006. gada 11. jūlijam.

Kā daļu no profesionālā virziena, Microsoft, 2000. gada februārī izlaida Windows
2000. Nākamā mājas lietotāju versija pēc Windows 98 bija Windows Me (Millennium
Edition), kuru izlaida 2000. gada septembrī. Šajā versijā parādījās jau tāda
jauna tehnoloģija, kā "Universal Plug and Play". Taču arī šī windows versija
tika smagi kritizēta tās savietojamības un stabilitātes problēmu dēļ.

2001. gada oktobrī, Microsoft laida klajā Windows XP, kura tika bāzēta uz NT
kodola. Pārmaiņas pēc, šī Windows versija tika ļoti slavēta tās funkciju un
pielietojamības dēļ. Tā ir veidota divās versijās "Home" priekš mājas
lietotājiem, un "Professional" priekš profesionālajiem lietotājiem. Profesional
sevī ietver vairāk drošības un tīkla funkcijas nekā Home versija. Vēlāk, 2002.
gadā Microsoft laida klajā "Media Center" versiju, kurai bija TV un DVD
atbalsts, ieskaitot programmas ierakstīšanu no TV, kā arī tālvadības pulti.
Galvenais Microsoft atbalsts priekš Windows XP beidzās 2009. gada 14. aprīlī un
pagarinātais atbalsts līdz pat 2014. gada 8. aprīlim. 2003. gada aprīli,
Microsoft izlaida Windows Server 2003, aizvietojot Windows 2000 profesionālo
operētājsistēmu sērijā ar jaunām funkcijām un stingru virzienu drošības jomā.
2005. gada decembrī tika izdota jauna Windows Server 2003 versija — Windows
Server 2003 R2.

2007. gada 30. janvārī kompānija izlaida operētājsistēmu Windows Vista. Tas
saturēja vairākas jaunas funkcijas, sākot no pilnībā pārstrādātu kodolu un
lietotāja interfeisu un beidzot ar būtiskām programmas tehniskām izmaiņām, īpašu
uzmanību pievēršot drošības elementiem. Tā ir pieejama vairākos dažādos
izdevumos, tomēr ir pakļauta zināmai lietotāju kritikai, saistībā ar samērā
nestabilo darbību un zināmu produkta nepabeigtību.

2009. gada 22. oktobrī Microsoft izlaida Windows 7. Atšķirībā no šīs versijas
priekšgājēja, Windows Vista, kurā tika ieviestas daudzas jaunas funkcijas,
Windows 7 tika fokusēts kā nākamais lielais solis Windows līnijas attīstībā,
nopietni tika uzlabota saderība ar citu ražotāju lietojumprogrammām un
aparatūru, kas operētājsistēmai Windows Vista tajā laikā bija problemātiska vai
netika atbalstīta vispār. Windows 7 ir multi-touch, jeb vairākpunktu pieskārienu
vadības atbalsts, pārveidots Windows dizains ar jaunu uzdevumjoslu, sauktu par
Superbar, mājas tīkla sistēmu, sauktu par HomeGroup, kā arī ievērojami
veiktspējas uzlabojumi.

Agrākās Windows versijas tika galvenokārt veidotas kā grafiskās lietotāja
saskarnes, jo tās tika veidotas uz MS-DOS bāzes, un šīs versijas galvenokārt
lietoja MS-DOS failu sistēmas servisiem. Taču pat agrākās 16 bitu Windows
versijas sevī ietvēra daudzas tipiskas operētājsistēmas funkcijas, piemēram, tām
bija savs izpildāmfailu formāts, savi ierīču dziņi (taimera, grafiskie,
printeru, peles, tastatūras un skaņas dziņi). Atšķirībā no MS-DOS, Windows tā
lietotājiem deva iespēju izpildīt vairākas grafiskās lietotnes vienlaicīgi
vairākuzdevumu režīmā. Visbeidzot, Windows operētājsistēmā tika izveidota
sarežģīta, segmentāra programmatūras virtuālās atmiņas shēma, kas ļāva izpildīt
programmas, kuras ir lielākas nekā pieejamā atmiņa: kodu segmenti un programmas
resursi tika samainīti vai arī izmesti no atmiņas, ja atmiņā sāka kļūt par maz
vietas, un datu segmenti savukārt ievietoti atmiņā tad, kad konkrētā
lietojumprogramma pārtrauc kontrolēt procesoru, bieži vien gaidot lietotāja
rīkojumu.

Windows 3.0 un Windows 3.1 tika uzlabots dizains, galvenokārt pateicoties
virtuālajai atmiņai un ielādējamajiem virtuālajiem ierīču dziņiem (VxDs), kas
ļāva dalīties ar pieejamajām ierīcēm starp vairākuzdevumu DOS logiem. Šī
apstākļa dēļ, Windows lietotojumprogrammas tagad varēja lietot 16 bitu
aizsargātajā režīmā (kad Windows tika lietots standarta vai 386 Enhanced
režīmā), kas deva tiem pieeju daudziem megabaitiem no atmiņas, kā arī noņēma
obligāto nepieciešamību darboties programmatūras virtuālās atmiņas shēmā. Priekš
Windows 3.0, Microsoft pārrakstīja kritiskās operācijas no C programmēšanas
valodas uz Assembly valodu, padarot šo izlaidumu daudz ātrāku un mazāk atmiņas
patērējošu.

Līdz ar 32 bitu Windows for Workgroups 3.11 parādīšanos, Windows beidzot varēja
pārtraukt balstīties uz DOS failu pārvaldīšanas sistēmu. Šī līdzekļa dēļ,
Windows 95 tika izveidota Long File Names iespēja, kura mazināja 8.3 filename
lomu sāknēšanā. Tagad MS-DOS tika iekļauta Windows sistēmā. Pats nozīmīgākais
jauninājums ir iespēja lietot 32 bitu vairākpavedienojošas, vairākuzdevumu
grafiskās programmas. Taču bija nepieciešamība pēc savietojamības ar 16 bitu
programmām, un tas nozīmēja, ka GUI sastāvdaļas vēl joprojām bija tikai 16 bitu
un ne pilnīgi reentrantas, kas noveda pie samazinātas veiktspējas un
stabilitātes.

Windows 95 tika izlaisti trīs izlaidumi (pirmais 1995. gadā, pēc tam labojumu
versijas 1996. un 1997. gadā, kuras tika pārdotas tikai kā OEM versijas, kam
tika pievienotas tādas iespējas, kā FAT32 atbalsts). Microsoft Windows nākamais
izlaidums bija Windows 98; šajai versijai bija 2 izlaidumi - Windows 98 1998.
gadā un Windows 98 Second Edition 1999. gadā. 2000. gadā, Microsoft nāca klajā
ar Windows Me (Millennium Edition) izlaidumu, kurā tika lietots tas pats kodols,
kas Windows 98 izlaidumā un kā paraugu grafiskajai saskarnei ņemot Windows 2000,
kā arī parādījās jauna iespēja - System Restore, ļaujot lietotājam atiestatīt
datora uzstādījumus uz agrāku laiku. Līdz ar visiem šiem jauninājumiem,
lietotājiem radās ļoti daudzas problēmas. Windows Me bija maz laika kļūt
populāram, jo pēc neilga pārtraukuma tika izlaista jauna versija - Windows XP.

Šī Windows sistēmu paudze tika izdaiļota un pārdota augstāka līmeņa biznesa
lietošanai. Pirmais izlaidums bija Windows NT 3.1 1993. gadā, kurai sekoja
Windows NT 3.5 izlaidums 1994. gadā., Windows NT 3.51 izlaidums 1995. gadā un
Windows NT 4.0 - 1996. gadā. NT 4.0 bija pirmā NT saimes operētājsistēma, kuras
lietotāja saskarne līdzinājās Windows 95 saskarnei. Vēlāk Microsoft uzsāka
biznesa un mājas operētājsistēmu apvienošanu. Pirmais mēģinājums bija Windows
2000, kas diemžēl neattaisnoja Microsoft cerības, tāpēc tā tika izlaista kā
biznesa sistēma. Windows 2000 mājas lietotāju versijas (saukta arī par "Windows
Neptune") izstrāde tika pārtraukta un tās vietā tika izlaista Windows Me
operētājsistēma. Līdz beidzot "Neptune" tika vēlāk iekļauta Windows XP. Pēc tam
tika radīta jauna biznesa sistēma - Windows Server 2003, kā arī mājas un biznesa
operētājsistēmu apvienojums - jaunā Windows Vista. Microsoft piedāvā arī
operētājsistēmu mobilajām ierīcēm - smartfoniem u.c: Windows CE, kas arī ir 32
bitu operētājsistēma.

Līdz ar Intel Itanium arhitektūras nākšanu klajā, Microsoft izlaida jaunas
Windows 2000 versijas, lai tās varētu atbalstīt šo arhitektūru. Windows XP un
Windows Server 2003 versijas Itanium arhitektūrai parādījās tajā pašā laikā, kad
tika izlaistas to 32 bitu versijas. 2005. gada 25. aprīlī, Microsoft izlaida
Windows XP Professional x64 Edition un x64 versijas arīdzan Windows Server 2003,
lai atbalstītu AMD64/Intel64 (x64 Microsoft terminoloģijā) arhitektūru. 2005.
gadā, Microsoft pārtrauca atbalstu Windows XP Itanium versijai. Modernā 64 bitu
Windows paaudze iedalās - Windows XP Professional x64 Edition priekš
AMD64/Intel64 sistēmām, un Windows Server 2003 gan priekš AMD64/Intel64, gan
priekš Itanium sistēmām. Windows Vista ir pirmā galalietotāja Windows versija,
kurai Microsoft izlaida vienlaicīgi gan 32, gan 64 bitu versijas. Windows Vista
neatbalsta Itanium arhitektūru.

Microsoft sāka publiski atzīt savas programmatūras drošības problēmas, un līdz
ar to izvirzīja drošību par savu galveno prioritāti. Microsoft laiž klajā
drošības labojumus aptuveni vienreiz mēnesī (parasti katra mēneša otrajā
otrdienā), caur Windows Update servisu. Arī kritiskie labojumi īsākos laika
intervālos pēc vajadzības tiek piedāvāti caur šo servisu. Windows 2000 (SP3 vai
jaunāka), Windows XP, Windows Server 2003 un Vista vidēs, atjauninājumi var tikt
uzstādīti automātiski, ja vien lietotājs ir ieslēdzis šādu iespēju. Kā
rezultātā, piemēram 2. Servisa pakotne Windows XP vai 1. servisa pakotne Windows
Server 2003 tika uzstādīta uz lietotāju datoriem daudz ātrāk.

Microsoft pārstāja izlaist atjauninājumus un uzlabojumus daudzām vecajām Windows
operētājsistēmām, ieskaitot Windows 9x versijas un agrākās Windows NT versijas.
Windows 98, Windows 98 Second Edition un Windows Me atbalsts tika pārtraukts
2006. gada 11. jūlijā, kā arī windows NT 4.0 pagarinātais atbalsts beidzās 2004.
gada 31. decembrī. Līdz ar Windows XP Professional x64 Edition parādīšanos tika
pārtraukti drošības atjauninājumu izlaidumi priekš Windows XP 64-bit Edition.
Taču, praktiski visus atjauninājumus, kurus Microsoft ir laidis apgrozībā visām
Windows versijām, vēl joprojām var atrast Windows Atjauninājumu Katalogā
(Windows Update Catalog).



https://lv.wikipedia.org/wiki/M%C4%81ksla

Par mākslu tiek runāts saistībā ar dažādām cilvēka rīcības formām saistībā ar
dažādu tādu materiālu un nemateriālu lietu radīšanu, kam piemīt kaut kāda
vērtība attiecībā uz mentālajām spējām (psihi jeb prātu), maņām un emocijām.
Tādēļ māksla rodas tad, kad cilvēks kaut kā sevi izpauž.

Vārds "māksla" tiek lietots saistībā ar dažādiem radošās izpausmes veidiem,
piemēram, mūziku, literatūru, fotomākslu, deju, teātri u.c. Visbiežāk par to
runā saistībā ar vizuālajām mākslām, piemēram, glezniecību, tēlniecību un
grafiku. Tomēr par mākslu runā arī saistībā ar citiem mākslas veidiem, kas
iedarbojas uz pārējām maņām, piemēram, mūzika iedarbojas uz dzirdi. Filosofijas
nozare, kas nodarbojas ar jautājumiem par mākslu ir estētika.

Tradicionāli jēdziens "māksla" tiek lietots, lai apzīmētu jebkādu prasmi vai
meistarību. Nozīme mainījās Romantisma laikmetā, kad mākslu sāka uzskatīt par
"īpašu cilvēka prāta spēju līdzās reliģijai un zinātnei". Kopumā māksla ir
cilvēka rīcības rezultāts, kas radīts ar nolūku stimulēt cilvēka maņas un
mentālās spējas, it kā pārnesot emocijas un/vai idejas. Neskaitot šādu aprakstu,
nav vienas konkrētas mākslas definīcijas. Māksla spēj arī atainot abstraktu domu
un tās izpausmes var izvilināt mākslas baudītājā iepriekš neapzinātas vai
slēptas emocijas.

Mākslas aprakstīšana īpaši sarežģīta kļuva 20. gadsimtā. Ričards Volheims
(Richard Wollheim) nošķir trīs pieejas: reālistu, kas estētisko kvalitāti
uzskata par absolūtu vērtību - neatkarīgu no cilvēka; objektīvistu, kas arī to
uzskata par absolūtu vērtību, taču atkarīgu no sabiedrības uzskatiem kopumā; un
relatīvistu pozīciju, kurā estētiskā kvalitāte nav absolūta vērtība, bet gan
individuāla atkarībā no katra cilvēka. Lietas var raksturot pēc to autoru nolūka
vai tā trūkuma, neskatoties uz šo lietu šķietamo pielietojumu. Piemēram,
krūzīte, kas radīta ar nolūku kalpot par tvertni var tikt uztverta par mākslas
darbu, ja uz tās ir kāds zīmējums, savukārt, gleznojumi var tikt uzskatīti par
praktiskiem priekšmetiem, ja tie radīti masveidā.

Vizuālo mākslu mēdz definēt kā krāsu, formu un citu elementu izvietošanu "tādā
veidā, kas modina skaistuma izjūtu, īpaši attēlojot skaisto ar grafisku vai
plastisku līdzekļi palīdzību". Volheims mākslas iedabu aprakstījis kā "vienu no
izvairīgākajām cilvēka radītās kultūras problēmām". Tā tikusi definēta kā
izpausmes līdzeklis vai līdzeklis emociju un ideju apmaiņai, līdzeklis pašu
formas elementu iepazīšanai un novērtēšanai kā arī kā mimēze jeb attēlojums.
Ļevs Tolstojs aprakstījis mākslu kā netiešu līdzekļu izmantošanu saziņai starp
cilvēkiem. Benedeto Kroče (Benedetto Croce) un Rodžers Kolingvuds (Roger
Collingwood) attīstīja ideālismu - skatījumu, ka māksla pauž emocijas un, ka
tādējādi mākslas darbs būtībā pastāv tā autora prātā. Mākslas kā formas izpratne
sakņojas Imanuela Kanta filosofijā un 20. gadsimta sākumā to attīstīja Rodžers
Fraijs (Roger Fry) un Klaivs Bells (Clive Bell). Mākslas kā mimēzes jeb
attēlojuma izpratne sakņojas Aristoteļa filosofijā.



https://lv.wikipedia.org/wiki/Lodveida_zibens

Lodveida zibens ir spīdošs, lodveida formas 10—20 cm diametrā veidojums, kas
dažu desmitu sekunžu vai dažu minūšu laikā izlādējas. Tas ir viens no zibens
veidiem. Negaisa mākoņos tas novērots līdz 100 reižu biežāk nekā Zemes tuvumā.

Lodveida zibens vienmēr parādās pērkona negaisa un zibens laikā, bieži vien tad,
kad ir novērojami arī parastie zibeņi. To izveido atsevišķas zibens izlādes, bet
dažkārt lodveida zibens var pēkšņi uzrasties no dažādiem priekšmetiem, piemēram,
koka staba. Dzīvojamās ēkās lodveida zibens var iekļūt pa atvērtu logu,
elektriskajiem un telefona vadiem, kā arī caur dūmvadiem.

Visbiežāk lodveida zibens pārvietojas horizontāli, apmēram metra augstumā virs
zemes, diezgan haotiski. Tam ir tendence iekļūt telpā, turklāt tas iekļūst tur
caur mazām spraugām. Bieži lodveida zibeni pavada skaņas — krakšķis, svilpošana.

Lodveida zibens dzīvo no 10 sekundēm līdz pat dažām stundām, pēc tam tas
iztvaiko. Reti tas kļūst bālāks vai sadalās mazākos zibeņos. Ja paša zibens
laikā no tā izdalās maz siltuma, tad zibens sprādziena laikā siltuma enerģija
var iztvaicēt ūdeni un izkausēt priekšmetus.



https://lv.wikipedia.org/wiki/Latvijas_klimats

Latvijas klimatu lielā mērā nosaka tās teritorijas atrašanās mērenajā klimata
joslā Baltijas jūras un Rīgas jūras līča piekrastē. Visai valsts teritorijai
kopīgās klimata iezīmes nosaka galvenie klimata veidotāji faktori: saules
starojums jeb radiācija un atmosfēras cirkulācija Atlantijas okeāna ziemeļu
daļā. Latvijas klimatu ietekmē tās ģeogrāfiskais stāvoklis un teritorijas
līdzenais reljefs, kas ļauj ieplūst dažādu virzienu atšķirīgām gaisa masām.
Latvijā valdošie ir rietumu virzienu vēji. Gaisa masu kustība nosaka atmosfēras
cirkulāciju virs Latvijas teritorijas un laikapstākļu atšķirības gada laikā.
Valdošās ir mēreno platuma gaisa masas (pārsvarā — jūras, retāk —
kontinentālās). Bieži vien laikapstākļus ietekmē arī arktiskās gaisa masas.

Cikloni no Atlantijas okeāna atnes jūras gaisa masas. Siltajā periodā to ietekmē
veidojas mākoņains un lietains laiks. Aukstajā periodā cikloni rada atkušņus,
padara maigāku pat visu ziemu. Līdz ar to Latvijā ir labi izteiktas jūras
klimata pazīmes — neliela janvāra un jūlija vidējo temperatūru amplitūda,
paaugstināts nokrišņu daudzums, nenoturīgi laikapstākļi. Ciklonu ietekmē ir
liels mākoņainums — vidēji 160—180 apmākušos dienu gadā.

Ar anticikloniem Latvijā ieplūst kontinentālais gaiss, kas savas īpašības iegūst
virs Eiropas austrumu rajoniem. Siltajā periodā kontinentālās gaisa masas
laikapstākļus padara karstākus un sausākus, bet aukstajā periodā — aukstākus un
saulainākus. Krasa temperatūras pazemināšanās (līdz −25 °C, −30 °C) ziemā
visbiežāk ir saistīta ar anticiklonu ieplūšanu no Arktikas.

Latvijai, tāpat kā pārējām Baltijas valstīm, raksturīga bieža gaisa masu maiņa.
Piemēram pāri Rīgai gada laikā iet vidēji 170 atmosfēras frontes, kas, tāpat kā
cikloni, šķērso valsts teritoriju februārī, jūlijā un oktobrī. Frontes bieži
pavada stipri vēji, tāpēc rudenī vērojams vētru maksimums, februārī — puteņu
maksimums, bet jūlijā — vislielākais nokrišņu daudzums un visvairāk dienu ar
pērkona negaisu.

Ģeogrāfiskais platums ir galvenais klimatu veidojošais faktors — no tā atkarīgs
saules radiācijas daudzums, ko saņem Zemes virsa. Arī dienas garums dažādos
gadalaikos atkarīgs no vietas ģeogrāfiskā platuma. Ziemā saule paceļas 9—10°
virs horizonta (20.—25. decembris) un dienas garums ir 6—7 stundas. Vasarā Saule
paceļas līdz 55—57° virs horizonta (20.—25. jūnijs), bet dienas garums ir 17—18
stundas. Šāda atšķirība saules augstumā virs horizonta un dienas garums ir
cēlonis saules radiācijas pieplūduma nevienmērīgam sadalījumam pa gadalaikiem.
Zemes virsu sasniedz ne tikai tiešie saules stari — tiešā radiācija, bet arī
daļa atmosfērā izkliedētās radiācijas, jo Latvijā bieži vien ir apmācies laiks.
Decembrī 1 cm² Zemes virsas Latvijā saņem apmēram 0,5—0,6 kcal, bet jūnijā — 15
kcal, taču vidējo temperatūru starpība decembrī (−3°) un jūnijā (+16°) nav tik
liela kā saņemtās radiācijas starpība. Šeit savu labojumu ienes atmosfēras
cirkulācija. Ziemā ar rietumu virziena vējiem no Atlantijas okeāna tiek atnestas
gaisa masas, kuras sasildījusi Ziemeļatlantijas straume. Šīs gaisa masas ziemā
temperatūru Latvijā paaugstina par 7—9°, bet vasarā nedaudz (par 2—3°) pazemina.
Ziemas mēnešos Latvijas teritorija saņem mazāk nekā 20—30% tiešās radiācijas,
bet no marta līdz septembrim 50—60% tiešās radiācijas, jo arī vasarā ir daudz
apmākušos un lietainu dienu. Tādējādi katrs Latvijas valsts virsas
kvadrātcentimetrs saņem tikai apmēram 80 kcal gadā — trešo daļu no Saules
radiācijas pieplūduma. Tikai 20% no šī siltuma tiek patērēti gaisa sasildīšanai,
80% — nokrišņu iztvaicēšanai, kas pietiek, lai iztvaikotu tikai 50% nokrišņu.
Tāpēc Latvijā ir pārlieku mitrs un notiek teritorijas pārpurvošanās process.

Vidējo temperatūru svārstības valsts teritorijā nav lielas. Aukstākā mēneša —
janvāra — vidējā temperatūra Baltijas jūras piekrastē ir −3 °C, valsts vidusdaļā
−5 °C, bet austrumdaļā −7 °C. Vissiltākā mēneša — jūlija — vidējā temperatūra
svārstās no +16 °C Baltijas jūras piekrastē līdz +17,5 °C Austrumlatvijā. Gada
vidējā temperatūra visaugstākā ir Baltijas jūras piekrastē (+6,5 °C),
Austrumlatvijā +5 °C, bet viszemākā — Vidzemes augstienē (+4,1 °C).

Klimatu ietekmē arī reljefa lielformas. Augstienēs, sevišķi Vidzemes augstienē,
atšķirībā no līdzenumiem raksturīga zemāka temperatūra, īsāks bezsala periods,
lielāks mitrums un mākoņainums, ilgstošāka sniega sega. Nokrišņu daudzums
sasniedz 700–800 mm gadā, bet Vidzemes augstienes rietumu nogāzē, kas ir mitrākā
vieta Latvijā, — pat līdz 850 milimetriem. Līdzenumu apgabalos, pat Baltijas
jūras un Rīgas jūras līča piekrastē, ir mazāk nokrišņu — vidēji 550–600 mm gadā,
jo līdzenais reljefs neveicina gaisa masu pacelšanos un nokrišņu veidošanos.
Zemgales līdzenums, ko no jūras gaisa masām pasargā Kurzemes un Žemaitijas
(Lietuvā) augstiene, ir siltākais un sausākais rajons Latvijā.

Teritorijas mitrinājuma pakāpi raksturo hidrotermiskais koeficients, kas ir
attiecība starp nokrišņu daudzumu laika periodā, kad diennakts vidējā
temperatūra nepārsniedz +10 °C, un temperatūras summa grādos šajā pašā periodā.
Šis koeficients izsaka nokrišņu iztvaikotspēju. Latvijā gada nokrišņu daudzums,
sevišķi to daudzums veģetācijas periodā, pārsniedz iztvaikotspēju.

Janvārī Latvijā ziema parasti nostiprina savas pozīcijas. Kaut arī saule jau
pagriezusies uz pavasara pusi, tā vēl maz silda un gaisa temperatūra turpina
pazemināties. Janvāra vidējā gaisa temperatūra ir par 2 grādiem zemāka nekā
decembrī. Latvijas centrālajos un austrumu rajonos tas ir visaukstākais mēnesis
gadā. Ja jūras piekrastē mēneša vidējā gaisa temperatūra ir −2,6, −2,7 °C, tad
centrālajos un austrumu rajonos tā noslīd līdz −6 °C, savukārt Vidzemes
centrālajā augstienē pat līdz −7,5 grādiem.

Vidējā mēneša nokrišņu summa Latvijas lielākajā daļā ir 30–50 mm, savukārt
Kurzemes augstienes rietumu nogāzēs pat līdz 60 mm. 16—20 dienas mēnesī snieg
vai arī ir slapjdraņķis, pat lietus. Sniega sega parasti veidojas visā Latvijā,
tomēr rietumu rajonos tā var būt nepastāvīga. Vidējais sniega segas biezums ir
4–6 cm, savukārt austrumu rajonos 10–15 cm. Turpina sasalt augsne, un līdz
mēneša beigām sasaluma dziļums sasniedz 20–50 cm. Upēs un ezeros ledus biezums
ap 10–20 cm. Rīgas jūras līcis normālās ziemās aizsalst ap janvāra vidu. Janvārī
valdošie ir dienvidu vēji. No nelabvēlīgām laika parādībām var būt vētra,
apledojums, putenis un stipra snigšana.

1988. gada janvārī rietumu rajonos vietām piemājas dārzos ziedēja prīmulas,
ceriņiem un augļu koku pumpuriem parādījās jau zaļas maliņas.

20. gadsimta aukstākās ziemas, aukstākie janvāri bija 1940., 1942., 1956. gadā.
1942. gada ziemā stabils un stiprs sals pieturējās 4,5 mēnešus. Rīgas līcis bija
aizsalis vairāk nekā 3 mēnešus, ledus biezums sasniedza 80–90 cm.

Arī 1987. gada janvārī aukstā Sibīrijas anticiklona atzars izplatījās līdz pat
Baltijas jūrai, izraisot strauju gaisa temperatūras pazemināšanos. Mēneša
pirmajā dekādē ļoti auksts gaiss pāri Krievijas līdzenumam sasniedza Latviju, un
austrumu rajonos atsevišķās naktīs gaisa temperatūra noslīdēja līdz −37 grādiem,
savukārt rietumu rajonos līdz −32 grādiem, arī Rīgā gaiss atdzisa līdz −32
grādiem.

Ļoti auksts bija arī 1985. gada janvāris, kad ledains sals un balti pārslu
virpuļi valdīja milzīgajos Eiropas un Āzijas plašumos. Visā pasaulē pēc kārtas
tika uzstādīti aukstuma, sniega biezuma un brāzmaina vēja rekordi. Ledus biezums
Latvijas upēs sasniedza 30 cm, aizsala Rīgas līča lielākā daļa.

Dižas ziemas bijušas arī vēl senāk, tā piemēram, 1740. gadā Baltijas jūra
aizsalusi, un no Latvijas uz Zviedriju braukuši kamanās.

Mēneša vidējā temperatūra parasti ir no −6,0, –7,0 valsts austrumu daļā līdz
−3,0, −4,0 grādiem rietumu rajonos. Vidēji 15—17 dienas ir ar nokrišņiem. Mēneša
nokrišņu summa Latvijas lielākajā daļā ir 30–40 mm, no tiem apmēram 50—70% ir
sniegs, 10—20% lietus, bet 20—40% jauktie nokrišņi. Lielākajā daļā gadu sniega
sega ir pastāvīga, vidēji 7–13 cm bieza rietumu un centrālajos rajonos, 20–30 cm
— austrumu rajonos.

Ļoti silts februāris bija 1989. un 1990. gadā, kad mēneša vidējā gaisa
temperatūra par 8—10 grādiem pārsniedza norumu. 1,5—2 mēnešus agrāk nekā parasti
sākās pavasaris — februāra beigās Kurzemē bērzos un kļavās sākās sulu
cirkulācija, ziedēja sniegpulkstenītes, vizbulītes. No upēm jau bija izgājis
ledus. Šie februāri bija vissiltākie pēdējos 100 gados. Kopumā siltākās ziemas
ar lielāko pozitīvās temperatūras anomāliju bija 1989./1990. gadā un 1974./1975.
gadā.

Kopumā aukstākais februāris bijis 1929., 1940. un 1985. gadā, kad mēneša vidējā
gaisa temperatūra bija līdz 9,5 grādus zemāka par normu.

Pēdējos 10—12 gados uz vairāku siltu ziema fona ar salu un siegu izcēlās 1994.
gada februāris, kad jau ar pirmajām dienām iestājās ļoti auksts laiks. 12—13.
februārī Daugavpilī gaiss atdzisa līdz −33 grādiem, savukārt Rīgā līdz −29
grādiem. Strauji aizsala Rīgas līcis, kuģiem ceļu atbrīvoja ledlauzis.

Arī 1996. gada februāris bija ļoti auksts un sniegots. No 7.—11. februārim
minimālā gaisa temperatūra austrumu rajonos un Jelgavas apkārtnē noslīdēja līdz
−31, −33 grādiem, un vidējā diennakts temperatūra bija 10—15 grādus zemāka par
normu, bet visa mēneša vidējā temperatūra 3—5 grādus zemāka pār normu.

Vissiltākais marts bijis 1968., 1973. un 1990. gadā, kad mēneša beigās
atsevišķās dienās vidējā diennakts temperatūra sasniedza +11 °C un vairāk, kā
tas parasti ir maija vidū. Kopumā vissiltākais marts bijis 1990. gadā, kad
mēneša vidējā gaisa temperatūra izrādījās 5—7 grādus augstāka par normu. Krasi
laika apstākļu kontrasti bija 1997. gada martā, kad mēneša pirmajā pusē bija
ļoti silts laiks — 3—4 nedēļas agrāk nekā parasti sākās dabas atmoda, brieda
pumpuri, ziedēja vizbulītes, sākās sulu cirkulācija, tomēr ap 14.—15.martu
atgriezās ziema — zemi atkal pārklāja sniega sega, gaisa temperatūra pazeminājās
līdz −18 grādiem — upēs un ezeros atsākās ledus veidošanās.

Turpretī visaukstākais marts bijis 1942. gadā, kad mēneša vidējā gaisa
temperatūra izrādījās ap 9 grādiem zemāka par normu.

Laika apstākļi aprīlī mēdz būt visdažādākie. Reizēm vēl ziema ņem virsroku ar
cīruļputeņiem un salu. Tomēr ar katru dienu vairāk arī pavasaris nostiprina
savas pozīcijas. Saule šajā laika spīd apmēram 200 stundas (ziemas mēnešos tikai
70 stundas), un mēneša beigās jau var būt vasarīgi karsts. Visā teritorijā
atjaunojas augu veģetācija — briest pumpuri, bērzos kļavās vērojama sulu
cirkulācija. Atmosfēras procesi ievērojami atškiras no ziemas mēnešiem, jo
samazinās Atlantijas ciklonu aktivitāte virs Eiropas, līdz ar to arī nokrišņu
daudzums.

Dienas garums maijā palielinājies jau līdz 16—17 stundām, kļūst arvien siltāks.
Latvijā vidējā gaisa temperatūra ir no +8,3 °C ZR daļā līdz +12 °C DA, kas ir
apmēram par 7 grādiem augstāka nekā aprīlī. Bieži vērojami lieli gaisa
temperatūras kontrasti gan diennakts, gan arī mēneša robežās. Siltas, pat
vasarīgas dienas nereti mijās ar spēcīgiem aukstuma periodiem, kas var iestāties
vidēji 2—3 reizes mēnesī. Tomēr dažkārt maijs var būt pat siltāks par jūniju
(1967., 1983. gads), bet citreiz pat aukstāks nekā aprīlis (1927., 1951. gads).
Visbiežāk gan, sākot ar otro dekādi, vidējā diennakts temperatūra pārsniedz +10
°C grādu robežu.

Neparasti karsts un sauss bija 1993. gada maijs — it īpaši mēneša pirmā un otrā
dekāde. Intensīvi uzkrājās siltums, un augu attīstības fāzes par 2—3 nedēļām
apsteidza parastos termiņus. Gandrīz pusē mēneša dienu gaisa temperatūra
sasniedza +25 grādu un vairāk. Jāpiebilst, ka pēdējos 100 gados Latvijā biežāk
bijuši silti maiji.

Pēdējā desmitgadē auksti maiji ar biežām salnām bijuši 1990., 1997., 1999. un
2000. gadā. 2000. gadā pēc karstā, vasarīgā aprīļa jau maija pirmajās dienās
Latviju aptvēra spēcīgs aukstuma vilnis, kad salnas gaisa sasniedza −1, −5
grādus, bet uz augsnes austrumu rajonos termometra stabiņš noslīdēja pat līdz −7
grādiem; zāles augstumā pat līdz −11 °C grādiem.

Ilgstošs sausums maijā valdījis, 1919., 1938., kā arī 1941. gadā, kad Latvijas
lielākajā daļā nav lijis visu mēnesi. Arī 1992. gadā ap maija vidu iestājās
ilgstošs sausuma periods, mežos plosījās ugunsgrēki. Savukārt 1993. gadā
ilgstošs sausuma periods iestājās no 24.aprīļa un ilga līdz maija 3 dekādes
vidum. 2000. gadā Latviju no aprīļa piemeklēja sausuma periods, kas ilga vairāk
nekā mēnesi. 1990. gada maijā Latvijā valdīja ļoti kontrastains laiks — maija
pirmā puse bija silta, tuklāt augi pat cieta no sausuma, noziedēja ceriņi,
turpretī pēdējā dekādē iestājās auksts laiks — ar krusu, slapju sniegu, lietu,
pērkona negaisu un salnām.

Vai zinājāt, ka senie ķelti jūnijam devuši nosaukumu Zirgu mēnesis, savukārt īri
to nodēvējuši par Medus mēnesi, bet skoti par Zemeņu mēnesi? Turpretī senie
latvieši jūniju dēvējuši par Ziedu mēnesi — Latvijā tas ir pirmais vasaras
mēnesis, kad dabā viss sparīgi aug, pieņemas spēkā un reibinoši smaržo.

Saule Latvijā šajā laikā ir pacēlusies visaugstāk, un no 21. līdz 23. jūnijam
tās spīdēšanas ilgums sasniedz maksimumu: 17 stundas un 53 minūtes. Kopumā tā
spīd vidēji 280 stundas. Gaiss arvien turpina iesilt, bet tas nenotiek vairs tik
strauji kā pavasarī. Jūnijs ir vidēji 4—5 grādus siltāks par maiju.

Parasti diennakts vidējā gaisa temperatūra stabili paaugstinās virs +15 grādiem,
iesilst arī ūdens gan upēs un ezeros, sasniedzot ap 20 grādiem, turpretī Rīgas
jūrmalā 16—17 grādus. Lai arī dienas jūnijā ir siltas, naktis vēl ir vēsas,
turklāt aukstos jūnijos vēl iespējamas arī salnas. Jūnijā valdošie ir R, DR
vēji. Katru gadu jūnijā iespējamas stipras lietusgāzes, kad dažās stundās var
nolīt visa mēneša norma un pat vēl vairāk.

Latvijā jūlijs ir vasaras vidus, kad spožā, karstā saulē zied un saldi smaržo
liepas, laukos ļaudis steidz vākt sienu. Šajā laikā vidējā diennakts gaisa
temperatūra parasti sasniedz visaugstāko atzīmi: 18—19 grādus. Tomēr karstākais
laiks jūlijā gan biežāk novērots tieši Austrumlatvijā — Latgales dienvidos.
Jūlijā valdošie ir dienvidrietumu, rietumu puses vēji.

Vasarās ar pastiprinātu ciklonu darbību, kad ieplūst mitrās Atlantijas gaisa
masas, laiks ir mitrs, apmācies, turklāt saules siltuma pieplūdums samazinās uz
pusi — ir vēss , piemēram, 1979. gada jūlijā tikai pāris dienas bija saulainas.

Latviju pat jūlijā kādreiz var sasniegt aukstais polārais gaiss un augsni var
klāt pat salnas.

Jūlijā tāpat kā augustā ir lielākais nokrišņu daudzums gadā. Līt var katru otro
dienu. Lietus laikā parasti ir arī pērkona negaiss un reizēm pat iespējami
virpuļviesuļi.

Augusts ir mēnesis, kurā vasara jau pamazām raugās uz rudens pusi. Mēneša sākumā
var būt vēl ļoti silts, dažreiz pat karstāks nekā jūlijā. Savukārt augusta
otrajā pusē, dienas garumam sarūkot vēl vairāk, zeme pakāpeniski atdziest un
pazeminās arī gaisa temperatūra. Jo tuvāk mēneša beigām, jo vairāk gaisā jūtama
rudens smarža, bet mazāk karstu un pat siltu dienu.

Mēneša vidēja gaisa temperatūra stabili pazeminās zem 15 °C un beidzas
meteoroloģiskā vasara, kā arī aktīvs augu veģetācijas periods. Vidzemes
augstienē tas notiek agrāk, turpretī piekrastes rajonos vēlāk. Arvien retāk
Latvijas teritoriju sasniedz dienvidu gaisa masas, bet biežāki kļūst arktiskā
gaisa ieplūdumi. Rudens tuvums sevišķi jūtams naktīs, kad atsevišķos gados
atzīmētas jau pirmās salnas gaisā.

Visagrāk tās bijušas Bauskā — 1973. gada 10. augustā un 1977. gada 20. augustā,
turpretī Vidzemes augstienē uz augsnes salnas iespējamas jau pašā augusta
sākumā.

Augusts tāpat kā jūlijs ir nokrišņiem bagātākais mēnesis gadā. Vidēji katru otro
dienu ir iespējams lietus. Reizēm vēl vērojams arī pērkona negaiss, bet jau
retāk nekā jūlijā.

Lai arī augustā var būt spēcīgi aukstuma viļņi, kopumā biežāk atkārtojas normāli
un silti augusti nekā auksti. Jāpiemin, ka sevišķi auksts laiks valdīja 1956.
gadā.

Šajā pirmajā rudens mēnesī diena jau ir īsāka par 2 stundām un 30 minūtēm,
turklāt mēneša beigās kopš vasaras saulgriežiem tā sarūk jau par 6 stundām. Zeme
no saules saņem divreiz mazāk siltuma nekā vasaras dienās. Mēneša vidējā gaisa
temperatūra sasniedz vairs tikai 11—13°, kas ir 3—5° zemāka nekā augustā. Pēc
20. septembra, sākot no austrumu rajoniem, vidējā diennakts gaisa temperatūra
noslīd zem 10°, un beidzas augu aktīvās veģetācijas periods.

2003. gads, ar vidējo mēneša nokrišņu daudzumu 37% no septembra normas, bija
pēdējos 80 gados trešais vissausākais septembris. Vismazāk nokrišņu — tikai 12%
no normas — septembrī ir bijis 1949. gadā, savukārt nākamajā — 1950. gadā — tika
uzstādīts septembra nokrišņu daudzuma rekords (184% no normas). Visaukstākais —
3,3 grādus zem normas — septembris ir bijis 1993. gadā, vissiltākais — 3,7
grādus virs normas — 1934. gadā.

Ūdens upēs un ezeros atdziest no 15—16 °C mēneša sākumā līdz aptuveni 10 °C
mēneša beigās, savukārt Rīgas līča piekrastē līdz 12 °C. Kopumā visaukstākais
septembris bijis 1993. gadā. Ap 22.—23. septembri, kad saule šķērso debess
ekvatoru rudens punktā, diena un nakts ir vienādā garumā. Zemeslodes dienvidu
daļā šajā laikā sākas atmodas laiks — pavasaris, turpretī mūsu pusē — rudens.

Tomēr septembrī vēl iespējamas saulainas siltas un pat karstas dienas, ko dēvē
par atvasaru.

Latvijā rudens ir visgarākais gadalaiks. Valdot DR, R vējiem, pārsvarā ieplūst
mitrais jūras gaiss, palielinās lietaino dienu skats pat līdz 17 dienām mēnesī,
tomēr lietusgāzes nav tik spēcīgas kā vasarā. Pārsvarā līst, tomēr iespējama arī
īslaicīgas sniega segas izveidošanās. Palielinās arī augsnes mitrums, jo
samazinās iztvaikošana. Rudens ir arī vētru laiks, it īpaši jūras piekrastē.

Oktobrī Latvijā satiekas vai visi gadalaiki — var būt gan silts kā vasarā, pat
pērkona negaiss, te atkal strauji auksts, slapjdraņķis un pat sniegs. Oktobrī
zemi klāj krāsainu lapu paklājs, bet dažu rītu jau var pārsteigt sniega sega.

Ļoti sauss un silts bijis 1975. gada oktobris, kad nokrišņu daudzums nesasniedza
pat pusi no mēneša normas. Rīgā garākais sausuma periods oktobrī bijis 1884.
gadā no 4. septembra līdz 25. oktobrim.

Tā kā saules stari vairs nespēj pietiekami iesildīt gaisu, mēneša vidējā gaisa
temperatūra Baltijas jūras piekrastē noslīd līdz +7, +8,5 grādiem, savukārt
pārējā teritorijā +5, +6 grādiem. Kopumā gaisa temperatūra oktobrī ir par 5—6
grādiem zemāka nekā septembrī. Oktobra trešajā dekādē vidējā diennakts
temperatūra stabili pazeminās zem 5 grādiem.

Oktobra pirmajā pusē atsevišķos gados vairākos Latvijas rajonos novērota
īslaicīgas sniega segas izveidošanās. Oktobra 3. dekādē pirmais sniegs var
uzsnigt arī jūras piekrastē.

Ja oktobra sākumā biežāk ir sauss un saulains laiks, tad otrajā un trešajā
dekādē jau arvien vairāk palielinās apmākušos un lietainu dienu skaits,
sasniedzot 15—18 dienas. Nokrišņu un zemā iztvaikojuma dēļ augsne bieži ir
slapja, lauki pielijuši un dubļaini.

Ūdens upēs un ezeros atdziest līdz +5,+10 grādiem, turpretī Rīgas līča piekrastē
līdz +9, +5 grādiem. Palielinoties temperatūras kontrastiem starp gaisu un ūdens
baseiniem, aktivizējas ciklonu darbība, kas bieži izraisa rudens vētras.

Kopumā visaukstākais bijis 1976. gads, kad jau ar pirmajām oktobra dienām
iestājās sals, turklāt austrumu, ziemeļaustrumu rajonos sāka aizsalt upes un
ezeri.

1989. gada 21. oktobrī Smiltenes un Alsviķu iedzīvotāji novērojuši ziemeļblāzmu.
Vakarā ap 19:00—21:00 debess ziemeļu pusē novēroti lieli sarkani plankumi ar
gaišām viļņveida svītrām.

Novembris Latvijā ir pēdējais rudens mēnesis. Savukārt aiz polārā loka iestājas
4 mēnešus gara polārā nakts, bet pie mums diena krietni sarūk, gaismai atstājot
tikai nedaudz vairāk par 7 stundām. Siltam, mitram jūras gaisam virzoties pāri
jau atdzisušai sauszemei, ūdens tvaiki kondensējas, bieži veidojas migla,
debesis pārsvarā ir apmākušās, tāpēc novembris ir viens no tumšākajiem mēnešiem
gadā. Tajā ir tikai pāris skaidru dienu, saule spīd ne vairāk par 40 stundām.
Mēneša vidējā gaisa temperatūra tomēr vēl ir pozitīva. Jau pirmajā dekādē visā
Latvijā izbeidzas augu veģetācijas periods.

15.—20. novembrī, sākot no austrumu rajoniem, virzienā uz jūras piekrasti, gaisa
temperatūra stabili pazeminās zem 0°, sāk sasalt zeme, upēs un ezeros parādās
pirmais ledus. Izveidojas arī sniega sega, tomēr parasti tā nenoturas visu
ziemu.

Aktīvu ciklonu darbības rezultātā bieži var būt vētras, turklāt tieši piekrastes
rajonos novembrī ir visnestabilākie laika apstākļi.

Kopumā vissiltākais novembris bijis 1968. gadā, kad astoņas reizes tika pārspēti
atsevišķu dienu ilggadīgie siltuma rekordi. Turpretī tam sekojošais decembris
bijis visaukstākais 20. gadsimtā. Silts rudens pagāja arī 1934. un 1967. gadā,
tomēr pēc tam bija auksts ziemas sākums.

Visaukstākais novembris bijis 1919., 1993. un 1998. gadā. Gan 1993., gan arī
1998. gadā jau novembrī Latvijā iestājās ziema, turklāt mēneša pirmajā dekādē
mēneša vidējā gaisa temperatūra noslīdēja zem 0°.

Decembris Latvijā ir pirmais ziemas mēnesis — aukstākā gadalaika sākuma posms.
Dienas šajā laikā sarukušas pavisam īsas — tikai nedaudz vairāk par 6 stundām,
un zeme saņem niecīgu siltuma daudzumu. Mēneša vidējā gaisa temperatūra ir jau
5—6 °C zemāka nekā novembrī un svārstās no −4, −5°C Latvijas austrumu rajonos
līdz —0,5 °C galējos rietumu rajonos. Baltijas jūras piekrastē stabils sals
decembrī novērots 1 reizi 4 gados.

Tas ir arī gaismas gaidīšanas laiks, jo 22. decembrī (garajā gadā 21.decembrī)
saule pagriežas uz pavasara pusi un katra diena kļūst par minūti garāka, tomēr
īsta ziema vēl tikai sākas.

Decembra pirmajā un otrajā dekādē Latvijas austrumu pusē, bet pēdējā dekādē
centrālajos un rietumu rajonos izveidojas pastāvīga sniega sega. Turpretī jūras
piekrastē pastāvīga sniega sega gan izveidojas tikai janvāra sākumā.

Decembrī ir vislielākais gaisa relatīvais mitrums — ap 90%, tāpēc aukstums
jūtams jo stipri.

Kopumā vissiltākais decembris bijis 1960. gadā, kad pastiprinātas ciklonu
darbības rezultātā valdošais bija siltais un mitrais Atlantijas okeāna gaiss.
Savukārt senās hronikas vēstī, ka 1537. gadā ziemas pirmajā mēnesī dārzi jau
bijuši vienos ziedos. Kopumā visaukstākais decembris bijis 1978. gadā, kad
mēneša beigās Latvijas austrumu rajonos tika sasniegts absolūtais gaisa
temperatūras minimums −43 °C. Vidējā diennakts gaisa temperatūra šajā laikā bija
15—18 °C zemāka par normu, bet viss decembris izrādījās 6—8 °C aukstāks nekā
parasti, lai gan tā gada novembris bijis 4—5 °C siltāks par normu. Ļoti auksta
decembra 3. dekāde bijusi arī 1996. gadā. Tā atzīmēta kā viena no aukstākajām
20. gadsimtā, jo vidējā gaisa temperatūra bija 8—12 °C zemāka par normu.

No nelabvēlīgām laika parādībām šajā mēnesī iespējamas vētras, stipra snigšana,
putenis, apledojums, sarma, migla.

Gaisa temperatūras absolūtais mēneša minimums desmit Latvijas meteoroloģiskajās
novērošanas stacijās.

Gaisa temperatūras absolūtais mēneša maksimums desmit Latvijas meteoroloģiskajās
novērošanas stacijās.

Vidējie mēneša un gada nokrišņu summa (mm) Latvijas meteoroloģiskajās
novērošanas stacijās. Aprēķini veikti par laika posmu no 1961. līdz 1990. gadam.

Termins "nokrišņi" ietver šķidros (lietus), cietos (sniegs) un jauktos
atmosfēras, kā arī stipru rasas, sarmas, salnas un miglas radītos nokrišņus.
Nokrišņu daudzumu meteoroloģijā mēra milimetros: 1 mm biezs ūdens slānis rodas,
izlejot 1 litru ūdens uz 1 m² horizontālas virsmas, ūdenim neaiztekot,
neiesūcoties un neiztvaikojot.

Tabulā sniegtā informācija par trīspadsmit visstiprāko vēju gadījumiem Latvijā
liecina, ka pirmajos trīs vidējais no visās novērojumu stacijās reģistrētajiem
maksimālajiem vēja ātrumiem brāzmās ir bijis ļoti tuvs (29 m/s) un ievērojami
pārāks par tiem sekojošajiem (23–25 m/s). Turpmākajos, tabulā nesniegtajos vēja
pastiprināšanās gadījumos vidējais no visās novērojumu stacijās reģistrētajiem
maksimālajiem vēja ātrumiem brāzmās ir 22 m/s un mazāk.

Regulāra meteoroloģisko datu apkopošana, kas aptvertu visu Latvijas teritoriju,
sākot no 1924. gada, kad Latvijas Vides, ģeoloģijas un meteoroloģijas aģentūra
sāka apkopot šāda veida informāciju, tādēļ informācija par Latvijas
vissiltākajiem, visaukstākajiem kā arī vismitrākajiem un vissausākajiem gadiem
meteoroloģisko novērojumu vēsturē tiek datēta sākot no šī gada.

Par vissiltāko gadu Latvijā tiek uzskatīts 1989. gads, kad vidējā gada gaisa
temperatūra bija 7,65 °C. Otrais siltākais ir 2008. gada ar temperatūru 7,60 °C,
bet trešais — 2000. gads (7,54 °C). 2007. gads bija 7. vissiltākais (7,2 °C),
savukārt 2006. gads: vienpadsmitais (7,1 °C). Aukstākais gads Latvijā bija 1941.
gads, kurā gada vidējā temperatūra bija tikai 3,1 °C.

Vismitrākie gadi, ar vislielāko nokrišņu daudzumu, bija 1928. gads, kurā
nokrišņu summa sastādīja 134% no vidējās gada nokrišņu normas un 2007. gads,
kurā kopējā nokrišņu summa bija 785 mm. 2008. gads bija 9. vismitrākais gads
Latvijas novērojumu vēsturē ar 757 mm nokrišņu, kas sastādīja 115% no vidējās
gada nokrišņu normas. Savukārt sausākie gadi Latvijā bija 1951. gads ar 75% un
2006. gads, kurā nokrišņu summa sastādīja 530 mm jeb 80% no gada normas.

Stiprākais virpuļviesulis Latvijā ir novērots Vidzemē, 1986. gada 7. jūlijā. Ap
plkst. 14:00 pār apkārtni Ogres krastos netālu no Ērgļiem uznāca spēcīgs
negaiss. Sacēlās spēcīgas vēja brāzmas, kas lauza vai visām saknēm izgāza lielus
kokus. Nedaudz vēlāk no negaisa mākoņiem lejup sāka liekties tumšs virpuļstabs,
kas milzīga trokšņa pavadībā aizvirzījās ziemeļaustrumu virzienā līdz Rankai
Gulbenes rajonā, 2 stundās veikdams apmēram 50 km lielu attālumu. Šķērsojot
ezeru, viesuļa piltuve uzrāva gaisā daudz ūdens ar visām zivīm, ko pēc tam
nometa lejā krietnā attālumā no ezera. Nopostītās joslas platums dažās vietās
sasniedza 2 km, bet citviet tikai 20 metrus. Viesulim sekoja ļoti stipra 15—20
minūtes ilga lietusgāze, vietām arī krusa. Pavisam cieta 10 lauku saimniecības,
viena tika pilnībā noslaucīta no zemes virsas. Gaisā tika uzrauti ne tikai
dažādi priekšmeti, bet arī teļi. Pat 100 kg smagi laukakmeņi bija mainījuši
atrašanās vietu. Pēc bojājumu apsekošanas tika konstatēts, ka šis bija F2
intensitātes tornado pēc Fudžitas-Pīrsona tornado skalas, kurā vēja ātrums
varēja svārstīties 51–70 m/s robežās.



https://lv.wikipedia.org/wiki/L%C4%ABvi_(grupa)

Līvi bija latviešu roka grupa, kas pastāvēja laika posmā no 1976. līdz 2010.
gadam. Līvi ir vienīgā rokgrupa Latvijā, kurai ir uzcelts piemineklis.

Tā tika dibināta Liepājā, satiekoties diviem mūziķiem: Jurim Pavītolam un Ērikam
Ķiģelim (grupu ar šādu nosaukumu J. Pavītols izveidoja jau 1972. gadā, bet grupa
drīz vien pajuka, jo Juris cieta avārijā un ilgu laiku ārstējās
slimnīcā).[nepieciešama atsauce] Dziesma "Vairogi" bija "pirmo" Līvu repertuārā.
Grupa tika dibināta jaunatvērtajā Metalurgu kultūras pilī, pieaicinot J.
Pavītola sievu Ingrīdu Pavītolu, Andri Krūziņu no bijušās Imanta Kalniņa grupas
"2XBBM", kā arī pils direktores Ausmas Grodumas dēlu Jāni Grodumu. Ēriks Ķiģelis
mira 1985. gadā, viņa vietā nāca Ainars Virga. 1987. gadā bundzinieku Vilni
Krieviņu nomainīja Ainara Virgas brālis Dainis Virga, bet 2003. gadā Dainis
Virga mira un viņa vietā atgriezās Vilnis Krieviņš. "Līviem" kopā ir bijuši trīs
sastāvi un trīs vadošie solisti.

Līdz ar J. Groduma nāvi 2010. gada 15. jūnijā, Ainars Virga paziņoja par grupas
"Līvi" darbības izbeigšanu. Pēc kāda laika tika izdota dziesmu izlase J. Groduma
balsī "Nezāles neiznīkst".

1976. gadā grupā spēlēja Juris Pavītols, Ēriks Ķiģelis, Ingrīda Pavītola, Jānis
Grodums un Andris Krūziņš. 1977. gadā grupai pievienojās Regīna Slieka. 1978.
pievienojās Modris Šterns un tai pašā gadā uz laiku no grupas aizgāja Ēriks
Ķiģelis. 1979. gadā grupu pameta Andris Krūziņš, bet pievienojās Laimis Rācenājs
1980. gadā Ķiģelis atgriezās, līdzi ņemot tolaik maz pazīstamo Igo, kurš kļuva
par Līvu vokālistu un grupa ierakstīja jaunas dziesmas. 1980. gadā grupai vēl
pievienojās Vilnis Krieviņš 1980. gadā grupai bija liegts uzstāties pasākumā
"Mikrofons", bet Līvi iedeva paredzēto dziesmu "Ziņģe par bailēm" grupai Credo.
1981. gadā grupu pamet Laimis Rācenājs. 1982. gadā kārtējā konflikta dēļ ar
Ēriku Ķiģeli no grupas aiziet viens no tās dibinātājiem Juris Pavītols, bet
pievienojās Tālis Pusbartnieks, grupa vēl šai gadā uzstājās pasākumā "Mikrofons"
ar leģendāro dziesmu "Zīlīte".

1984. gadā grupu pameta Tālis Pusbatnieks. 1985. gadā grupa izdod albumu Iedomu
Pilsēta. 1985. gadā tā ieraksta arī dažādus videoklipus, bet 1985. gada rudenī
bojā aiziet Ēriks Ķiģelis, tādēļ no grupas aiziet Igo un Modris Šterns. Tika
izplatītas baumas par grupas izjukšanu.[nepieciešama atsauce]

1986. gadā grupa turpināja darbību un tās jaunais līderis bija soloģitārists
Ainars Virga un tajā spēlēja Jānis Grodums, Ainars Virga, Aivars Brīze, Guntars
Mucenieks, Vilnis Krieviņš, Ingrīda Pavītola. 1986. gadā grupa izcīnīja 1. vietu
pasākumā "Mikrofons" ar dziesmu "Dzimtā valoda". 1987. gadā grupu pamet Ingrīda
Pavītole un Vilnis Krieviņš. Krieviņa vietā nāk Dainis Virga. 1988. gadā grupa
izdeva jaunu albumu un nospēlēja leģendāro koncertu Z-studijā, ko neatļāva rādīt
televīzijā, jo dalībnieki esot pārāk daudz ārdījušies, Tai pašā gadā grupa saņem
klausītāju simpātijas balvu Liepājas dzintarā 88, kā arī ar dziesmu "Ozolam"
startē raidījumā "Mikrofona aptauja 88"". 1989. gadā grupai pievienojās Tomass
Kleins, bet uz laiku to pamet Ainars Virga, kurš kopā ar Igo un citiem
atpazīstamiem latviešu mūziķiem devās uz Ameriku ar projektu "Riga".

1991. gadā grupa spēlē savu 15. gadu jubilejas koncertu, koncertā spēlēja
gandrīz visi Līvu bijušie un esošie dalībnieki. 1991. gadā uz laiku Guntars
Mucenieks pamet grupu. 1994. gadā grupa izdod divus koncertierakstus un dodas
tūrē pa visu Latviju, kas saucās Līvi dzīvi. 1997. gadā no grupas aiziet Aivars
Brīze. 1998. gadā grupa ieraksta jaunu albumu. 2000. gadā grupa ieraksta albumu
2001. 2003. gada pavasarī grupa dodās tūrē pa visu latviju, tūres nosaukums ir
Līvi Zelts 1. 2003. gada vasarā traģiskā autoavārijā bojā aiziet Dainis Virga un
grupu pamet Tomass Kleins.

2004. gadā grupa ieraksta albumu "Pāri visam" un ieraksta DVD kopā ar Liepājas
simfonisko orķestri. 2004. gadā atgriežās Krieviņš un Kleina vietā nāk Edijs
Šņipke, un vēl atgriežās Guntars Mucenieks. 2006. gadā grupa svin 30. gadu
jubileju un uzstājās savā koncertā Līvi Fest un ieraksta otro DVD ar Liepājas
Sinfonisko Orķestri Latvijas Nacionālajā operā. 2006. gadā grupu pamet Šņipke,
bet vietā nāk Mārtiņs Bērtulis. 2007. gadā grupu pamet Ainars Virga, bet tai
pašā gadā viņš atgriezās. 2009. gadā Līvi svinēja jubileju un uzstājās jubilejas
koncertā un vēl uzstājās festivālā Saldus Saule. 2010. gadā mira tās dalībnieks
no grupas pirmsākumiem Jānis Grodums un Ainars Virga paziņoja par grupas
darbības pārtraukšanu.



https://lv.wikipedia.org/wiki/Kvie%C5%A1i

Kvieši (Triticum) ir graudzāļu dzimtas ģints, kas ir plaši kultivēta labība visā
pasaulē. Tie ir vieni no visvairāk audzētajiem kultūraugiem; vairāk tiek
audzētas tikai cukurniedres, kukurūza un rīsi. Kvieši ir plaša patēriņa pārtikas
produkts. No tiem izgatavo miltus, no kuriem savukārt cep maizes produktus:
cepumus, kūkas, brokastu pārslas, makaronus un tā tālāk. No kviešiem
fermentācijas procesā iegūst arī alu, degvīnu un pat biodegvielu. Kviešus var
izmantot arī kā lopbarību, bet no kviešu salmiem veido ēku jumtus.

Kviešu izcelsme ir meklējama "Auglīgajā pusmēnesī" Tuvajos Austrumos. Tā ir
viena no vecākajām graudaugu kultūrām pasaulē. Tie Eifratas ielejā ir kultivēti
9000 gadus pirms mūsdienām. Arī Senās Ēģiptes faraoni ir apglabāti kopā ar
kviešiem, kuri tika ņemti līdzi aizkapa dzīvē.

Kviešus audzēt iemācījās arī Senajā Grieķijā un Senajā Romā. Tie izplatījās arī
uz Centrālāzijas zemēm un Ķīnu. Tiek lēsts, ka šajās zemēs kviešus audzē
aptuveni 5000 gadus. Pēc Jaunās pasaules atklāšanas kvieši tika ievesti
audzēšanai arī Ziemeļamerikā.

1990. gadā visvairāk kviešu tika izaudzēts Padomju Savienībā, bet mūsdienās,
2010. gadā, visvairāk kviešu tika izaudzēts Ķīnā (115,2 miljoni tonnas). Nākošās
valstis ir Indija, Amerikas Savienotās Valstis, Krievija un Francija.

Kviešu ģintī ietilpst no 20 līdz 27 sugām. Vissenākā kviešu suga Triticum
boeoticum, kura aug savvaļā Dienvidrietumāzijā, ir diploīda (2n=14). Tiek
uzskatīts, ka uzsākot kviešu kultivēšanu, izveidojušies viengraudkvieši
(Triticum monococcum), kuri hibridizējoties ar nezināmu diploīdu Triticum sp.
endoreduplikācijas rezultātā izveidojās allotetraploīdi angļu jeb turgidumkvieši
(Triticum turgidum) (2n=28). Notiekot turgidumkviešu hibridizācijai ar Triticum
tauschii (2n=14), izveidojušies mūsdienās visplašāk kultivētie alloheksaploīdie
mīkstie kvieši (Triticum aestivum).

Mīkstie kvieši (Triticum aestivum L.) ir viens no senākajiem un visvairāk
audzētajiem pārtikas kultūraugiem. Pasaulē šobrīd tiek audzētas apmēram 4500
mīksto kviešu šķirnes, taču aizvien notiek darbs pie jaunu šķirņu izveides, kas
ir vairāk piemērotas biotiskā un abiotiskā stresa apstākļiem, augstāku ražību un
graudu kvalitāti.



https://lv.wikipedia.org/wiki/Kuveita

Kuveita ir valsts Āzijā pie Persijas līča. ANO dalībniece no 1963.gada, Arābu
valstu līgas locekle no 1961.gada. Valsts iekārta: konstitucionāla monarhija.
Valsts galva - emīrs, valdību vada premjerministrs. Likumdevēja varu realizē
emīrs un Nacionālā Asambleja (50 deputāti).

Neatkarību no Lielbritānijas ieguva 1961. gada 19. jūnijā. 7 gadsimtus ietilpa
Arābu kalifātā, 16. gadsimtā - Osmaņu impērijā, 1899.gadā kļūst par britu
protektorātu. 1990. gada augustā valsti okupē Irāka, bet 1991. gada janvārī
Kuveitu atbrīvo ASV un Lielbritānijas karaspēks.

Pēc 2013. gada datiem Kuveitā dzīvoja apmēram 2 700 000 iedzīvotāju, no tiem ap
1 300 000 bija nepilsoņi. Imigrantiem praktiski nav iespējams iegūt pilsonību.

Ekonomikas pamatā naftas ieguve. Valsts bagāta ar naftu un dabasgāzi. Naftas
krājumi tiek vērtēti uz 13 miljardiem tonnu.

Autoceļi 4450 km, no tiem ar cieto segumu 3590 km, naftas vadi 877 km, naftas
produktu vadi 40 km, gāzes vadi 165 km. Tirdzniecības flotes ietilpība 2,5 milj.
bruto reģ. tonnu. Ostas: Kuveita, Šuaiba, Mina el Ahmadī. Starptautiskā lidosta
Kuveitā. Eksportē naftu un naftas produktus, sašķidrināto gāzi. Importē pārtiku,
konstrukcijas materiālus, transporta līdzekļus, apģērbu. Galvenie tirdzn
partneri: ASV, Japāna, Lielbritānija, Nīderlande.



https://lv.wikipedia.org/wiki/Krustzie%C5%BEu_dzimta

Krustziežu dzimta, kāpostu dzimta (Brassicaceae) ir divdīgļlapju klases augi.
Lakstaugi vai puskrūmi. Ziedi sakārtoti ķekaros, aktinomorfi, retāk zigomorfi,
parasti divdzimumu ar divkāršu apziedni. Putekšņlapas — 6 (2 īsākas, 4 garākas)
Ginocejs — veidojies no 2 augļlapām. Auglis — pākstenis vai pākstenītis
(atkarībā no garuma un platuma attiecības).

3000 sugu, 350 ģintis. Ietilpst kultūraugi — kāposti, kas apvienoti vienā
kompleksā Brassica oleracea, izšķir galviņkāpostus (Brassica capitata), ziedu
kāpostus (Brassica botrytes), Briseles kāpostus (Brassica gemenisifera). Pieder
arī kolrābji, rāceņi, rapsis, kāļi, sinepes, (Melnā sinepe (Brassica nigra) —
ārstniecības augs), garšviela, redīsi, rutki, kā arī nezāles — pērkones,
parastais plikstiņš, mastiolas, naudulis. Pie krustziežu dzimtas pieder
lakstaugi, retāk krūmi ar līdzīgu zieda uzbūvi. Tiem ir četras kauslapas un
četras vainaglapas. Zieda daļu izvietojums atgādina krustu, tāpēc dzimatai dots
"krustziežu" nosaukums. Krustzieži ir svešapputes augi. Ziedos pie vainaglapu
pamatnes atrodas nektāriji , kuros ir salda sula (nektārs). Tādēļ krustziežus
labprāt apmeklē bites un citi kukaiņi. Vairums Latvijā sastopamo savvaļas
krustziežu ir viengadīgi augi. Daļa kultūraugu , piemēram, kāposti, kāļi, ir
divgadīgi.

Acanthocardamum; Agallis; Alliaria; Anastatica; Anchonium; Andrzeiowskia;
Anelsonia; Aphragmus; Aplanodes; Arabidella; Armoracia; Aschersoniodoxa;
Asperuginoides; Asta; Atelanthera; Ballantinia; Barbarea; Beringia; Berteroella;
Biscutella; Bivonaea; Blennodia; Boleum; Boreava; Borodinia; Botscantzevia;
Brachycarpaea; Braya; Brayopsis; Brossardia; Bunias; Calepina; Camelinopsis;
Cardamine; Cardaminopsis; Cardaria; Carinavalva; Catadysia; Catenulina;
Caulanthus; Caulostramina; Ceriosperma; Chalcanthus; Chamira; Chartoloma;
Cheesemania; Cheiranthus; Chlorocrambe; Chorispora; Christolea; Chrysobraya;
Cithareloma; Clausia; Cochlearia; Coelonema; Coluteocarpus; Conringia;
Coronopus; Cremolobus; Crucihimalaya; Cryptospora; Cuphonotus; Cusickiella;
Cycloptychis; Cymatocarpus; Cyphocardamum; Dactylocardamum; Delpinophytum;
Descurainia; Diceratella; Dichasianthus; Dictyophragmus; Didymophysa; Dilophia;
Dimorphocarpa; Dipoma; Diptychocarpus; Dithyrea; Dolichirhynchus; Dontostemon;
Drabastrum; Drabopsis; Dryopetalon; Eigia; Elburzia; Englerocharis; Eremobium;
Eremoblastus; Eremodraba; Ermania; Ermaniopsis; Erophila; Erysimum; Euclidium;
Eudema; Eutrema; Euzomodendron; Farsetia; Geococcus; Glaribraya; Glastaria;
Glaucocarpum; Goldbachia; Gorodkovia; Graellsia; Grammosperma; Guillenia;
Gynophorea; Halimolobos; Harmsiodoxa; Hedinia; Heldreichia; Heliophila;
Hemilophia; Hesperis; Heterodraba; Hollermayera; Hornungia; Hornwoodia;
Hugueninia; Hymenolobus; Ianhedgea; Iberis; Idahoa; Iodanthus; Ionopsidium;
Irenepharsus; Isatis; Ischnocarpus; Iskandera; Iti; Ivania; Kernera;
Lachnocapsa; Lachnoloma; Leavenworthia; Lepidium; Lepidostemon; Leptaleum;
Lesquerella; Lignariella; Lithodraba; Lobularia; Lonchophora; Loxostemon;
Lunaria; Lyocarpus; Lyrocarpa; Macropodium; Malcolmia; Mancoa; Maresia;
Mathewsia; Matthiola; Megacarpaea; Megadenia; Menkea; Menonvillea;
Microlepidium; Microsysymbrium; Microstigma; Morettia; Moriera; Murbeckiella;
Myagrum; Nasturtium; Neomartinella; Neotchihatchewia; Neotorularia; Nerisyrenia;
Neuontobotrys; Notoceras; Notothlaspi; Ochthodium; Octoceras; Onuris; Oreoloma;
Oreophyton; Ornithocarpa; Oudneya; Pachycladon; Pachymitus; Pachyphragma;
Pachypterygium; Parlatoria; Parodiodoxa; Parolinia; Parrya; Pegaeophyton;
Peltaria; Peltariopsis; Pennellia; Petiniotia; Petrocallis; Phaeonychium;
Phlebolobium; Phlegmatospermum; Phoenicaulis; Physaria; Physocardamum;
Platycraspedum; Polyctenium; Polypsecadium; Pringlea; Prionotrichon; Pritzelago;
Pseudocamelina; Pseudoclausia; Pseudofortuynia; Pseudovesicaria; Pterygiosperma;
Pugionium; Pycnoplinthopsis; Pycnoplinthus; Pyramidium; Quidproquo;
Raphanorhyncha; Reboudia; Redowskia; Rhizobotrya; Ricotia; Robeschia; Rollinsia;
Romanschulzia; Roripella; Rorippa; Sameraria; Sarcodraba; Scambopus; Schimpera;
Schivereckia; Schizopetalon; Schlechteria; Schoenocrambe; Scoliaxon; Selenia;
Sibara; Silicularia; Sisymbrella; Sisymbriopsis; Sisymbrium; Smelowskia;
Sobolewslia; Sohms-Laubachia; Sophiopsis; Sphaerocardamum; Spirorhynchus;
Spryginia; Staintoniella; Stanfordia; Stanleya; Stenopetalum; Sterigmostemum;
Stevenia; Streptanthella; Streptanthus; Streptoloma; Stroganowia; Stubebdorffia;
Subularia; Synstemon; Synthlipsis; Taphrospermum; Tauscheria; Teesdalia;
Teesdaliopsis; Tetracme; Thelypodiopsis; Thelypodium; Thlaspeocarpa; Thlaspi;
Thysanocarpus; Trichotolinum; Trochiscus; Tropidocarpum; Turritis; Warea;
Wasabia; Weberbauera; Werdermannia; Winklera; Xerodraba; Yinshania; Zerdana;



https://lv.wikipedia.org/wiki/Izgl%C4%ABt%C4%ABba

Ar terminu izglītība parasti saprot gan zināšanu apgūšanu, gan arī šī procesa
rezultātu. Mūsdienās izglītība parasti tiek asociēta ar valsts izstrādātu
izglītības saturu un oficiālām, valsts akreditētām, savstarpēji hierarhiski
saistītām izglītības iestādēm, kuras kopā veido izglītības sistēmu. Parasti tiek
nodalīta formālā un neformālā izglītība. Latvijā, izglītības likumā ir noteikts,
ka formālā izglītība ir "sistēma, kas ietver pamatizglītības, vidējās izglītības
un augstākās izglītības pakāpes, kuru programmu apguvi apliecina valsts atzīts
izglītības vai profesionālās kvalifikācijas dokuments, kā arī izglītības un
profesionālās kvalifikācijas dokuments". Neformālā izglītība savukārt ir "ārpus
formālās izglītības organizēta interesēm un pieprasījumam atbilstoša izglītojoša
darbība". Kad termins izglītība tiek lietots, lai apzīmētu mācīšanos, bez
formālās un neformālās mācīšanās tiek izmantots arī apzīmējums "informālā
mācīšanās". Dažkārt zināšanu iegūšanu pašmācības ceļā sauc par autodidaktismu.

Dažādās izglītības sistēmās ir sastopami dažādi faktori, kas tiek izmantoti, lai
raksturotu formālo izglītību. Tomēr parasti izglītība tiek raksturota pakāpēs,
izglītības veidos un pēc izglītības ieguves formas. Lai salīdzinātu atšķirīgas
izglītības sistēmas, tiek izmantots starptautiskais izglītības klasifikācijas
standarts ISCED.

Paralēli šiem izglītības dalījumiem tiek izmantota virkne citu apzīmējumu, kas
raksturo izglītības iegūšanu vai institūciju, kurā izglītība tiek iegūta. Starp
šādiem apzīmējumiem ir mūžizglītība, kas paredz indivīda spēju izglītoties visa
mūža garumā paaugstinot vai mainot savu kvalifikāciju, vai iegūstot savām
interesēm atbilstošu izglītību; alternatīvā izglītība; interešu izglītība, kurā
tiek ietverta izglītība, kas apmierina individuālās intereses un vajadzības,
speciālā izglītība, tālāk izglītība, publiskā izglītība, masu izglītība u.c.



https://lv.wikipedia.org/wiki/Folijsk%C4%81be

Folijskābe jeb folskābe ir svarīgs ūdenī šķīstošs vitamīns, kas nepieciešams
cilvēka imūnsistēmas un sirds un asinsvadu sistēmas normālai attīstībai un
darbībai. Tāda pati iedarbība kā folijskābei ir arī vairākiem tās
atvasinājumiem, piemēram, di-, tri- vai poliglutamātiem (tos visus kopā ar
folijskābi mēdz saukt par folacīnu). Folijskābe pieder pie B grupas vitamīniem
un to senāk dēvēja par B9 vai Bc vitamīnu (retāk arī par B11 vitamīnu).

1931. gadā pētniece Lūsija Vilsa (Lucy Wills) paziņoja, ka rauga ekstrakta
lietošana uzturā var izārstēt grūtnieču mazasinību. Vēlāk folijskābe tika
identificēta kā rauga ekstrakta galvenā iedarbīgā viela un sākumā to nosauca par
M vitamīnu. 1941. gadā no spinātu lapām folijskābe tika iegūta brīvā veidā
(Viljamss), bet 1945. gadā tā tika mākslīgi sintezēta..

Folijskābe ir visai sarežģīts savienojums un tās molekulu nosacīti var iedalīt
trijās daļās: pteridīna atvasinājuma daļā (pteridīns ir biciklisks slāpekli
saturošs heterocikliskais savienojums); molekulas vidējā daļa ir
4-aminobenzoskābes fragments; trešā daļa ir glutamīnskābe, kas ar aminogrupas
starpniecību saistīta ar benzoskābi. Folijskābes molekulas daļu bez
glutamīnskābes sauc par pteroīnskābi, tādēļ pašu vitamīnu dēvē arī par
pteroilglutamīnskābi (saīsināti PGS vai angļu variantā — PGA). Arī pteroīnskābei
ir bioloģiska aktivitāte, jo tā organismā savienojas ar glutamīnskābi, veidojot
folijskābi. Tāpat šāda aktivitāte piemīt dabiskajiem pteridīna atvasinājumiem —
pterīniem un pterīdiem, piemēram, ksantopterīnam.

Daudz folijskābes ir dārzeņos ar zaļām lapām, no kā cēlies arī vitamīna
nosaukums (latīņu: folium — 'lapa'). Folijskābi satur arī vairāki citrusaugļu
veidi, pupas, rupjmaize, raugs, aknas, medus. Visvairāk folijskābes satur
liellopu aknas — 0,59 mg uz 100 g. Pārtikas pagatavošanas procesā daļa
folijskābes un tās atvasinājumu sadalās (folijskābe ir nestabila gaismā, par
80°C augstākā temperatūrā, skābā vidē).

Dzīvnieki un cilvēks nespēj savos organismos sintezēt folijskābi un uzņem to ar
barību vai arī izmanto zarnu mikrofloras sintezēto folijskābi. Uzņemtā
folijskābe organismā pārveidojas par tās aktīvo formu — tetrahidrofolijskābi. To
nodrošina īpašs ferments dihidrofolātreduktāze. Sintētisko folijskābi organisms
izmanto labāk, nekā pārtikā esošo. Cilvēkam diennaktī nepieciešami 0,3 mg
folijskābes (grūtniecēm 0,4 mg). Bioķīmiski folijskābe piedalās tā saucamo
C1-savienojumu (metilradikāļa vai skudrskābes) vielmaiņas procesos, kā arī
tirozīna un nukleozīdu vielmaiņā. Folijskābe ietilpst fermentu sastāvā, kas
neitralizē homocisteīnu — toksisku aminoskābi, kas dabiski veidojas organismā no
metionīna un cisteīna.

Folijskābes trūkums pieaugušajiem var izraisīt megaloblastu anēmiju jeb
makrocitāro hiperhromo anēmiju, bet cilvēka embrijam palielina nervu caurulītes
attīstības defektu risku (var rasties vilkarīkle, zaķalūpa, mugurkaulāja
šķeltne). Mazasinība jeb anēmija ir galvenā folijskābes avitaminozes pazīme
(klīniski tā līdzīga B12 vitamīna trūkuma izraisītajai anēmijai, bet B12
vitamīna injekcijas to nenovērš).

Folijskābe īpaši nepieciešama šūnām, kuras strauji dalās. Pie tādām šūnām pieder
arī ļaundabīgo audzēju šūnas, tādēļ vairāku pretaudzēju ķīmijterapijas preparātu
iedarbība balstās uz folijskābes metabolisma nomākšanu. Pazīstams ķīmijterapijas
līdzeklis ir metotreksāts, kas traucē tetrahidrofolijskābes sintēzi šūnās no
folijskābes. Metotreksāta ķīmiskā uzbūve ir līdzīga folijskābes uzbūvei un tas
spēj neatgriezeniski saistīties ar dihidrofolātreduktāzi, bloķējot fermenta
darbību. Daudz vienkāršāka viela — aminopterīns — arī pieder pie folijskābes
antagonistiem un bija pašas pirmās izgudrotās pretvēža zāles.



https://lv.wikipedia.org/wiki/Florida

Florida - viens no Amerikas Savienoto Valstu štatiem, atrodas dienvidaustrumu
reģionā. Floridas galvaspilsēta ir Talahasī, 2007. gada martā štata gubernators
ir Čārlijs Krists.

Lielākā daļa štata atrodas uz Floridas pussalas. Florida ziemeļos robežojas ar
Alabamas un Džordžijas štatiem, taču no pārējām pusēm štatu ieskauj ūdens -
austrumos Atlantijas okeāns, dienvidos - Floridas šaurums un rietumos - Meksikas
līcis. Spāņu valodā vārds Florida nozīmē ziediem klāts, puķains.

Pussalu atklāja Huans Ponss de Leons (Juan Ponce de León) 1513. gada 27. martā,
kas tajā laikā bija Lieldienu Svētdiena. Tajā laikā Florida tika nosaukta par
Pascua Florida - "ziediem bagātās Lieldienas".

Floridas štats ir izvietots uz garas, šauras pussalas - Floridas pussalas, kas
nodala Meksikas līci no Atlantijas okeāna. Štats ziemeļos robežojas ar
Džordžijas štatu un rietumos ar Alabamas štatu. Florida atrodas netālu no Karību
salām - vistuvāk atrodas Bahamu salas un Kuba.

Floridā pārsvarā ir subtropu klimats, pašos Floridas dienvidos ir īsts tropu
klimats. Floridā saule spīd 300 dienas gadā. Pārsvarā tikai divi gadalaiki -
karstā sezona un lielā karstuma sezona. Floridas klimatu ietekmē arī Golfa
straume. Floridā katru gadu plosās viesuļvētras, kas rada milzu postījumus.
Siltā klimata dēļ sniegs šeit ir ļoti reti.

Arheoloģiskie izrakumi Floridā liecina par to, ka šī vieta ir bijusi apdzīvota
jau vairākus tūkstošus gadu pirms šeit apmetās eiropieši. No daudzajām iezemiešu
ciltīm, lielākās ir bijušas kalusi, tekesti, timukuāni un tokobago.

Spāņu jūrasbraucējs Huans Ponss de Leons atklāja šo zemi Lieldienu svētdienā,
1513. gada 27. martā. Spāņi to nosauca par Pascua Florida. Vēlāk Florida tika
nosaukta par La Florida. Simt gadu laikā pēc atklāšanas laikā šo zemi sāka
apdzīvot gan spāņi, gan franči. Spānis Tristans de Luna (Don Tristan de Luna)
1559. gadā sāka veidot Pensakolu, kas bija pirmā eiropiešu kolonija pašreizējā
ASV teritorijā, taču viņa kolonijas būvēšanu partrauca viesuļvētra. Sešus gadus
vēlāk, 1565. gadā, Pedro Menendezs Aviless (Pedro Menéndez de Avilés) nodibināja
Sentaugustīnu (Saint Augustine), kas bija pirmā pastāvīgā eiropiešu kolonija
Floridā. Šīs divas pilsētas kļuva par angļu un spāņu koloniju galvaspilsētām
attiecīgi Floridas austrumus un rietumos.

Floridas brīvā teritorija samazinājās, nodibinoties angļu kolonijām Floridas
ziemeļos un franču kolonijām Floridas rietumos. Tā Floridā valdīja 3 lielvaras -
Spānija, Lielbritānija un Lielbritānija. 1810. gadā ASV prezidents Džeimss
Medisons pavēlēja anektēt Rietumfloridu, uzskatot to par daļu no Luiziānas
pirkuma. 1819. gadā Spānija piekāpās amerikāņiem un parakstīja Adamsa-Onīsa
līgumu, saskaņā ar kuru Spānija atdeva Floridu Savienotajām Valstīm, bet ASV
atteicās no Teksasas. 1830. gadā ASV Kongress pieņēma Indiāņu pārvietošanas
likumu, saskaņā ar kuru bija paredzēts indiāņus no Floridas pārvietot uz
rietumiem no Misisipi. Indiāņi nepakļāvās pārvietošanai, kas noveda pie Otrā
seminolu kara. Kara gaitā 3800 seminoli tika pārvietoti uz Indiāņu teritoriju,
bet pēc kara apmēram 300 indiāņu atļāva palikt Floridā. 1845. gada 3. martā
Florida kļuva par Amerikas Savienoto Valstu 27. štatu. 1861. gada 10. janvārī
Florida izstājās no Savienotajām Valstīm un lika pamatus Amerikas
Konfederācijai. 1861. gada 10. februārī, Florida pievienojās Amerikas
Konfederācijai. Pēc Konfederācijas krišanas 1865. gadā Florida 1868. gada 25.
jūnijā atkal pievienojās Savienotajām Valstīm. Līdz 20. gadsimta vidum Florida
bija vismazāk apdzīvotākais ASV Dienvidu štats, taču mūsdienās tas ir ceturtais
lielākais dienvidu štats pēc iedzīvotāju skaita.

Pirms Amerikas pilsoņu kara apmēram puse no Floridas iedzīvotājiem bija
melnādainie. 20. gadsimtā liela daļa afroamerikāņu emigrēja uz ziemeļu štatiem,
savukārt liels skaits balto amerikāņu pārcēlās uz dzīvi Floridā. 2005. gadā
afroamerikāņi bija 16,3% no Floridas iedzīvotājiem. Mūsdienās šis īpatsvars
atkal pieaug sakarā ar imigrāciju no Kubas, Dominikānas un Haiti. 2005. gadā
18,6% Floridas iedzīvotāju dzimtā valoda bija spāņu un šis īpatsvars turpina
pieaugt.

Floridas štata pārvaldes funkcijas, pamatstruktūra, pienākumi ir definēti
Floridas konstitūcijā, kurā ir noteikta štata likumdošana, kā arī noteiktas
cilvēktiesības. Floridas leģislatūra ir augstākais Floridas štata lēmējorgāns,
kas sastāv no Senāta un Palātas. Senāts sastāv no 40 locekļiem, bet Palāta
sastāv no 120.

Floridas štatu vienmēr ir pārvaldījuši demokrāti, taču pēdējos gados līdz ar
straujo populācijas palielināšanos, palielinājās arī republikāņu īpatsvars,
sadalot štatu starp divām partijām - republikāņiem un demokrātiem.

Florida ir viens no deviņiem ASV štatiem, kas neiekasē ienākuma nodokli. Štata
pārdošanas nodokļa likme ir 7 procenti.



https://lv.wikipedia.org/wiki/Ezers

Ezers ir dabiska ūdenstilpe reljefa pazeminājumos, kuru no visām pusēm norobežo
sauszeme. Kaut gan praktiski visi ezeri ir pildīti ar ūdeni, par ezeriem sauc
arī dabiskas tilpes, kas pildītas ar citu šķidru materiālu, piemēram, sēru.
Ezers ir viens no nozīmīgākajiem ainavas elementiem, kas sastopams visos
pasaules kontinentos. Ar ezeru izpēti nodarbojas īpaša zinātne — limnoloģija.
Zemes virsmas daļu, kas veido ezera gultni, dēvē par ezerdobi.

Lielus ezerus nereti dēvē par "iekšzemes jūrām", savukārt nelielas jūras nereti
dēvē par ezeriem. Nereti ir grūti novilkt robežu starp ezeru un jūras līci un
šeit vairāk paļaujas uz tradīciju. Piemēram, Marakaibo ezera (Venecuēla)
savienojums ar Karību jūru būtiski neatšķiras no Azovas jūras (Ukraina un
Krievija) savienojuma ar Melno jūru.

Nereti par ezeru tiek dēvēta arī vieta, kur ezers eksistē tikai brīžiem,
piemēram, pēc retām lietusgāzēm (Torrensa ezers Austrālijā).

Ezeros parasti ietek upes un/vai avoti, tajos krīt nokrišņi. Ezeri nereti iegūst
ūdeni arī no purviem. No ezeriem parasti iztek viena upe.

Lielākā daļa pasaules ezeru atrodas Ziemeļu puslodē, samērā tālu ziemeļos. 60%
pasaules ezeru atrodas Kanādā. Ar ezeriem bagātajā zonā atrodas arī Latvija —
arī šeit ezeri ir izplatīts un ļoti nozīmīgs ainavas elements, ar kuru cieši
saistīta arī vietējo iedzīvotāju vēsture un kultūra. Pavisam Latvijā ir 2 256
ezeri, kuru virsmas platība pārsniedz 1 hektāru (1).

Lielākā daļa pasaules ezeru pēc ģeoloģiskās laika skalas ir ļoti jauni — ezeri
salīdzinājumā ar tādiem ainavas elementiem, kā kalni, jūras, tuksneši, pat upes
ir ar salīdzinoši īsu mūžu. Dabiskie erozijas procesi gravitācijas spēku ietekmē
tiecas pārvietot grunti no augstāk novietotām vietām uz zemāk novietotām vietām,
tādējādi aizpildot ezerdobi.

Tomēr eksistē arī ļoti veci ezeri, piemēram Baikāls (Krievija), kas sasniedz pat
25 — 30 miljonu gadu vecumu. Šādi ezeri drīzāk ir izņēmums no kopējās
likumsakarības — tie spēj tik ilgi eksistēt tikai pateicoties netipiskai
apstākļu sakritībai.

Daļa ezeru ir mākslīgi. Raktus ezeriņus (parasti — neliela izmēra) dēvē par
dīķiem, savukārt ar dambjiem un aizsprostiem veidotus — par ūdenskrātuvēm.

Ezers var izzust dažādos veidos, taču Latvijai raksturīgajos līdzenuma apstākļos
visbiežāk notiek ezera pārpurvošanās, aizaugšana. Pārpurvošanās ir process, kura
rezultātā ezera gultne aizpildās gan ar nogulumiem, gan ar organisko materiālu.
Ezera aizaugšanu ievērojami palielina niedres un citi lieli ūdensaugi, jo šo
augu blīvās audzes aptur straumes un novērš vēja ietekmi uz ezera ūdeni, aiztur
nogulumus un organiskās vielas.

Šāda procesa rezultātā ģeoloģiski ļoti īsā laikā — dažos gadu tūkstošos vai pat
gadsimtos — var izzust pat lieli ezeri. Liela daļa no tagadējiem Latvijas
purviem atrodas agrāko ezeru vietās. Pēc kāda laika arī purvs izzūd un pārvēršas
par mežu.

Kā lielākā daļa dabā notiekošo procesu ezeru aizaugšana nav vērtējama kā labs
vai slikts process. Tomēr cilvēka darbības rezultātā ezeru aizaugšana
(eitrofikācijas process) mūsdienās notiek nesalīdzināmi straujāk, kā tā būtu
notikusi bez cilvēka iejaukšanās un Latvijā dažu paaudžu laikā ir notikusi
būtiska ezeru ekosistēmu noplicināšanās, kas pašlaik strauji turpinās.

Ezeri var izzust arī citu procesu rezultātā. Karsta procesu norises vietās ezeri
var pēkšņi pazust pazemes tukšumos (Latvijā — Linezers). Ezers var izžūt brīžos,
kad klimats ir sausāks (Neizīdles ezers Austrijā un Ungārijā).

Ezers var samazināties un izžūt arī cilvēka darbības rezultātā. Viens no
pasaules lielākajiem ezeriem — Arāla jūra XX gadsimta laikā gandrīz pilnībā
izzudis tādēļ, ka ezerā ieplūstošo upju ūdens tika izmantots lauksaimniecībai tā
arī nesasniedzot ezeru.

Vislielāko blīvumu ūdens sasniedz tad, kad tā temperatūra ir 4 °C — šādas
temperatūras ūdens ir vissmagākais. Atšķirīgās temperatūras dēļ ūdens ezerā
noslāņojas — apakšā atrodas auksts smagāka ūdens slānis un augšā — siltāks,
vieglāks ūdens. Abus slāņus atdala nosacīta pārejas zona — lēcienslānis.
Noteiktos apstākļos arī ezera ūdens virsējais slānis sasniedz 4 °C temperatūru
un šādos apstākļos notiek ezera ūdens sajaukšanās — cirkulācija. Cirkulācija
nodrošina to, ka viss ezera ūdens ir bagātināts ar skābekli un tajā iespējama
daudzveidīga ekosistēma.

Tomēr, piemēram, tropu joslā virsūdens nekad neatdziest līdz 4 °C temperatūrai
un rezultātā dziļākos ezeros apakšējais ūdens slānis būs bez skābekļa, toties
bagātināts ar ogļskābo gāzi. Ja kāds notikums, piemēram, vulkāna izvirdums vai
zemestrīce izjauc ezerā radušos līdzsvaru, no ezera var izdalīties liels
ogļskābās gāzes daudzums, kas var būt nāvējošs ezera apkārtnē dzīvojošajiem (sk.
Niosas ezers).



https://lv.wikipedia.org/wiki/Dienvid%C4%81frika

Dienvidāfrika (afrikandu: Suid-Afrika; angļu: South Africa), oficiāli
Dienvidāfrikas Republika (Republiek van Suid-Afrika; Republic of South Africa),
saīsinājumā DĀR, ir valsts Dienvidu Āfrikā. Ziemeļos robežojas ar Namībiju,
Botsvānu un Zimbabvi, ziemeļaustrumos ar Mozambiku un Svazilendu. Valsts
centrālajā daļā atrodas anklāvs - Lesoto Karaliste. Dienvidāfrikas rietumu
krastu apskalo Atlantijas okeāns, bet austrumu un dienvidu krastus apskalo
Indijas okeāns. No fiziskās ģeogrāfijas viedokļa Dienvidāfriku var iedalīt trīs
lielās zonās: Lielajā Karū, Drakonu kalnos un šaurā piejūras zemieņu joslā.
Valsts atrodas mērenā subtropu joslā.

Aptuveni trīs ceturtdaļas no visiem Dienvidāfrikas iedzīvotājiem ir melnādainie.
Liela daļa no tiem ir zulu, kosu, basoto un cvanu tautu pārstāvji. Gandrīz visi
atlikušie iedzīvotāji ir eiropieši vai aziāti. Dienvidāfrikā ir vienpadsmit
oficiālās valodas: afrikandu un angļu valoda, kā arī isindebele, isiķhosa,
isizulu, sisvati, ziemeļsoto, secvana, šiconga un čivenda. No reliģijām
visizplatītākā ir kristietība, bet valstī dzīvo arī daudz hinduistu un
musulmaņu.

Dienvidāfrika ir viena no vadošajām valstīm pasaulē, kur iegūst un eksportē
zeltu, akmeņogles, dimantus, platīnu un vanādiju. Valstī ir dibināti vairāki
nacionālie parki, kuros tiek aizsargāta krāšņā Āfrikas daba. Viens no
slavenākajiem ir Krīgera nacionālais parks, kas dibināts 1898. gadā. Katru gadu
to apmeklē apmēram pusmiljons tūristu no visas pasaules.

Dienvidāfrika ir daudzpartiju republika ar divām likumdošanas iestādēm: Provinču
Nacionālā Padome (National Council of Provinces) un Nacionālā Asambleja
(National Assembly). Valsts un valdības galva ir prezidents. Valstij ir trīs
galvaspilsētas: Pretorija ir administratīva galvaspilsēta, Blumfonteina ir tiesu
varas galvaspilsēta un Keiptauna ir likumdošanas galvaspilsēta.

Bušmeņi un hotentoti, kuri bija mednieki un vācēji, apdzīvoja Dienvidāfrikas
teritoriju kopš Akmens laikmeta. Nonākot kontaktā ar eiropiešiem, viņi kļuva arī
par lopkopjiem. 14. gadsimtā šajā teritorijā ienāca un apmetās uz dzīvi tautas,
kuras runāja bantu valodās. Viņi attīstīja zelta un vara iegūšanas metodes un
veiksmīgi tirgojās Austrumāfrikā. 1652. gadā netālu no Labās Cerības raga
nīderlandieši dibināja Keiptaunu, pirmo eiropiešu koloniju Dienvidāfrikā.
Nīderlandiešu kolonisti kļuva pazīstami kā būri (no nīderlandiešu valodas tas
nozīmē "zemnieki"), bet vēlāk par afrikaneriem, kuri runā afrikandu valodā.
1795. gadā britu bruņotie spēki iekaroja teritoriju ap Labās Cerības ragu. 1836.
gadā nīderlandiešu kolonisti, meklējot jaunas zemes, izveidoja tā saukto Lielo
treku (afrikandu: Die Groot Trek), kas bija migrācijas ceļš uz ziemeļiem prom no
britiem. 1838. gadā tika dibinātas divas neatkarīgas būru republikas: Oranžas
brīvvalsts un Dienvidāfrikāņu Republika (vēlāk pazīstama kā Transvāla). 1902.
gadā Otrajā būru karā abas valstis anektēja briti. 1910. gadā britu kontrolētās
kolonijas Raga kolonija (Cape Colony), Natalas kolonija (Colony of Natal),
Transvāla un Oranžas upes kolonija (Orange River Colony) apvienojās un dibināja
Dienvidāfrikas Savienību (Union of South Africa). Šī savienība neatkarību ieguva
1961. gadā un tika pie mūsdienu nosaukuma, tas ir, kļuva par Dienvidāfrikas
Republiku. Gandrīz visu 20. gadsimtu Dienvidāfrikas politikā dominēja jautājums
par balto eiropiešu pārākumu pār melnādainajiem, kas 1948. gadā formāli tika
nosaukts par aparteīdu. Aparteīds oficiāli beidzās 1994. gadā. Šajā pašā gadā
par Dienvidāfrikas prezidentu pirmo reizi kļuva melnādainās rases pārstāvis; tas
bija Nelsons Mandela. Konstitūcija, kurā bija iekļauti punkti pret rasismu, tika
izdota 1997. gadā.

Kā norāda pats valsts nosaukums, Dienvidāfrika atrodas Dienvidu Āfrikā. Kopējā
valsts platība ir 1 219 090 km², un tā ir 25. lielākā valsts pasaulē un 9.
lielākā Āfrikā. Augstākais Dienvidāfrikas punkts ir Ndžesuti kalns Drakonu
kalnos. Ziemeļrietumos Dienvidāfrika robežojas ar Namībiju, ziemeļos ar Botsvanu
un Zimbabvi, bet austrumos ar Mozambiku un Svazilendu. Lesoto, neatkarīga
valsts, ir anklāvs, kuru no visām pusēm ieskauj Dienvidāfrika. Šī valstiņa
atrodas Dienvidāfrikas austrumu daļā. Dienvidāfrikas rietumu krastu apskalo
Atlantijas okeāns, bet rietumu un dienvidu krastus apskalo Indijas okeāns.
Krasta līnijas kopējais garums ir 2798 km.

Dienvidāfrikas teritorijā ir dažādas klimatiskās zonas, no sausa tuksneša Namība
līdz subtropiem austrumos pie Mozambikas robežas un Indijas okeāna piekrastes.
Austrumos zemiene paaugstinās izveidojot Drakona kalnus un pāriet uz lielu
iekšējo plakankalni.

Dienvidāfrikas iekšienē ir lielas, diezgan līdzenas un reti apdzīvotas platības,
zināmas kā Lielais Karū, kas Namiba tuksneša virzienā kļūst arvien sausākas.
Turpretī, austrumu piekraste ir bagātīgi mitra un klimats tur līdzinās
tropiskajam. Valsts dienvidrietumos klimats līdzinās Vidusjūras klimatam, ar
lietainu ziemu un karstu, sausu vasaru. Tur atrodas slavenais bioms finboss.
Tieši šeit saražo lielāko daļu Dienvidāfrikas vīna. Šajā reģionā cauru gadu ir
vējains. Vējš Labās Cerības raga apkaimē ir tik spēcīgs, ka ir radījis daudz
neērtības jūrniekiem un ir par iemeslu daudzu kuģu bojāejām. Tālāk austrumos ir
mērens nokrišņu daudzums, un šajā reģionā ir laba augsne. Tas pazīstams kā
"Dārzu ceļš".

Dienvidāfrikā valda tropiskais un subtropiskais klimats, taču dažādos valsts
rajonos tas stipri atšķiras. Augstākā gaisa temperatūra reģistrēta Kalahari
tuksnesī: 51,7 °C. Saterlendā, 270 km uz ziemeļaustrumiem no Keiptaunas, ziemā
regulāri gaisa temperatūra mēdz pazemināties līdz —15 °C. Klimatu ietekmē gan
vietas augstums virs jūras līmeņa, gan jūras straumes. Puse Dienvidāfrikas
teritorijas gadā saņem 200 — 600 mm, bet ceturtā daļa — mazāk nekā 200 mm
nokrišņu. Tas pieaug virzienā no rietumiem uz austrumiem. Gar austrumu krastu
plūst siltā Mozambikas straume, kuras ietekmē gaisa temperatūra ir augstāka un
nokrišņu — vairāk.

Dienvidāfrika ir attīstīta industriāla valsts. Aptuveni 45% no visiem Āfrikas
derīgajiem izrakteņiem iegūst šajā valstī. Tajā ir labi attīstīta
kalnrūpniecība, mašīnbūve, kā arī vieglā un pārtikas rūpniecība. Valstī ir
lielas akmeņogļu atradnes, kas nodrošina 90% no nepieciešamā kurināmā. Pasaules
mēroga nozīme ir Dienvidāfrikas reto un stratēģisko izejvielu atradnēm (mangāns,
hroms, vanādijs, cirkonijs, urāns, platīns u.c.). Dienvidāfrikā atrodas vienas
no pasaules lielākajām dimantu un zelta atradnēm. Daudzu pasaules valstu
rūpniecība ir atkarīga no Dienvidāfrikas izejvielām.

Populārākie sporta veidi Dienvidāfrikā ir futbols, regbijs un krikets. Citi
sporta veidi ar nozīmīgu atbalstu ir peldēšana, vieglatlētika, golfs, bokss,
teniss un netbols (līdzīgs basketbolam). Jauniešu vidū populārākais ir futbols,
bet palielinās arī basketbola, sērfošanas un skeitborda popularitāte.



https://lv.wikipedia.org/wiki/D%C5%BEuzepe_Verdi

Džuzepe Fortunīno Frančesko Verdi (itāļu: Giuseppe Fortunino Francesco Verdi;
1813. gada 10. oktobris — 1901. gada 27. janvāris) bija itāļu komponists.
Milānas Filharmonijas biedrības direktors. Sarakstījis 27 operas.

Džuzepe Verdi ir pēdējais lielais klasiķis itāļu mākslas triju gadsimtu laikā.
Verdi darbi "Rigoleto", "Traviata", un "Aīda" pieder pie populārākajām operām un
ir iemīļotas visplašākajās klausītāju aprindās. Daudzas Verdi operu melodijas
ieguvušas pasaules slavu, bet komponista dzimtenē Itālijā tiek dziedātas kā
tautasdziesmas.

Verdi nogājis lielu daiļrades ceļu. Divdesmit sešas operas viņš radījis gandrīz
sešdesmit gadu laikā — no 19. gadsimta 30. līdz 90. gadiem. Taču tas bija ne
tikai liels daiļrades "stāžs", tie bija arī nepārtraukti arvien dziļākas
muzikāli dramatiskas patiesības meklējumi, tā bija pastāvīga evolūcija, kur
katrs ievērojams etaps bija itāļu operas dramaturģijas liels sasniegums. Pirmo
Verdi brieduma periodu vainago operas "Rigoleto"(1851) un "Traviata"(1853); otro
periodu — "Aīda"(1871); trešo periodu "Otello"(1887) un "Falstafs"(1893).

Verdi dzimis 1813. gada 10. oktobrī nelielajā Ronkoles ciemā netālu no Buseto
pilsētas Ziemeļitālijā. Viņa tēvs bija krodzinieks, ciema kroga turētājs,
nopelnīja ļoti maz un ar pūlēm uzturēja ģimeni.

Kvēlu mūzikas mīlu Verdi izjuta jau agrā bērnībā, klausoties ceļojošo muzikantu
spēli un dziedāšanu. Tādā veidā itāļu tautas mūzika ienāca nākamā komponista
dzīvē. Kad Verdi bija septiņus gadus vecs, viņš saskaņā ar vietējām paražām
piedalījās ciema baznīcā mesā. Šeit viņš pirmo reizi dzirdēja ērģeles. Šā
iespaida satraukts, Verdi lūdza vecākus mācīt viņam mūziku. Tēvs sagādāja vecu
spinetu un par sava dēla skolotāju uzaicināja baznīcas ērģelnieku Baistroki.

Trīs gadus Džuzepe mācījās pie Baistroki un apguva spineta spēli tik labi, ka
viņa skolotājs vairāk nekā nespēja viņam dot. Kad zēnam palika divpadsmit gadu,
tēvs viņu nosūtīja uz Buseto pilsētu (netālu no Milānas) mācīties pilsētas
skolā. Mācoties skolā, Verdi vienlaicīgi turpināja nodarbības mūzikā. Svētdienās
un svētku dienās viņš devās uz savu ciemu, kur darbojās kā baznīcas ērģelnieks
mirušā Baistroki vietā. Tā bija sūra bērnība: niecīgā peļņa, kas tikko deva
iespēju eksistēt; grūtie un bīstamie nakts pārgājieni no Buseto līdz Ronkolei.

Verdi pirmie skaņdarbi radušies 20. gadu beigās: uvertīra, marši pūtēju
orķestrim, skaņdarbi korim un dažas klavieru miniatūras. Kaut gan Buseto
iedzīvotāji pazina un cienīja Verdi, viņu pašu neapmierināja dzīve mazajā
pilsētiņā. Verdi sapnis bija nokļūt Milānā, kur bija ievērojamais "La Scala"
operas teātris, kur varēja, mācoties konservatorijā, sasniegt pilnību mākslā. Te
viņam palīdzēja Bareci un Provezi, kas no kādas labdarības iestādes sagādāja
viņam stipendiju uz diviem gadiem.

1831. gadā astoņpadsmit gadus vecais Verdi ieradās Milānā, lai kārtotu
pārbaudījumus konservatorijā. Milānas konservatorija direktors Frančesko
Bazili — sauss pedants un rutīnas cilvēks — atteicās uzņemt Verdi,
aizbildinoties ar to, ka viņš esot profesionāli nepiemērots. Izcilo mūziķi, kas
padarījis slavenu itāļu mūziku visā pasaulē, neuzņēma konservatorijā, kaut gan
tajā mācījās un to beidza daudzi viduvēji apdāvināti mākslinieki, kuru vārdi
nemaz nav saglabājušies nākamajās paaudzēs. Kā apgalvo daži biogrāfi, tiem, no
kā bija atkarīga Verdi uzņemšana konservatorijā un, starp citu, tās direktoram
nepatika viņa āriene — vienkārša Lombardijas zemnieka izskats, kas nelīdzinājās
tiem smalkajiem aristokrātiskajiem jaunekļiem, kas ar mūziku nodarbojās vienīgi
tādēļ, ka viņu vecākiem bija daudz naudas.

Neiekļuvis konservatorijā, Verdi Milānā privāti mācījās pie redzama un
autoritatīva mūzikas darbinieka Vinčenco Lavinjas, kas prata novērtēt Verdi
talantu un norādīt viņam vajadzīgo virzienu. Lavinja bija operu komponists,
Milānas operas teātra "La Scala" diriģents un lielisks pedagogs. Viņa vadībā
Verdi īsā laikā apguva kompozīcijas meistarības pamatus un izstudēja itāļu un
aizrobežu klasikas izcilākos skaņdarbus. Gadu pēc mācību sākuma Lavinja rakstīja
Bareci: "Jūsu stipendiāts drīz būs savas tēvzemes lepnums."

Liela nozīme tālākajā Verdi liktenī bija negaidītai diriģenta debijai: Riharda
Vāgnera "Pasaules radīšanas" mēģinājuma laikā filodramatiskā teātra zālē viņam
bija jāstājas iztrūkstošā mēģinājuma vadītāja vietā; Verdi tik sekmīgi veica
savu uzdevumu, ka viņam uzdeva nodiriģēt koncertu. Verdi debijai bija tik spoži
panākumi, ka viņam tūliņ pasūtīja kantātes un operu ar nosaukumu "Oberto grāfs
Bonifačo".

Ārējie apstākļi aizkavēja Verdi tūliņ sākt komponēt operu: viņam vajadzēja
atgriezties Buseto, lai ieņemtu mirušā Provezi vietu, un tādā veidā atstrādātu
viņam piešķirto stipendiju. Verdi iecēla par Buseto filharmonijas biedrības
direktoru. Pēc vietējām paražām filharmonijas direktors bija arī baznīcas
ērģelnieks. Divus pienākumus apvienoja arī Provezi. Bet Verdi iecelšana par
katedrāles ērģelnieku atdūrās uz spēcīgu baznīcas aprindu pretestību, kurus
neapmierināja Verdi garīgo skaņdarbu pārāk laicīgais raksturs. Baznīcas vadība
noraidīja Verdi kandidatūru. Milānā Verdi sāka interesēties par savas pirmās
operas uzvešanu, kaut gan tas nebija tik viegli. Lavinja, kurš varētu viņam
palīdzēt, bija miris, sakari ar Milānas muzikālo un teātra pasauli bija gandrīz
pilnīgi pārtrūkuši. Tikai 1839. gada novembrī "La Scala" teātrī nedaudz
pārstrādātā veidā notika ilgi gaidītās operas "Oberto" pirmizrāde. Tekstu operas
jaunajai redakcijai uzrakstīja jaunais dzejnieks un mūziķis Temistokls Solēra,
kurš ar Verdi radoši sadarbojās arī vēlākajos gados. Operai "Oberto" bija
ievērojami panākumi, un tā tika daudzreiz izrādīta, kaut gan jaunā komponista
pirmā opera bija vēl maz patstāvīga. "Oberto" panākumi ierosināja teātra
antreprenieri Marelli pasūtīt Verdi jaunu operu. 1840. gada sākumā Verdi sāka
komponēt komisku operu "Šķietamais Staņislavs jeb Karalis uz dienu". Operai, kas
tika uzvesta 1840. gadā, nebija panākumu. Verdi neveiksmi zināmā mērā izskaidro
apstākļi, kādos viņam bija opera jāraksta. Verdi dvēseles stāvoklis bija
ārkārtīgi smags. Viņš pat nevarēja iedomāties, ka varēs komponēt operu ar viņam
ieteikto Solēras libretu "Nebukadnecars".

No 40. gadu Verdi operām kā vislabākās un komponista idejiskās ieceres un
daiļrades evolūcijas ziņā sevišķi svarīgās jāizceļ "Ernani","Makbets", "Kauja
pie Lenjano" un "Luīze Millere".

Lielu principiālu interesi izraisīja Verdi opera "Makbets". Ģeniālā Šekspīra
traģēdija ar tās satraucošo dramatismu un titāniskajām kaislībām modināja Verdi
muzikālo fantāziju. "Makbeta" muzikāli dramatiskais stils daudzējādā ziņā
sasaucās ar vēlākajām Verdi operām. Aktivizējās orķestra loma un sevišķi
Makbetes somnambulisma ainā galvenais muzikālais raksturs uzticēts orķestra
partijai, bet vokālā partija lielā mērā ir deklamatoriska. Pats Verdi rakstīja,
ka "operā ir divas galvenās vietas: lēdijas duets ar vīru un somnambulisma
skats; ja šīs vietas pazudīs, opera izgāzīsies; šīs vietas nav jādzied: jāspēlē
un jādeklamē ļoti drūmā un neskaidrā balsī; bez tā nav panākams iespaids."

Opera "Rigoleto" ir ģeniāls Viktora Igo drāmas "Karalis izklaidējas" pārcēlums
operas žanra valodā. Libretists Frančesko Marija Piave, pārstrādājot Igo drāmu
operas libretā, visu laiku ievēroja Verdi norādījumus. Komponistu saistīja Igo
drāmas sociālā ideja: vienkāršs, cēls cilvēks — galma nerrs Tribulē pārdzīvo
lielu traģēdiju; viņam pretstatīts izvirtušais franču karalis Francisks I
(operas darbību vēlāk pārnesa uz Mantuju Itālijā).

Opera "Trubadūrs" attīsta tos pašus muzikāli dramatiskos principus. Gutjeresa
drāma, pēc kuras rakstīts operas librets, atmasko XV gadsimta feodālo iekārtu
Spānijā. Operā ļoti spilgti pretstati ir trubadūra Manriko un čigānietes
Azučenas tēli un feodālās varas pārstāvja grāfa di Lunas tēls. Galveno varoņu
muzikālie raksturojumi ir reljefi, un tas panākts galvenokārt ar vokāli
melodiskajiem līdzekļiem. Vispārējais operas raksturs ir brāzmaini kvēls,
nemiera pilns, dramatiski spraigs.

"Rigoleto" un "Trubadūra" uzvedumiem bija milzīgi panākumi, turpretī cits
liktenis piemeklēja "Traviatu". Tās pirmuzvedums Venēcijā 1853. gada martā bija
neveiksmīgs — operu izsvilpa. Mūsu laikos grūti saprast tādas operas neveiksmi,
kas pieder pie iemīļotākajām visas pasaules teātros. Neveiksmes iemesls
meklējams tiem laikiem neparastajā "Traviatas" sižetā: Dimā (dēla) sadzīves
drāma "Kamēliju dāma", kur galvenā varone ir kurtizāne, kritusi sieviete (tiešs
itāļu vārda "la traviata" tulkojums; burtiski no ceļa — tra via — nogājusi
sieviete), likās rupjš uz operas skatuves. Sadzīves sižeti bija atļauti tikai
komiskā operā, bet ne operā ar traģisku saturu. Viduslaiku vietā parādīta
tagadne, piļu un pazemes romantikas vietā — Parīzes salons vai vasarnīca pie
Parīzes, kamzoļos un ar zobeniem greznoto hercogu un augstmaņu vietā — vīrieši
un dāmas laikmetīgos kostīmos, — tas bija operā pārāk neierasti. "Traviata" —
intīma, psiholoģiska sadzīves opera sagrāva nostabilizējušos tradicionālo
uzskatu par itāļu operu.

"Sicīliešu vesperē", kas pirmo reizi uzvesta Parīzē 1855. gadā, Verdi attīsta
savu agrīno varoņoperu ("Nabuko", "Lombardieši", "Kauja pie Lenjano") līniju,
bet jau daudz augstākā daiļrades pakāpē, jau būdams ar lielāku pieredzi un
meistarību.

"Aīdas" rašanās vēsture ir šāda: 1869. gadā Ēģiptes valdnieks — hedivs Izmails
pašā lūdza, lai Verdi uzraksta operu ar ēģiptiešu sižetu; ar šās operas izrādi
vajadzēja atzīmēt Suecas kanāla atklāšanas svinības. Sākumā Verdi atteicās, bet,
būdams Parīzē, saņēma atkārtotu priekšlikumu ar Kamila Dilokla starpniecību,
kurš bija viens no "Dona Karlosa" libretistiem. Verdi iepazinās ar operas
scenāriju, kas viņam patika, un apņēmās komponēt operu "Aīda" ar ēģiptiešu
sižetu. Iespēja radīt spožu, efektīgu izrādi, kas iztēlē aizved klausītāju Nīlas
krastos, sfinksu un piramīdu zemē, etiopu verdzenes Aīdas un ēģiptiešu karaspēka
vadoņa Radamesa liesmainā mīla, divas sāncenses — ēģiptiešu faraona meita
Amnerisa un viņas verdzene Aīda, sagūstītais etiopiešu karalis Amonasro, kas
izrādās Aīdas tēvs, drūmie ēģiptiešu priesteru tēli, Aīdas un Radamesa — dzīvu
aprakto nāve uz lūgšanu fona svētnīcā, — tas viss spēcīgi aizrāva Verdi,
strādājot pie jaunās operas. Dilokls uzrakstīja libreta franču tekstu prozā,
itāļu valodā to pārtulkoja dzejnieks Antonio Gislanconi. Daudz no libreta teksta
ir paša Verdi sacerēts.

Pēc "Aīdas" pusotra desmita gadu Verdi jaunas operas nerakstīja. Bet Verdi
nepārtrauca daiļrades meklējumus, neatlaidīga tieksme pēc arvien lielākiem
sasniegumiem neatstāja viņu. Nākamais Verdi skaņdarbs pēc "Aīdas" bija
ievērojamais "Rekviēms". Pēc Rosīni nāves 1868. gadā Verdi ierosināja godināt
viņa piemiņu ar sēru mesu un piesaistīt tās komponēšanai itāļu komponistu
kolektīvu. Verdi pats komponēja mesas noslēguma daļu — "Libera me"("Atpestī
mani"). Bet šis kolektīvais pasākums netika īstenots — mūziku uzrakstīja, bet
neatskaņoja. 1873. gadā, kad nomira dzejnieks Alesandro Mandzoni, Verdi pilnībā
uzrakstīja Rekviēmu un veltīja to kvēli apbrīnotā dzejnieka piemiņai, iekļaujot
jau agrāk uzrakstīto Libera me (ar zināmām izmaiņām).

Latvijas Nacionālajā operā ir uzvestas operas "Traviata", "Nabuko", "Otello",
"Dons Karloss", "Rigoleto", "Aīda" un "Masku balle".



https://lv.wikipedia.org/wiki/Atlantijas_oke%C4%81ns

Atlantijas okeāns ir otrs lielākais okeāns uz Zemes. Tas aizņem aptuveni 106,4
miljonus kvadrātkilometrus lielu platību — apmēram 1/5 no Zemes kopējās virsmas.
Kopējais ūdens tilpums ir 329,7 miljoni km3 (bez jūrām —323,6 milj. km3), kas ir
1/4 no Pasaules okeāna. Vidējais dziļums ir 3338 m (bez jūrām — 3926 m),
lielākais dziļums ir Puertoriko dziļvagā — 8742 m. Kontinentālais šelfs aizņem
ap 11% no Atlantijas okeāna pamatdaļas.

Okeāns veido ziemeļu—dienvidu virzienā izstieptu S veida baseinu, kas atdala
Eiropu un Āfriku austrumos no Ziemeļamerikas un Dienvidamerikas rietumos.
Ziemeļos tas savienots ar Ziemeļu ledus okeānu, dienvidaustrumos — ar Indijas
okeānu, dienvidos — ar Dienvidu okeānu, dienvidrietumos — ar Kluso okeānu.

Ziemeļos robežojas ar Ziemeļu Ledus okeānu - no tā atdala nosacītas līnijas, kas
savieno Grenlandi ar Īslandes ziemeļrietumiem, Īslandes ziemeļaustrumus ar
Špicbergenas dienvidu galu un Špicbergenu ar Nordkapa ragu Norvēģijā.
Dienvidaustrumos, pa 20°A garuma grādu robežojas ar Indijas okeānu. Dienvidos pa
60°D platuma grādu robežojas ar Dienvidu okeānu. Dienvidrietumos, pa Dreika
šaurumu savienots ar Kluso okeānu. Mākslīgi savienots ar Kluso okeānu caur
Panamas kanālu un ar Indijas okeānu caur Suecas kanālu.

Apskalo Ziemeļamerikas un Dienvidamerikas austrumu piekrasti un Eiropas un
Āfrikas rietumu piekrasti.

Atlantijas okeāns ir otrs jaunākais planētas okeāns pēc Dienvidu okeāna. Dati
liecina, ka pirms 180 miljoniem gadu tas vēl neeksistēja. Okeāns sāka veidoties
mezozojā, sadaloties Pangejas superkontinentam, kad viens no otra sāka
atdalīties tagadējās Amerikas Eirāzijas un Āfrikas kontinenti. Sadalīšanās sākās
ziemeļu daļā. Pangejas sadalīšanās sākās triasā un beidzās krītā.

Pašlaik Atlantijas okeāns turpina plesties par 5 - 10 cm gadā, šī kustība notiek
pateicoties tam, ka Ziemeļamerikas plātne un Dienvidamerikas plātne virzās
rietumu virzienā.

Raksturīga Atlantijas okeāna īpatnība ir 1950. gados atklātā Vidusatlantijas
grēda - garākā kalnu grēda pasaulē, kas pa Atlantijas okeāna centrālo asi
aptuveni 11 300 km garumā stiepjas no Īslandes līdz aptuveni 54°D platuma
grādam. Lielākais grēdas platums sasniedz 1 600 km. Ūdens dziļums virs grēdas
pārsvarā nav lielāks par 2 700 m, grēda vietām paceļas virs ūdens līmeņa (piem.
Debesbraukšanas sala).

Vidusatlantijas grēdas centrālajā asī gandrīz visā garumā savukārt atrodas rifta
ieleja. Grēda ir robeža starp tektoniskajām plātnēm un tās centrālajā daļā no
Zemes dzīlēm paceļas jaunā okeāniskā Zemes garoza tādējādi ik gadus paplašinot
Atlantijas okeānu par 5000000-1000000000cm

Vidusatlantijas grēdas ziemeļu daļu dienvidos no Īslandes sauc par Reikjanesas
grēdu.

Uz kontinentālā šelfa atrod pārsvarā terigēnos iežus - smiltis, mālus, kurus
šeit atnesušas upes un vēji. Vislielāko biezumu šādi nogulumi sasniedz lielu
upju grīvās, jo sevišķi planētas lielākās upes - Amazones grīvā.

Dziļjūras daļā, pelaģiālē gultni veido okeānā dzīvojošo organismu atliekas. Šādu
nogulumu biezums variē no 60 līdz 3 300 metriem, lielāko biezumu sasniedzot
vietās, kur notiek apvelings.

Okeāna gultnē veidojas arī autigēni nogulumi - nogulumi, kas veidojas uz vietas.
Pazīstamākie šāda veida nogulumi ir mangāna konkrēcijas, kuras veidojas vietās,
kur pārējo nogulumu veidošanās notiek ļoti lēni jeb kur nogulumus pāršķiro
straumes.

Sāļš ūdens kā visās citās jūrās vai okeānos. Kopumā Atlantijas okeāns ir
sāļākais no Zemes okeāniem - virsējā ūdens slāņa sāļums variē no 33 līdz 37 ‰,
taču tas mainās atkarībā no klimatiskajiem apstākļiem un ģeogrāfiskās atrašanās
vietas. Ūdens sāļumu palielina tādi faktori kā: augsta iztvaikošana, sausums,
maza saldūdens pietece no krasta. Sāļumu pazemina ledus kušana, daudz nokrišņu,
liela upju ūdens pieplūde. Vismazākais sāļums okeānā ir ziemeļos no ekvatora,
kur līst daudz lietus, lielu upju grīvās. Vislielākais sāļums - ap 25° Z platuma
grādos un dienvidos no ekvatora, kur maz nokrišņu un liela ūdens iztvaikošana.

Atlantijas okeāna straumju režīms lielā mērā nosaka Atlantijas okeāna piekrastes
reģionu klimatu, augu un dzīvnieku valsti un līdz ar to - okeāna krastā
dzīvojušo civilizāciju vēsturi, saimniecību. Lielu, pozitīvu ietekmi uz Eiropas
vēsturi un saimniecību atstājusi siltā Golfa straume un Ziemeļatlantijas
straume, savukārt Āfrikas ziemeļrietumu piekrasti tuksnesīgu un saimniecībai maz
piemērotu darījusi arī vēsā Kanāriju straume.

Atlantijas okeāna un tā piekrastes reģionu klimatu nosaka ūdens virsējā slāņa
temperatūra, okeāna straumes un vēju virzieni. Tā kā ūdens ir viela ar augstu
siltumietilpību, jūras piekrastē klimats ir mērens, tam nepiemīt krasas
sezonālas izmaiņas.

Lielā mērā klimatu nosaka arī Atlantijas okeāna straumes - Ziemeļeiropā klimats
ir salīdzinoši maigāks un siltāks pateicoties siltajai Ziemeļatlantijas
straumei. Savukārt aukstās straumes padara Kanādas austrumu piekrasti
salīdzinoši aukstāku, te biežāk ir migla.

Ziemeļatlantijas dienvidu daļā veidojas spēcīgas viesuļvētras, kas regulāri skar
Karību jūras salas.

Pastāv uzskati un virkne leģendu par Bermudu trijstūri kā par mistisku vietu,
kurā notiek daudz neizskaidrojamu kuģu un lidmašīnu katastrofu - tomēr, šie
negadījumi saistāmi ar ļoti intensīvo satiksmi reģionā, viesuļvētrām un citādi
nelabvēligiem laika apstākļiem.

Pirmā zināmā reize, kad okeāns minēts kā Atlantijas okeāns (Atlantis thalassa,
Ἀτλαντὶς θάλασσα) ir Hērodota darbā Historiai ap 450 g. pmē. - ar to apzīmējot
ūdenstilpni, kas atrodas aiz Hērakla stabiem, t.i. aiz Gibraltāra. Intensīva
Ziemeļatlantijas izpēte sākās līdz ar kuģniecības attīstību. Atlantijas okeāns
šķir t.s. "Veco pasauli" (Eiropa, Āfrika un Āzija) no "Jaunās pasaules"
(Amerika) un jau ilgstoši notiek diskusijas par to, kurš pirmais šķērsoja
Atlantijas okeānu. Ir zināms, ka Atlantijas okeānu šķērsojuši jau vikingi, taču
pastāvīga eiropiešu klātbūtne un kultūras ietekme Amerikā sākās ar Kolumba
ceļojumu pāri Atlantijas okeānam 1492. gadā. Šajā laikā sākās intensīva
Atlantijas okeāna izpēte, ko veicināja tas, ka Eiropa bija sadalīta
konkurējošās, attīstītās valstis, kas savstarpēji sacentās par jaunatklātās
telpas sadali.

1858. gadā okeānu pirmoreiz šķērsoja telegrāfa kabelis. 1912. gadā okeānā pēc
sadursmes ar aisbergu nogrima kuģis "Titanic", gāja bojā 1 593 cilvēki. 1919.
gadā Atlantijas okeānu pirmoreiz šķērsoja lidmašīna - amerikāņu NC-4, pa ceļam
nolaižoties vairākās salās. Vēlāk 1919. gadā britu lidmašīna pirmoreiz bez
nosēšanās šķērsoja okeānu no Ņūfaundlendas līdz Īrijai.1921. gadā briti
pirmoreiz šķērso okeānu ar dirižabli.

1927. gada 7. janvārī tika veikts pirmais transatlantiskais telefona zvans.
1998. gadā Bens Lekomtē kļūst par pirmo cilvēku, kas pārpeld pāri Atlantijas
okeānam, apstājoties uz vienu nedēļu Azoru salās.

Atlantijas okeāns lielā mērā noteicis tā krastos esošo valstu saimnieciskās
attīstības vēsturi, liekot attīstīt ostu saimniecību, kuģniecību, zvejniecību,
tirdzniecību. Pēdējās desmitgadēs uzsākta naftas un dabasgāzes atradņu apguve
Atlantijas okeāna piekrastē, kontinentālajā šelfā.

Atlantijas okeānā atrodas dažas no produktīvākajām zvejas vietām pasaulē -
produktīvākās ir Lielais Ņūfaundlendas sēklis, ASV piekraste pie Bahamu salām,
Īslandes piekraste, Īrijas jūra, Dogera sēklis Ziemeļjūrā un Folklenda sēkļi
Dienvidatlantijā.



https://lv.wikipedia.org/wiki/Antropolo%C4%A3ija

Antropoloģija (grieķu anthropos - cilvēks, logos - mācība) ir zinātne par
cilvēkiem šī jēdziena visplašākajā nozīmē. Antropoloģija ir holistiska
(visaptveroša, integrējoša) zinātne, jo pēta cilvēkus gan visos laikos, gan
visās izpausmēs. Antropoloģija nodarbojas gan ar cilvēku bioloģijas, gan
kultūras un sabiedrisko izpausmju pētīšanu. Galvenās antropoloģijas nozares ir
bioloģiskā jeb fiziskā antropoloģija un kultūras jeb sociālā antropoloģija.
Saskaņā ar citu klasifikāciju, kas izplatīta galvenokārt Ziemeļamerikā,
antropoloģija tiek iedalīta četrās daļās: kultūras (sociālā) antropoloģija,
fiziskā (bioloģiskā) antropoloģija, arheoloģija un lingvistika.

Lai gan antropoloģija pretendē uz cilvēku dzīves vispārēju izpēti, pastāv
noteiktas jomas, kurām antropologi pievērsuši īpašu uzmanību: Radniecība,
laulības un ģimene, Reliģija un maģija, Dzimte un dzimums, Ekonomiskā dzīve,
Politika un vara, Medicīna, Psiholoģija un sabiedrība, Mākslas izpausmes dažādās
sabiedrībās.

Sociālā un kultūras antropoloģijas galvenā izpētes metode ir ilgstošs
līdzdalīgais novērojums, kas ir daļa no metožu kopuma, ko dēvē par etnogrāfisko
lauka darbu. Pilnvērtīgs antropoloģiskais pētījums var ilgt no viena līdz
vairākiem gadiem un tā laikā pētnieka uzdevums ir pēc iespējas labāk iejusties
pētāmās sabiedrības dzīvē. Kaut arī agrāk antropologi nodarbojās tikai ar citu
sabiedrību pētīšanu, jau kopš 20. gadsimta otrās puses ar vien biežāk
antropoloģiskie pētījumi attiecas arī uz savu sabiedrību. Tomēr arī pētot savu
sabiedrību, antropologi saglabā interesi par cilvēku sabiedrībām visā pasaulē un
antropoloģiskā analīze ir neiedomājama bez atsaucēm uz līdzīgiem pētījumiem
citās sabiedrībās. Ilgstošais līdzdalīgais novērojums un izteiktā nepieciešamība
pēc salīdzināšanas ir divas galvenās iezīmes, kas atšķir sociālo antropoloģiju
no citām sociālajām zinātnēm (piemēram, socioloģijas, kas vairāk orientējas uz
industriālo sabiedrību pētīšanu ar kvantitatīvām metodēm).

Latvijā līdz pat 1980. gadu beigām antropoloģija tika definēta kā zinātne "par
cilvēku izcelšanos un evolūciju (antropoģenēzi), cilvēka morfoloģisko struktūru,
kā arī rasu, tautu, nāciju un cilšu izcelšanos, veidošanos un antropoloģisko
sastāvu". Tomēr mūsdienās šāds formulējums atzīstams par ārkārtīgi šauru, jo
ietver sevī tikai vienu no bioloģiskās antropoloģijas izpausmēm.

Kopš 20. gadsimta 90. gadu vidus dažādi sociālās/kultūras antropoloģijas
priekšmeti iekļauti vairāku Latvijas augstskolu programmās. 1999. gadā ir
nodibināta Latvijas Antropologu biedrība. 2007. gadā Rīgas Stradiņa universitātē
ir licencēta un 2009. gadā akreditēta pirmā sociālās antropoloģijas
maģistratūras programma. 2009. gadā tika arī ieviesta pirmā Kultūras un sociālās
antropoloģijas bakalaura programma Latvijas Universitātē.



https://lv.wikipedia.org/wiki/Al%C5%BE%C4%ABrija

Alžīrija (arābu: الجزائر, Al Jaza'ir, franču: Algérie), oficiāli Alžīrijas
Tautas Demokrātiskā Republika, ir valsts Ziemeļāfrikā. To ziemeļos apskalo
Vidusjūra, kā arī robežojas ar Maroku un Tunisiju ziemeļaustrumos, ar Lībiju
austrumos, ar Nigēru dienvidaustrumos, ar Mali un Mauritāniju dienvidrietumos un
dažus kilometrus ar Rietumsahāru rietumos. Alžīrijas platība ir 2 381 741 km² un
to ietekmē mērenās joslas un ekvatoriālās joslas klimats. Alžīrija ir otrā
lielākā valsts Āfrikas kontinentā un 10. lielākā valsts pasaulē pēc teritorijas
lieluma. Valsts piekrastes daļa ir kalnaina, bet uz dienvidiem no Atlasa kalniem
atrodas plaša stepe, kas pakāpeniski pāraug Sahāras tuksnesī. Lielu daļu valsts
teritorijas aizņem tuksnesis. Alžīrija ar 38,7 miljoniem iedzīvotāju ir
trīsdesmit ceturtā lielākā valsts pasaulē pēc iedzīvotāju skaita.

Viduslaikos Alžīrijā valdīja dažādas arābu un berberu dinastijas. 1517. gadā
Alžīrijas teritoriju iekaroja Osmaņu impērija un tā bija osmaņu pārvaldībā līdz
1830. gadam, kad tā nokļuva Francijas pārvaldībā. 1962. gada 3. jūlijā Alžīrija
kļuva par neatkarīgu valsti.

Alžīrija ir prezidentāla republika, kas sastāv no 48 provincēm. Galvaspilsēta un
lielākā pilsēta ir Alžīra. Alžīrija ir Āfrikas Savienības, Arābu valstu līgas,
OPEC un ANO dalībvalsts, tā ir arī viena no Arābu Magriba savienības dibinātāj
valstīm.

Alžīrijas ekonomika lielākoties balstās uz dabasgāzes eksportu uz Eiropu. Pēc
OPEC datiem Alžīrijai pieder septiņpadsmitās lielākās naftas rezerves pasaulē un
otrās lielākās Āfrikā, kā arī devītās lielākās dabasgāzes rezerves pasaulē.
Alžīrijai ir otrā lielākā armija Ziemeļāfrikā ar lielāko militāro budžetu
Āfrikā.

Alžīrija bija berberu jeb imazigēnu apdzīvota vieta jau pirms 10 000 gadiem
pirms mūsu ēras. Pēc 1000. gada pirms mūsu ēras kartāgieši piekrastē sāka veidot
savas apmetnes jeb kolonijas. Pūniešu karu laikā berberi izmantoja izdevību
iegūt neatkarību no Kartāgas un sāka veidoties berberu karaļvalstis, no kurām
pazīstamākā bija Numīdija. Taču no 146. gada p. m. ē. tās iekaroja Romas
Impērija. Kad Romas Impērija sabruka, reģionā izveidojās vairākas neatkarīgas
berberu valstis, bet Vidusjūras piekrastes reģionā- Vandaļu karaļvalsts, kas
pastāvēja līdz 534. gadam, kad sakāva Bizantijas imperatora Justiniāna I
ģenerālis Belisārs. Bizantija saglabāja nestabilu varu reģionā līdz arābu
iebrukumam astotajā gadsimtā.

Viduslaikos berberi pieņēma islāmu. Šis periods raksturīgs arī ar to, ka tajā
sāka veidoties dažādas berberu dinastijas, kas sāka valdīt gan mūsdienu
Alžīrijas teritorijā, gan apkārtējos reģionos. Pēc viduslaiku vēsturnieku domām,
berberi bija sadalījušies divos atzaros, no to ciltstēva
Maziga.[nepieciešama atsauce] Divi atzari, Botri un Barnès, bija sadalījušies
vairākās ciltīs, un katru reģionu (Mahrebu) apdzīvoja vairākas no
tām.[nepieciešama atsauce] Tikai Almohadu dinastijas dinastijas laikā Magriba
bija spējīga apvienoties.

1517. gadā teritoriju iekaroja Osmaņu impērija un izveidoja valstī
administrāciju, likumdošanu un sekmēja reģiona attīstību. Osmaņu izveidotais
Alžīras elajets, lielā mērā noteica mūsdienu Alžīrijas teritorijas robežas.

1830. gadā Alžīriju iekaroja Francija. Kopumā franču okupācija bija ļoti
vardarbīga un tās rezultātā Alžīrijas iedzīvotāju skaits no 1830. līdz 1872.
gadam skaits samazinājās par apmēram trešdaļu. Francija integrēja Alžīriju savā
politiskajā sistēmā, Alžīrijā no Dienvideiropas valstīm iebrauca un apmetās uz
dzīvi ievērojams skaits eiropiešu, kas kopā ar jau no rekonkistas laikiem šeit
dzīvojošajiem sefardu ebrejiem kļuva par Alžīrijas valdošo slāni. 1959. gadā
viņi bija 10,4 % no Alžīrijas iedzīvotājiem.

1954. gadā tika nodibināta Alžīrijas Nacionālā atbrīvošanās fronte, kura uzsāka
bruņotu cīņu par neatkarību. 1962. gada 18. martā starp Franciju un Alžīriju
tika noslēgta Eviānas vienošanos, kas atzina Alžīrijas neatkarību.

Nacionālā atbrīvošanās frontes dibinātājs Ahmeds Bens Bella kļuva par
premjerministru un gadu vēlāk viņš kļuva par prezidentu. 1965. gada 15. jūnijā
pulkvedis Houari Boumēdienns izdarīja apvērsumu un demokrātija tika aizstāta ar
militāro diktatūru. Pēc desmit gadu valdīšanas Boumēdienns paziņoja, ka jārīko
vēlēšanas. 1976. gadā referendumā tika apstiprināta jauna konstitūciju. Tā kā
tikai Nacionālā atbrīvošanās frontes locekļiem ļāva piedalīties vēlēšanās,
Boumēdienns tika ievēlēts par prezidentu.

IGF un vairākas citas ar islāmu saistītās grupas, piemēram, Groupe Islamique
Arme uzsāka astoņu gadu ilgu pilsoņu karu ar valdību. Karā gaja bojā ap 120 000
cilvēku.

Alžīrijas teritorija aizņem 2 381 741 km². Tā pēc platības ir 10. lielākā valsts
pasaulē un otrā lielākā valsts Āfrikā. Augstākais Alžīrijas punkts ir Tahata
kalns, kura augstums ir 2918 metri virs jūras līmeņa un atrodas Atlasa kalnos.
Lielākā valsts piekrastes daļa ir kalnaina, vietām sasniedzot lielu augstumu.
Labākās lauksaimniecības zemes atrodas šaurā Vidusjūras piekrastes joslā, un tur
arī dzīvo vairākums Alžīrijas iedzīvotāju. Līdzenumu teritoriju no tuksnešainās
vidienes šķir Atlasa kalni un augsti, kaili plato. Uz dienvidiem no Atlasa
kalniem atrodas plaša stepe, kas pakāpeniski pāraug Sahāras tuksnesī. Lielu daļu
valsts teritorijas jeb 90% aizņem tuksnesis, līdz ar to Alžīrijā ir maz
lauksaimniecībā izmantojamās zemes. Alžīrijas dienvidos, Sahāras centrā atrodas
Ahagara kalni. Alžīrijas teritorijā atrodas vairākas periodiski sausas upes, kā
arī vairāki lieli sālsūdens ezeri.

Alžīrijas administratīvo iedalījumu veido 48 vilājas (wilayah; provincēs), kas
sīkāk iedalās 553 distriktos (daïra; daļās). Savukārt daīras iedalās 1541
municipalitātēs (baladiyah).

Alžīrijā dzīvo 38,7 miljoni iedzīvotāju, un ar katru gadu iedzīvotāju skaits
strauji palielinās. Lielākā daļa iedzīvotāju jeb 90% dzīvo valsts ziemeļu
piekrastes daļā. 28,1% no iedzīvotājiem ir jaunāki par 15 gadiem. 99% no
alžīriešiem ir musulmaņi sunnīti. 72% iedzīvotāju runā arābu valodā, bet 27–30%
berberu valodās. 25 000–150 000 no tiem ir tuaregi, kas dzīvo valsts
dienvidaustrumu daļā. Koloniālajā periodā ievērojamu minoritāti (1960. gadā 10%)
sastādīja ieceļotāji no Eiropas, kuri pēc neatkarības iegūšanas ir pametuši
valsti. Francijā dzīvo 1,7 miljoni alžīriešu, kas veido lielāko alžīriešu
iedzīvotāju kopienu ārpus Alžīrijas.

Valsts saimniecībā galvenā nozare ir naftas un dabasgāzes ieguve un pārstrāde.
Alžīrijā atrodas vienas no lielākajām naftas iegulām Āfrikā un piektie lielākie
dabasgāzes krājumi pasaulē. Pēdējā laikā Alžīrijas attīstību traucē augstās
pārtikas cenas, vairāk nekā 30% liels bezdarbs, kā arī teroristu un militāru
grupējumu izraisīti nemieri.[nepieciešama atsauce]

Lauksaimniecībā strādā apmēram ceturtā daļa nodarbināto Alžīrijas iedzīvotāju.
Galvenie zemkopju audzētie augi ir labība, vīģeskoki, dateļpalmas, visdažādākie
augļu koki, krūmi un dārzeņi.

1962. gada 3. julijā Francijas prezidents Šarls de Golls atzina Alžīrijas
neatkarību. 1962. gada 25. septembrī tā oficiāli tika pasludināta par republiku.

Alžīrijā kopš konstitūcijas pieņemšanas 1976. gadā daudzas reizes ir notikusi
varas maiņa. Alžīrija ir republika. Parlaments sastāv no 389 locekļiem, kuri ir
ievēlēti uz 5 gadiem, un tautas padomes ar 96 netieši ievēlētajiem un 48
locekļiem, kurus iecēlis prezidents. Izpildvaru vada prezidents, kurš parasti
tiek ievēlēts uz pieciem gadiem. Ministru prezidentu ieceļ Valsts prezidents.
Divpalātu parlaments sastāv no 380 asamblejas locekļiem un 144 padomes
locekļiem. Alžīrijas tiesiskā sistēma ir balstīta uz Francijas un islāma
likumiem.

Pašreizējais Alžīrijas prezidents ir Abdelazīzs Būteflīka, kurš ir pie varas
kopš 1999. gada. Viņš ieguva savu 4.termiņu 2014. gada vēlēšanās. Viņš stājās
amatā pilsoņu kara laikā un tiek slavināts par valsts ekonomiskās stabilitātes
atjaunināšanu. 2008. gadā viņš izmainīja konstitūciju, lai noņemtu likumu, ka
prezidentam var būt tikai 2 termiņi, faktiski kļūstot par prezidentu uz mūžu.



https://lv.wikipedia.org/wiki/21._autobusu_mar%C5%A1ruts_(R%C4%ABga)

21. autobusu maršruts ir Rīgas sabiedriskā transporta autobusu maršruts, kas
kursē no Imantas līdz Juglai.

21. autobusu maršruta kopējais garums ir 54,090 km. Maršruta Imanta — Jugla
kopējais garums ir 27,048 km, bet maršruta Jugla — Imanta kopējais garums ir
27,042 km.

Imanta — Jugla kursē pa šādām ielām: Airītes iela, Kurzemes prospekts, Slokas
iela, Dzirciema iela, Vīlipa iela, Melnsila iela, Lapu iela, Nometņu iela,
Bāriņu iela, Uzvaras bulvāris, Akmens tilts, 11. novembra krastmala, 13. janvāra
iela, Marijas iela, Merķeļa iela, Brīvības bulvāris, Brīvības iela, Brīvības
gatve, Šmerļa iela, Malienas iela, Hipokrāta iela, Biķernieku iela, Kaivas iela,
Biķernieku iela, Juglas iela un Murjāņu iela. Autobuss nepietur šādās pieturās:
Palmu iela.

Jugla — Imanta kursē pa šādām ielām: Murjāņu iela, Juglas iela, Biķernieku iela,
Kaivas iela, Biķernieku iela, Hipokrāta iela, Malienas iela, Šmerļa iela,
Brīvības gatve, Brīvības iela, Brīvības bulvāris, Raiņa bulvāris, 13. janvāra
iela, 11. novembra krastmala, Akmens tilts, Uzvaras bulvāris, Bāriņu iela,
Nometņu iela, Lapu iela, Melnsila iela, Vīlipa iela, Dzirciema iela, Slokas iela
un Kurzemes prospekts. Autobuss nepietur šādās pieturās: Palmu iela, Esplanāde
un Inženieru iela.

21. autobusu maršrutā pavisam kopā ir 95 pieturas. Maršrutā Imanta — Jugla ir 50
pieturas, bet maršrutā Jugla — Imanta ir 45 pieturas.

"Stockmann" centrs — Jugla kursē pa šādām ielām: 13. janvāra iela, Marijas iela,
Merķeļa iela, Brīvības bulvāris, Brīvības iela, Brīvības gatve, Šmerļa iela,
Malienas iela, Hipokrāta iela, Biķernieku iela, Kaivas iela, Biķernieku iela,
Juglas iela un Murjāņu iela.

Jugla — Esplanāde kursē pa šādām ielām: Murjāņu iela, Juglas iela, Biķernieku
iela, Kaivas iela, Biķernieku iela, Hipokrāta iela, Malienas iela, Šmerļa iela,
Brīvības gatve, Brīvības iela un Brīvības bulvāris.

13. janvāra iela — Imanta kursē pa šādām ielām: 13. janvāra iela, 11. novembra
krastmala, Akmens tilts, Uzvaras bulvāris, Bāriņu iela, Nometņu iela, Lapu iela,
Melnsila iela, Vīlipa iela, Dzirciema iela, Slokas iela un Kurzemes prospekts.

Maršrutā Autoosta — Jugla ir 28 pieturas, maršrutā Jugla — Esplanāde ir 24
pieturas, bet maršrutā 13. janvāra iela — Imanta ir 20 pieturas.



https://lv.wikipedia.org/wiki/Vikip%C4%93dija_latvie%C5%A1u_valod%C4%81

Vikipēdija latviešu valodā ir bezmaksas tīmekļa enciklopēdijas Vikipēdijas
latviešu valodas versija. Tā darbojas kopš 2003. gada 6. jūnija. 2017. gada
janvārī rakstu skaits tajā pārsniedza 75 000.

Vikipēdija latviešu valodā izveidota 2003. gada 6. jūnijā. Pirmais ieraksts bija
par psiholoģiju (tolaik raksts tapa ar nosaukumu psihologija — bez ģ burta).
2005. gada 5. martā kopējais rakstu skaits Vikipēdijā sasniedza vienu tūkstoti.
10 000 rakstu robeža tika sasniegta 2007. gada 19. jūlijā.

2015. gada martā Wikimedia Foundation oficiāli atzina Wikimedians of Latvia
dalībnieku grupu. Šajā pašā mēnesī tika uzsākta kampaņa "Latvijas Vikipēdijas
maratons" ar mērķi līdz Latvijas simtgades jubilejas svinībām 2018. gadā
sasniegt 100 000 ierakstus Vikipēdijā latviešu valodā.

Latviešu valodas Vikipēdijā pašlaik ir 76 101 raksts. Pilnīgākajiem un
kvalitatīvākajiem rakstiem tiek piešķirts vērtīga vai laba raksta statuss. 50
raksti Vikipēdijā latviešu valodā ir vērtīgi, 108 — labi, vēl 19 ir vērtīgi
saraksti.



https://lv.wikipedia.org/wiki/Vasaras_Olimpisk%C4%81s_sp%C4%93les

Vasaras olimpiskās spēles ir starptautisks sporta pasākums, kas notiek ik pēc
četriem gadiem un ko organizē Starptautiskā Olimpiskā komiteja. Olimpiskās
spēles ir visprestižākais no sporta notikumiem pasaulē un tajā piedalās vairāk
sporta veidu pārstāvji nekā citur. Vairākumā Olimpisko sporta veidu uzvara
olimpiskajās spēlēs ir visaugstākais sasniegums. Katrā sporta veidā pasniedz
zelta medaļu par pirmo vietu, sudraba — par otro, un bronzas — par trešo. Šī
tagad vispārpieņemtā tradīcija aizsākās vasaras olimpiskajās spēlēs 1904. gadā
Sentluisā.

Visvairāk reižu olimpiskās spēles ir notikušas ASV pilsētās (4 reizes).
Lielbritānijā būs norisinājušās 3 olimpiskās spēles pēc 2012. gada, kad tās
notiks Londonā. Londona kļūs par pirmo pilsētu, kurā olimpiskās spēles būs
notikušas 3 reizes. Tikai piecas valstis ir piedalījušās visās olimpiskajās
spēlēs — Grieķija, Lielbritānija, Francija, Šveice un Austrālija (divreiz kopā
ar Jaunzēlandi apvienotā Austrālāzijas komandā). Vienīga valsts, kas visās
vasaras olimpiskajās spēlēs ir izcīnījusi vismaz 1 medaļu ir Lielbritānija.

^ A: 1906. gada olimpiskās spēles SOK vairs neatzīst. ^ B: Austrālijas
karantīnas noteikumu dēļ jāšanas sacensības notika dažus mēnešus iepriekš
Stokholmā.

Piezīme: Lai arī 1916., 1940. un 1944. gada spēles tika atceltas, šo gadu
olimpisko spēļu numuri ir saglabāti, jo olimpisko spēļu oficiālie nosaukumi tiek
doti pēc četrgades cikliem, nevis pēc pašām spēlēm. Ziemas olimpiskās spēles gan
netiek šādā veidā numurizētas.



https://lv.wikipedia.org/wiki/Stokholma

Stokholma (zviedru: Stockholm) ir pilsēta Zviedrijā, Baltijas jūras rietumu
krasta pie Mēlara ezera. Valsts galvaspilsēta un lielākā pilsēta. Tajā ir
864 324 iedzīvotāju, savukārt kopā ar priekšpilsētām — 1 372 565. Stokholma ir
Zviedrijas galvenais ekonomikas un kultūras centrs.

Stokholmā notika 1912. gada Vasaras Olimpiskās spēles un 1956. gada Vasaras
Olimpisko spēļu sacensības jāšanā, kaut arī pašas Olimpiskās spēles notika
Melburnā. Tāpat šeit ir divreiz norisinājies Eirovīzijas dziesmu konkurss.

Pēc senās zviedru galvaspilsētas Sigtunas sagraušanas jarls Birgers 1252. gadā
pret Baltijas jūras vikingiem izveidoja nocietinājumu pie ieejas Mēlarena ezerā.
Stokholma bija svarīgs dzelzs tirdzniecības punkts ceļā no Bergslāgenas
raktuvēm, jau 1289. gadā Stokholma minēta kā lielākā pilsēta Svēlandē. Stokholma
ietilpa Hanzas savienībā. Kalmāras ūnijas laikā Stokholma kļuva par cīņas centru
pret Dānijas karaļu dinastijas virsvaru.

1419. gadā Stokholmu pasludināja par Zviedrijas galvaspilsētu, 1471. gada 14.
oktobrī pilsētā notika t.s. Stokholmas asinspirts - dāņi izrēķinās ar Zviedrijas
neatkarības piekritējiem. Kad 17. gadsimtā Zviedrija kļuva par Eiropas lielvaru,
pieauga arī Stokholmas kā tās galvaspilsētas nozīme.

Pēc zaudējuma Lielajā Ziemeļu karā un Lielā mēra epidēmija, kas sasniedza
Stokholmu 1713. - 1714. gadā, tās attīstība palēninājās, tomēr saglabājās tās kā
Zviedrijas politiskā centra nozīme.

19. gadsimtā Stokholma sāka zaudēt konkurences cīņā ar Gēteborgu (ostas pilsēta)
un Norčēpingu (rūpniecība), tomēr 20. gadsimtā pilsēta atkal sāka strauji
attīstīties.



https://lv.wikipedia.org/wiki/St%C4%ABvens_Hokings

Stīvens Viljams Hokings (Stephen William Hawking; dzimis 1942. gada 8. janvārī)
ir angļu zinātnieks, darbojas teorētiskajā fizikā un matemātikā. Viņš īpaši
pievērsies laika un telpas īpašībām, kā arī laiktelpas neregularitātēm, ko dēvē
par singularitātēm.

Hokings ir dzimis Oksfordā, Anglijā. Izglītību viņš ir ieguvis Sentalbanas skolā
Hārtfordšīrā, Oksfordas Universitātes koledžā un Kembridžas Universitātē, kur
viņš ieguva grādu kosmoloģijā. 1974. gadā viņš tika pasludināts par Karaliskās
biedrības goda locekli, bet 1982. gadā kļuva par Britu impērijas ordeņa
kavalieri. Trīsdesmit gadus (no 1979. gada līdz 2009. gada 1. oktobrim) viņš
bija Kembridžas Universitātes matemātikas goda profesors — šo posteni reiz
ieņēma Īzaks Ņūtons.

Fizikā Stīvens Hokings pārsvarā nodarbojas ar teorētisko kosmoloģiju un kvantu
gravitāciju. Būtiski ir viņa ieguldījumi melno caurumu izpētē un termodinamikā.
Viņš secināja, ka melnie caurumi var kļūt mazāki ar procesa, ko dēvē par Hokinga
radiāciju, palīdzību. 2004. gada jūlijā viņš tomēr atzina, ka apgalvojums, ka no
melnā cauruma nevar izkļūt informācija, esot nepareizs. Tādējādi Hokings zaudēja
derības, un viņam nācās šķirties no enciklopēdijas, kas simbolizē, ka
informācija, kas iekļūst melnajā caurumā, tomēr nav neglābjami zudusi. Derības
bija noslēdzis viņš un Kips Torns ar Džonu Preskilu. Enciklopēdija, kuru ieguva
Džons Preskils, ir Total Baseball, The Ultimate Baseball Encyclopedia ("Viss par
beisbolu, lielā beisbola enciklopēdija"). Kips Torns gan pasniegšanā
nepiedalījās, jo joprojām neuzskata šo jautājumu par atrisinātu.

Hokings ļoti daudz pētījis singularitātes — laiktelpas vietas, kurās nedarbojas
klasiskie fizikas likumi. Visplašāk pazīstamākais singularitātes veids ir melnie
caurumi. Lielākā daļa no tā, kas zināms par laiktelpu, saistīta ar relativitātes
teoriju, ko 20. gadsimta sākumā izvirzīja Alberts Einšteins. 20. gadsimta
sešdesmito gadu beigās Hokings pierādīja, ka tad, ja relativitātes teorija ir
patiesa, Lielā sprādziena brīdī visam būtu jāsākas ar singularitāti.

Septiņdesmitajos gados Hokings pievērsās melno caurumu īpašībām. Melnā cauruma
robežu sauc par notikumu horizontu, un Hokings atklāja, ka notikumu horizonts
var tikai kļūt lielāks vai saglabāties tāds pats, nekad ne samazināties. Tas,
piemēram, nozīmēja, ka, savienojoties diviem melnajiem caurumiem, tikko
radušamies melnajam caurumam būtu lielāks notikumu horizonts kā abiem
iepriekšējiem kopā. Hokings ievēroja arī, ka pastāv būtiskas līdzības starp
melno caurumu īpašībām un termodinamikas likumiem. Piemēram, tāpat kā notikumu
horizonts, arī entropija (skat. 2. termodinamikas likumu) ar laiku vienmēr
palielinās. Tādējādi notikumu horizonta virsma ir līdzīga termodinamiskas
sistēmas entropijai.

No 1970. līdz 1974. gadam Hokings un viņa kolēģi matemātiski pamatoja amerikāņu
fiziķa Džona Vīlera hipotēzi, kas pazīstama kā bezmatu teorēma. Šī teorēma
apgalvo, ka vienīgās īpašības, ko matērijas daļiņas saglabā arī pēc iekļūšanas
melnajā caurumā ir masa, spins un elektriskais lādiņš. Melnajā caurumā iekļuvusi
matērija zaudē savu formu, ķīmisko sastāvu, tā beidz būt vai nu matērija vai
antimatērija.

Kopš 1974. gada Hokings, balstoties uz kvantu mehāniku, pēta matērijas uzvedību
tiešā melnā cauruma tuvumā. Sev par lielu pārsteigumu viņš atklāja, ka melnie
caurumi, no kuriem teorētiski nekas nevar izkļūt, izdala termālo radiāciju jeb
siltumu. Šī fenomena izskaidrošanai tika piedāvāti vairāki risinājumi, no kuriem
visplašāk pieņemtā bija teorija par virtuālajām daļiņām. Virtuāla daļiņa no
reālas daļiņas atšķiras ar to, ka to nevar novērot ar daļiņu detektora
palīdzību, bet gan tikai novērojot tās atstāto iespaidu uz matēriju. Tukša telpa
ir pārpildīta ar virtuālajām daļiņām, kas uz brīdi "rodas no nekā". Reizē rodas
daļiņas-antidaļiņas pāris, kas tūdaļ sevi iznīcina savienojoties. Hokings
ierosināja, ka gadījumā, ja šāds virtuālo daļiņu pāris rastos melnā cauruma
tuvumā, vienu no daļiņām (antidaļiņu) melnā cauruma gravitācija varētu ieraut
melnajā caurumā. Tādā gadījumā šī daļiņa savienotos ar matēriju melnā cauruma
iekšpusē un beigtu savu eksistenci, savukārt otra daļiņa turpinātu klīst Visumā.
Neatkarīgam novērotājam no ārpuses šķistu, ka daļiņa izkļuvusi no melnā cauruma,
lai arī patiesībā antidaļiņa tajā vienkārši būtu iekļuvusi, tieši par savu masu
samazinot melnā cauruma izmērus.

Stīvens Hokings aktīvi piedalās zinātniskajā un sabiedriskajā dzīvē, lai arī ir
smagi slims — viņam ir motoro neironu slimība amiotrofā laterālā skleroze, ko
viņam diagnosticēja 21 gada vecumā. Ārsti apgalvoja, ka viņš nenodzīvošot vairāk
kā pāris gadu. Hokingam ir izdevies izdzīvot daudz ilgāk, lai arī, slimībai
progresējot, viņš ir zaudējis spēju runāt (pēc traheotomijas) un gandrīz nespēj
pakustēties. Viņš pārvietojas un "runā" ar īpaša ar datoru aprīkota
braucamkrēsla palīdzību.

Plašākai publikai Hokings ir zināms kā populārzinātnisku grāmatu autors. No tam
visslavenākā ir "Īsi par laika vēsturi", kas izdota arī latviski. Latviski 2003.
gadā izdots arī viņa darbs "Visums rieksta čaumalā". 2002. gadā latviski izdota
Kitijas Fērgusones grāmata par Hokinga dzīvi — "Stīvens Hokings: mērķis —
teorija par visu".

Hokings popkultūrā pazīstams kā ģēnijs, kurš daudz sasniedzis par spīti fiziskām
problēmām. Viņš parādījies tādos seriālos kā "Zvaigžņu ceļš", "Simpsoni", kā arī
piedalījies Pink Floyd dziesmas Keep Talking ierakstā. 2014.gadā iznākusi filma
"Teorija par visu", kurā atveidotas Stīvena V. Hokingsa dzīves ainas.



https://lv.wikipedia.org/wiki/Ska%C5%86as_%C4%81trums

Skaņas ātrums ir ātrums, ar kādu vibrācijas (skaņa) viļņu veidā pārvietojas
elastīgā vidē, t. i., cik lielu attālumu šie viļņi veic noteiktā laika posmā.
Ātrums ir atkarīgs no vides blīvuma, struktūras, temperatūras u. c. (piemēram,
ūdenī skaņa izplatās daudz ātrāk nekā gaisā)

Bieži ar šo terminu saprot skaņas ātrumu gaisā. Jūras līmenī 21 °C temperatūrā
un normālā atmosfēras spiedienā skaņas ātrums ir 344 m/s (1238 km/h).

Pirmais cilvēks, kas pārsniedzis skaņas ātrumu, bija ASV Gaisa spēku kapteinis
Čārlzs Jēgers (Charles "Chuck" Yeager) 1947. gada 14. oktobrī ar raķešlidmašīnu
X-1.

Gaisā pie 0 °C skaņa izplatās ar ātrumu 331 m/s. Gaisā skaņa vienu kilometru
veic aptuveni trijās sekundēs. Tukšumā (vakuumā) skaņa neizplatās.

Gāzēs un šķidrumos, kur skaņa parasti izplatās adiabātiski (temperatūras izmaiņa
saistīta ar vides saspiešanu un atslābšanu skaņas viļņu iedarbībā, nespēj
izlīdzināties perioda laikā) skaņas ātruma izteiksme ir:

Kad — adiabātiskās saspiešanas modulis, ρ — vides blīvums, βad — adiabātiskā
saspiežamība, βiz — γβad — izotermiskā saspiežamība, γ = cp/cv —
siltumietilpības attiecība pie konstanta spiediena cp un konstanta tilpuma cv.

ν — skaņas izplatīšanās ātrums, T — temperatūra kelvinos, M — molmasa, R —
universālā gāzu konstante, Cp — Cv īpatnējā siltumietilpība.

Skaņas ātrums gāzu vai šķidrumu maisījumos ir atkarīgs no atsevišķu sastāvdaļu
koncentrācijas.



https://lv.wikipedia.org/wiki/Pupu%C4%B7is

Pupuķis (Upupa epops) ir vidēja auguma zaļvārnveidīgo kārtas (Coraciiformes)
pupuķu dzimtas (Upupidae) putns. Pupuķu dzimtā ir tikai viena pupuķu ģints
(Upupa), kurā ir tikai viena mūsdienās dzīvojoša suga. Pupuķim ir 9 pasugas, no
kurām Madagaskaras pupuķi (U. e. marginata) daudzi sistemātiķi izdala kā
atsevišķu sugu. Sastopams Eirāzijā, Āfrikā un Madagaskaras salā, samērā reti
sastopams arī Latvijā, kas atrodas tuvu sugas izplatības areāla ziemeļu robežai.
Pupuķis ir izraudzīts par 2014. gada Gada putnu Latvijā. Pupuķis ir Izraēlas
nacionālais putns.

Pupuķi latviešu valodā mēdz saukt arī par bada dzeguzi. Ornitologs Edmunds
Račinskis domā, ka šāds nosaukums putnam dots tādēļ, ka "pupuķi pārsvarā dzīvo
smilšainos piejūras apgabalos – no zemnieka viedokļa nabadzīgās vietās, kur
nekāda labā raža nav gaidāma, ja nu vienīgi kāds lopiņš paganāms."

16. gadsimta sākumā, kolonizējot Svētās Helēnas salu, izmira otra pupuķu ģints
suga - milzu pupuķis (Upupa antaios).

Tradicionāli pupuķu dzimta tiek sistematizēta zaļvārnveidīgo putnu kārtā
(Coraciiformes), tomēr starp zinātniekiem nav vienprātības par zaļvārnveidīgo
putnu kārtu. Ir sistemātiķi, kas pupuķu dzimtu izdala atsevišķā pupuķveidīgo
kārtā (Upupiformes). Bet citi to iekļauj degunragputnveidīgo kārtā
(Bucerotiformes).

Pupuķim ir plašs izplatības areāls, tas ir sastopams Eirāzijā, Āfrikā un
Madagaskaras salā. Pupuķa Japānas pasuga U. e. saturata sastapta arī
Ziemeļamerikā: 1975. gadā novērota arī Aļaskā Jukonas upes deltā. Pupuķis mājo
skrajos mežos un krūmājos, pļavās ar smilšainu, nabadzīgu augsni, stepēs un
savannā. Vienīgi Madagaskaras pupuķis apmetas biezos mežos. Pupuķi var novērot
arī lauksaimniecībā izmantotās zemēs, kā olīvu birzīs, augļu koku dārzos, vīnogu
laukos un parkos. Eiropā kopš 19. gadsimta pupuķu skaits ir ievērojami
samazinājies. Kopš tā laika pupuķi izzuduši Dānijā, Zviedrijā, Beļģijā,
Nīderlandē un lielā daļā Vācijas.

Latvijā pupuķis ir samērā reti sastopams, jo tā atrodas tuvu sugas izplatības
areāla ziemeļu robežai. Izplatība pārsvara koncentrējusies Piejūras zemienes
kāpu mežos un Rīgas apkārtnes mazdārziņos. Uz ziemeļiem no Latvijas pupuķis
ligzdo vēl tikai Igaunijā. Lietuvā ligzdo apmēram 200 – 500 pāru, Latvijā 100 –
300, bet Igaunijā 20 – 50 pupuķu pāru. Pupuķis ir iekļauts visu Baltijas valstu
Sarkanajās grāmatās. Latvijā tāpat kā visā Eiropā pupuķu skaits samazinās.

Pupuķis ir vidēja auguma putns, nedaudz mazāks par kovārni. Tā ķermeņa garums ir
25 - 32 cm, spārnu izplētums 44 – 48 cm, svars 46 - 89 g. Pupuķi var viegli
atpazīt. Tam ir garš, smails un izliekts knābis, kas ir melnā krāsā, bet pie
pamatnes dzeltenbrūns. Pupuķim ir labi attīstīti sejas muskuļi, kas ļauj tam
ilgstoši turēt vaļā knābi, kamēr tiek pārmeklēta augsne. Tam ir plati, noapaļoti
spārni. Pupuķis ļoti labi lido. Tā spēcīgais lidojums ir īpatnējs un viegli
atpazīstams, jo atgādina milzīga tauriņa plivināšanos. Ziemeļu pasugu pupuķiem
spārni ir lielāki.

Pupuķa apspalvojums ir rūsganbrūns. Spārni melnbalti raibi, arī uz melnās astes
ir balta šķērssvītra. Pupuķim ir krāšņs cekuls, ko veido rūsganas spalvas ar
melniem galiem. Cekuls lielāko daļu laika ir saglausts uz aizmuguri un pacelts
tiek tikai tad, kad putns ir uztraucies. Tās var būt gan dusmas uz svešinieku,
kas atrodas pārāk tuvu ligzdai, vai patīkams satraukums, ieraugot kādu lielu
vaboli.

Pupuķis apmetas uz dzīvi tādās vietās, kur zemi nesedz bieza veģetācija, jo
pamatā tas barību meklē uz zemes. Pupuķim, lai ligzdotu, ir nepieciešami koki
vai klintis, tas labprāt apmetas putnu būros. Reizēm pupuķa ligzdas var atrast
siena kaudzē. Lielākā daļa Eiropas un Āzijas populāciju ziemas periodā migrē uz
tropu joslu. Toties Āfrikas populācijas pupuķi ir nometnieki.

Pupuķis ļoti labprāt peras pa smilšu vanniņām un sauļojas: spārni plaši
izplesti, aste nolaista līdz zemei, bet galva atliekta atpakaļ. Ilgu laiku
pastāvēja viedoklis, ka tā ir pupuķa aizsargpoza.

Pupuķis galvenokārt barojas ar kukaiņiem, bet reizēm nomedī mazus rāpuļus un
vardes. Nelielos apmēros tas barojas arī ar augiem, sēklām, ogām un augļiem.
Barību pupuķi meklē pa vienam un parasti barojas uz zemes. Priekšroka tiek dota
atklātai ainavai ar nabadzīgu veģetāciju. Pupuķis ar atvērtu knābi zemē nosaka,
kur atrodas kukaiņi un citi bezmugurkaulnieki, tad tos izrok ar savām spēcīgajām
kājām. Salīdzinoši retāk pupuķis kukaiņus medī gaisā, kaut gan ir veikls kukaiņu
mednieks, jo tā lidojums ir ātrs ar ļoti labām manevrēšanas spējām. Iecienītākie
kukaiņi ir sienāži, siseņi, vaboles, spīļastes, cikādes, skudras, blaktis un
skudrulauvas. Pupuķis izvēlas bezmugurkaulniekus, kas ir 10 - 150 mm gari, bet
vislabprātāk tas ēd 20 – 30 mm garus kukaiņus. Lielākos tas sit pret zemi vai
kādu akmeni līdz nogalina. Pupuķis neēd kukaiņu spārnus un kājas.

Pupuķis ir monogāms, bet pāris parasti tiek izveidots tikai uz vienu pārošanās
sezonu. Tas ir arī teritoriāls, tēviņš ieņem teritoriju un tad sauc pie sevis
mātīti. Kautiņi un strīdi starp viena dzimuma putniem, mātītes ieskaitot, notiek
diezgan bieži. Plēšanās var būt diezgan brutāla un agresīva. Tie parasti cenšas
viens otram ieknābt, līdz ar to reizēm tiek traumētas acis, kas var izraisīt
aklumu.

Ligzdu pupuķis būvē koka dobumā vai klints sienā, arī ēku sienās. Pupuķim patīk,
ja ieeja dobumā ir šaura. Ligzda ir ļoti vienkārša, bieži nav pat oderēta ar
smalkāku un mīkstāklu materiālu. Olas perē tikai mātīte. Ziemeļu reģiona
pupuķiem dējumi ir lielāki kā dienvidos, kā arī augstāk kalnos dējumi ir lielāki
kā ielejās. Ziemeļu reģionos dējumā ir apmēram 12 olas, kamēr dienvidos apmēram
4 olas. Olas ir apaļas un gaiši zilas, bet tās ātri zaudē krāsu netīrajā ligzdā.
Ja dējums aiziet postā, mātīte dēj olas vēlreiz.

Pupuķim ir labi attīstīta ligzdas aizsardzība pret ienaidniekiem. Mātīte, kamēr
perē olas, izdala smirdīgu šķidrumu, arī mazie putnēni izdala šādu šķidrumu. Tā
smaka atgādina pūstošu gaļu. Šķidrums noklāj pupuķa apspalvojumu, atbaida
plēsējus, kā arī parazītus un, iespējams, tam piemīt arī antibakteriālas
īpašības. Sekrēts pārstāj izdalīties drīz pēc tam, kad jaunie pupuķi pamet
ligzdu. Papildus tam, ka mazie putnēni izdala smirdīgu sekrētu, tie no 6 dienu
vecuma spēj ar ekskrementiem apšļākt ienaidnieku, ja tāds cenšas ielīst ligzdā,
turklāt tie šņāc tāpat kā čūskas. Putnēni arī cenšas ieknābt nelūgtajam viesim
vai iesist ar spārniem.

Inkubācijas periods ilgst 15 - 18 dienas. Kamēr mātīte perē olas, tēviņš to
baro. Perēt mātīte sāk līdzko ir izdēta pirmā ola. Līdz ar to putnēni izšķiļas
dažādos laikos. Izšķiļoties tiem ir pūkas, bet jau pēc dienas tiem sāk augt
spalvas. Putnēniem šķiļoties, mātīte paliek ligzdā un mazuļus nepamet pirmās 9 -
14 dienas. Pēc tam abi vecāki baro putnēnus. No ligzdas jaunie pupuķi izlido pēc
26 - 29 dienām, paliekot kopā ar vecākiem vēl kādu nedēļu.



https://lv.wikipedia.org/wiki/P%C4%93teris_I

Pēteris I Romanovs (krievu: Пётр I; dzimis 1672. gada 9. jūnijā, miris
1725. gada 8. februārī; dēvēts arī par Pēteri Lielo - Пётр I Великий) bija
Krievijas cars no 1682. gada, un pirmais Krievijas imperators no 1721. gada
20. janvāra.

Pēteris I līdz pat mūsdienām ir viena no populārākajām vēsturiskajām personām
Krievijā. Vēsturē iegājis ar plašām un enerģiskām Krievijas valsts un krievu
sabiedrības reformām, un aktīvu ārpolitiku - īstenoja plašu Krievijas
ekspansiju, kā rezultātā tā kļuva par impēriju.

"Mēs, Pēteris Aleksejevičs, no Dieva žēlastības visgaišākais un valdnieciskākais
dižais valdnieks, visas Liel-, Maz- un Baltkrievijas cars un lielkņazs,
Maskavas, Kijevas, Vladimiras, Novgorodas patvaldnieks, Kazaņas cars, Astrahaņas
cars, Sibīrijas cars, Pleskavas valdnieks un Smoļenskas, Tveras, Jugras, Permas,
Vjatkas, Bulgārijas u.c. valstu lielkņazs, Novagorodas lejaszemes, Čerņigovas,
Rjazaņas, Polockas, Rostovas, Jaroslavļas, Belozerskas, Udoras, Obdorskas,
Kondijas un lielkņazs, visas ziemeļu zemes valdnieks, Ivērijas zemes, Kartvelas
un Gruzijas caru, un Kabardijas zemes, Čerkasu un Kalnu kņazu pavēlnieks un
kungs un daudzu citu austrumu un rietumu un ziemeļu valstu un zemju mantots
valdnieks un īpašnieks."

(Божиею милостию, Мы, пресветлейший и державнейший Великий Государь Царь и
Великий Князь Петр Алексеевич, всея Великия и Малыя и Белыя России Самодержец
Московский, Киевский, Владимирский, Новгородский, Царь Казанский, Царь
Астраханский, Царь Сибирский, Государь Псковский и Великий Князь Смоленский,
Тверский, Югорский, Пермский, Вятский, Болгарский и иных Государь и Великий
Князь Новагорода Низовския земли, Черниговский, Рязанский, Ростовский,
Ярославский, Белоозерский, Удорский, Обдорский, Кондийский, и всея Северныя
страны Повелитель и Государь Иверския земли, Карталинских и Грузинских Царей, и
Кабардинские земли, Черкасских и Горских Князей и иных многих государств и
земель, восточных и западных и северных, отчич и дедич, и наследник, и Государь,
и Обладатель.)

Pēc uzvaras Lielajā Ziemeļu karā un atsevišķu Baltijas zemju iegūšanas viņš sāka
lietot Krievijas imperatora Pētera I titulu (1721-1725), pievienojot tam
jauniegūtos titulus, ieskaitot "Livonijas kņaza" titulu:

"Mēs, Pēteris Pirmais, no Dieva žēlastības Lielkrievijas, Maskavas, Kijevas,
Vladimiras, Novgorodas imperators un patvaldnieks, Kazaņas cars, Astrahaņas
cars, Sibīrijas cars, Pleskavas valdnieks un Smoļenskas lielkņazs, Igaunijas,
Livonijas, Karēlijas, Tveras, Jugras, Permas, Vjatkas, Bulgārijas u.c. kņazs,
Novagorodas lejaszemes, Čerņigovas, Rjazaņas, Rostovas, Jaroslavļas,
Belozerskas, Udoras, Obdorskas, Kondijas lielkņazs un visas ziemeļu zemes
valdnieks, Ivērijas zemes, Kartvelas un Gruzijas caru, un Kabardijas zemes,
Čerkasu un Kalnu kņazu pavēlnieks un kungs un citu mantots valdnieks un
īpašnieks."

(Божиею поспешествующею милостию, Мы, Петр Первый, Император и Самодержец
Всероссийский, Московский, Киевский, Владимирский, Новгородский, Царь Казанский,
Царь Астраханский, Царь Сибирский, Государь Псковский и Великий Князь
Смоленский, Князь Эстляндский, Лифляндский. Корельский, Тверский, Югорский,
Пермский, Вятский, Болгарский и иных, Государь и Великий Князь Новагорода
Низовския земли, Черниговский. Рязанский. Ростовский, Ярославский, Белоозерский,
Удорский, Обдорский, Кондийский и всея Северныя страны повелитель и Государь
Иверския земли, Карталинских и Грузинских Царей, и Кабардинския земли,
Черкасских и Горских Князей и иных наследный Государь и Обладатель.)

Pēteri neviens neuzskatīja par pretendentu uz troni - viņš tēvam bija
divpadsmitais bērns. Pirmkārt, neviens nevarēja paredzēt, ka cars Fjodors III
mirs 22 gadu vecumā. Otrkārt, jebkurā gadījumā uz troni pretendēja vecākie
Alekseja I bērni. Tāpēc Pēteri neaudzināja par valstsvīru, atšķirībā no
vecākajiem bērniem - Fjodora, Ivana un Sofijas, - kuri guva savam laikam
iespējami labāko izglītību. Viņu skoloja djaks Zotovs (Зотов, Никита Моисеевич),
nebūt ne spoža prāta cilvēks, bet gan galma āksts un žūpa. Pētera izglītošana
aprobežojās ar lasīt un rakstīt prasmi, "Evaņģēlija" un "Psalmu" lasīšanu.
Rezultātā nākamais Krievijas imperators bija pusanalfabēts (aritmētikas pamatus
Pēteris sāka apgūt tikai 16 gadu vecumā, turklāt nesistemātiski un neuzcītīgi).

Kad nomira viņa tēvs cars Aleksejs, Pēteris bija tikai 4 gadus vecs un troni
mantoja viņa vecākais pusbrālis Fjodors Aleksejevičs. Cara Fjodora III
valdīšanas laiks ilga tikai 6 gadus un viņš neatstāja pēcnācējus. Tādēļ
Krievijas troņa nākamais pretendents bija cits Pētera pusbrālis Ivans
Aleksejevičs. Bajāru dome, atbilstoši likumam, vēlējās sasaukt visu valsts kārtu
pārstāvju saeimu, lai tas apstiprinātu troņmantnieku par caru. Taču kņazu
Nariškinu dzimta izvēlējās bruņota apvērsuma ceļu, lai nepieļautu Miloslavsku
dzimtas palikšanu pie varas. Puča atbalstītāju vidū bija arī Krievijas
pareizticīgās baznīcas patriarhs Joakims. Jau sen pastāv hipotēze, ka patriarha
dīvainā ieinteresētība saistīta ar to, ka viņš bijis Pētera īstais tēvs. 1682.
gada 7. maijā viņi sasauca pūli, lai imitētu visu kārtu pārstāvju saeimu, kas
"vienbalsīgi” izsauca par caru Pēteri. Pat Aleksejs Tolstojs, rakstot savu
pasūtījuma propagandas romānu "Pēteris Pirmais", neuzdrīkstējās nepieminēt
laikabiedru liecības, ka tos pūlī, kuri uzdrošinājās kliegt par Ivanu, Nariškinu
ļaudis uz vietas sadūruši ar nažiem. Valsts apvērsuma rezultātā Ivanu no troņa
atstādināja, tā vietā ieceļot Pēteri, bet, tā kā tas tobrīd bija tikai desmit
gadus vecs, tad līdz pilngadības sasniegšanai jāvalda viņa mātei N.Nariškinai kā
reģentei.

Nariškinu dzimtas varas leģitimitāte bija visai apšaubāma, šis pasākums sastapa
iedzīvotāju pretestību. 15. maijā Karandejeva strēlnieku (strēļu) pulks uzreiz
paziņoja, ka šādam nelikumīgam caram uzticību nezvērēs, jo “tronī celts
jaunākais, apejot vecāko”, t.i. apiets likumīgais troņmantnieks. Likumīgā
troņmantnieka pusē nostājās arī pārējā armija. T.s. strēļu dumpja gaitā tika
nogalināti daudzi no Nariškinu dzimtas. Pētera I acu priekšā pat ticis saplosīts
viens no viņa tēvočiem un arī nepilngadīgajam Pēterim par mata tiesu izdevies
izvairīties no nāves. 25. jūnijā par "pirmo" caru kronēja Ivanu Aleksejeviču
(Ivanu V), bet Pēteri Aleksejeviču (Pēteri I) par "otro" caru - tika izveidota
divvaldība, kurā par abu nepilngadīgo caru reģenti bajāru Dome iecēla to vecāko
māsu Sofiju.

1689. gada 27. janvārī Pēteris pēc mātes ieteikuma apprecējās ar galminieci
Jevdokiju Lopuhinu, taču ģimene izrādījās visai simboliska - jaunais cars visu
brīvo laiku pavadīja spēlējot "karu" vai t.s. Vācu priekšpilsētā žūpojot kopā ar
vieglas uzvedības sievietēm (vēlāk, kā spiesti atzīt visi pētnieki, cars bija
kļuvis par hronisku alkoholiķi). 1689. gada 27. augustā Pēteris I, balstoties uz
uzticamām karaspēka vienībām - Preobraženskas un Semjonovskas pulkiem, kņaza
Hovanska komandētajiem strēļu pulkiem, īstenoja galma apvērsumu. Reģente Sofija
tika ieslodzīta uz mūžu Novodjevičjes klosterī (Новодевичий монастырь), cars
Ivans V de jure statusu nemainīja, taču de facto tika izraidīts no galma un
norobežots no visiem valsts jautājumiem. Sofijas padomnieks, eiropofils kņazs
Goļicins tika izsūtīts trimdā, bet enciklopēdistam Medvedjevam nocirta galvu,
kuru sev izlūdzās patriarhs. Valsts pārvaldes augstākajos amatos tika iecelti
Pētera I mātes radinieki no Nariškinu dzimtas.

Tikai pēc mātes nāves 1694. gada 25. janvārī Pēteris sāka pats nodarboties ar
to, ko varētu dēvēt par valsts pārvaldi. 1697. gadā Pētera I vadībā uz Eiropu
devās "Lielā sūtniecība", kuras uzdevums bija rast sabiedrotos it kā gaidāmajam
uzbrukumam Osmaņu impērijai. 250 cilvēku lielajai delegācijai, kā Preobraženskas
pulka urjadņiks Pjotrs Mihailovs, anonīmi līdzi brauca arī pats Pēteris I. Par
oficiālajiem sūtņiem bija iecelti Sūtņu palātas vadītājs P.Vozņicins,
ģenerāladmirālis F. Leforts un ģenerālis F.Golovins. Sūtniecība apmeklēja Rīgu
Zviedru Vidzemē, Liepāju Kurzemes hercogistē, Kēnigsbergu Prūsijas hercogistē,
Brandenburgu, Holandi, Angliju, Austriju. Paralēli sūtniecības darbinieki
nodarbojās ar ekonomisko spiegošanu un speciālistu vervēšanu.

Brauciena laikā Pēteris nolēma vispirms sākt karu nevis ar Osmaņu impēriju, bet
gan ar Zviedrijas karalisti. Pirmā vienošanās par koalīciju pret Zviedriju tapa
1698. gada augustā Ravas-Ruskas pilsētiņā tagadējā Rietumukrainā, kur Pēteris I
un Saksijas kūrfirsts Augusts II, kopīgi dzīrojot, pārrunāja turpmākās
sadarbības plānus par Baltijas jūras austrumu krasta zemju atņemšanu Zviedrijai
un savstarpēju sadalīšanu. Ingrija un Karēlija pienācās Krievijai, bet Vidzeme
(Livonija) un Igaunija - Polijai. Vēlāk aliansei pievienojās Dānija, kas vēlējās
atgūt savas iepriekšējos karos Zviedrijai zaudētās teritorijas un uzbrukt
Zviedrijas sabiedrotajām Šlēzvigas un Holšteinas hercogistēm. Koalīcijas
vienošanās galīgajā formā tika noslēgta 1699. gada novembrī Pētera rezidencē
Preobraženskā.

Karš pret Zviedriju sākās 1700. gada ziemā ar sakšu karaspēka uzbrukumu Rīgai un
izvērtās par Lielo Ziemeļu karu. 1700. gada 19. augustā Pēteris lika pieteikt
karu Zviedrijai, par ieganstu uzdodot viņa apvainošanu Rīgā, kad zviedru
gubernators Dālbergs neesot viņam ļāvis apskatīt jaunos pilsētas nocietinājumus.
1702. gada iebrukuma laikā Vidzemē viena no Alūksnē sagūstītajām sievietēm bija
18 gadus jaunā kalpone Marta Skavronska, kas vispirms nonāca Šeremetjeva, pēc
tam Meņšikova namā. 1703. gadā skaistule iepatikās caram Pēterim, kurš viņu
pieņēma savā galmā Preobraženskas sādžā un pēc pāriešanas pareizticībā piešķīra
Katrīnas Mihailovas vārdu. 1711. gada pavasarī Pēteris I pavēlēja visiem
uzskatīt Katrīnu par savu sievu, bet 1712. gada 19. februārī Pēterburgā notika
oficiāla Pētera I un Katrīnas laulību ceremonija. Pēc uzvaras Lielajā Ziemeļu
karā Pēteris pārkāpa vienošanos ar Augustu II un pievienoja saviem īpašumiem ne
tikai Ingrijas, bet arī Igaunijas un Vidzemes provinces un 1721. gada 22.
oktobrī (2. novembrī) kronējās par "Viskrievijas imperatoru" (Император
Всероссийский).

Tēvs - Krievijas cars Aleksejs I Romanovs (krievu: Алексей Михайлович Романов)
(1629.-1676.), bet māte - Alekseja I otrā sieva kņaziene Natālija Nariškina
(krievu: Наталья Кирилловна Нарышкина) (1651.-1694.).

Iespējams, bērnības dramatiskie iespaidi jūtami iedragājuši Pētera I psihi, kas
lielā mērā izskaidro daudzas valdniekam nepiedienīgas vēlāka laika noslieces -
tieksmi uz trakulīgu uzdzīvi, cietsirdīgu attieksmi pret pavalstniekiem un pat
pret saviem tuvākajiem radiniekiem. Piemēram, viņš pats personīgi piedalījās
strēļu masveida spīdzināšanā un nāvessodos pēc to sacelšanās apspiešanas 1698.
gadā. Amerikāņu vēsturnieks P. Mesi caru raksturo: “…jaunais cars cieta no
nejaukas kaites, kuras dēļ bieži vien nokļuva pazemojošās situācijās. Kad
Pēteris uztraucās vai arī viņa vētrainā dzīve kļuva īpaši spraiga, viņa seja
sāka nekontrolējami raustīties. Sejas kreiso pusi skārušo lēkmju intensitāte
varēja variēt no vienkārša tika līdz pat nopietniem krampjiem, kas sākās ar
kakla kreisās puses muskuļu saraušanos, pēckā spazmas sagrāba sejas kreiso pusi,
acis izvalbījās tā, ka redzami bija tikai baltumi. Smagāko lēkmju reizēs viņš
vairs nekontrolēja arī kreiso roku, un šādas lēkmes beidzās tikai līdz ar
samaņas zaudēšanu. …” Anglijas karalim bija tā laime pašam pārliecināties par
Pētera I uzvedību un raksturu, kad karalis apciemoja rakstnieka Džona Evlina
villu, ko tas sev par nelaimi bija nodevis Krievijas sūtniecības rīcībā. Pēc
tam, kad šajā sakoptajā lauku muižiņā trīs mēnešus bija padzīvojis Pēteris ar
pavadoņiem, saimnieks “konstatēja ka visas grīdas un paklāji telpās ir notašķīti
ar tinti un sūdiem, ka to visu nepieciešams mainīt. No holandiešu krāsnīm
izlauzti dekoratīvie podiņi, no durvīm izrautas vara atslēgas, krāsa noskrāpēta
vai ar ko notašķīta. Logu stikli izsisti, visi 50 krēsli, kas bija ēkā — vai nu
pazuduši, vai sadedzināti. Gultu veļa sadīrāta tā, it kā tajās būtu plosījušies
meža zvēri. Divdesmit gleznas un senču portreti sacaurumoti — acīmredzot
kalpojuši kā mērķi šaušanai. Mauriņš bija tā izdangāts, it kā tur būtu mācības
rīkojis vesels pulks dzelzs zābakos.” Kad Holandē anatomikumā Pētera pavadoņiem
palika slikti ap dūšu, cars pavēlēja tiem ar zobiem plēst uzšķērsta līķa
muskuļaudus. Kad divi muižnieki no “lielās sūtniecības” kritiski izteicās par
cara uzvedību, kas viņuprāt diskreditē valsti un raisa izsmieklu, Pēteris, nemaz
“nepamanot”, ka atrodas citā valstī, pavēlēja tos iekalt ķēdēs un kā
pašsaprotamu pieprasīja no holandiešiem bluķi un bendi — abus nogrēkojušos
pavalstniekus jāsoda ar nāvi par šo pārkāpumu. Ar lielām pūlēm holandiešiem
izdevās caru atrunāt no šīs eksekūcijas, un vainīgos uz mūžu izsūtīja trimdā.

Pēteris vienu pēc otras dibināja kolēģijas (ministrijas). S.Solovjovs raksta:
“Valsts jaunās mašinērijas zobrati tā vietā lai viens otru kustinātu un grieztu,
ķērās viens otrā un bremzēja”. … Lai uzlabotu situāciju, Pēteris palielināja
ierēdņu skaitu. Kolēģijas apauga ar “ministru konsilijiem”. Kolēģijas bija
pakļautas Senātam, taču triju svarīgāko - kara, jūras un ārlietu, - vadītāji
bija gan Senāta, gan “ministru konsilija” locekļi un tāpēc kontaktēja ar caru
apejot Senātu. Kā secināja P.Miļukovs: “starp centrālās varas trim instancēm -
ministru konsiliju, Senātu un kolēģijām, - nepastāvēja hierarhiskā sadarbība:
lēmējvaras, tiesu varas un izpildvaras funkcijas haotiskā mezglā bija savijušās
katrā no tām”. Vispārējo haosu un kukuļņemšanu pastiprināja valsts ierēdņu algu
izmaksas pastāvīga aizkavēšana (1720. gadā Arhangeļskas ierēdņi sūdzējās, ka nav
saņēmuši algas par… 1717. gadu).

Pilsētniekiem bez nodokļiem bija divi pamatpienākumi — rekrūši un izvietošana.
Pilsētniekiem tāpat kā zemniekiem nācās dot armijai rekrūšus un tos barot.
Tirgotājus pašus nerekrutēja, taču tiem nācās atdot armijai savus saimes ļaudis.
Pilsētniekiem vajadzēja apgādāt armiju ar proviantu (bez maksas), gādāt zirgus,
labot ceļus un tiltus, izvietot savās mājās un dzīvokļos militārpersonas.
Tirgonis Posoškovs rakstīja: “Dzīvokļos izvietotie kareivji un dragūni uzdzīvo
un ļaundarības veic, ka pat ne uzskaitīt. Bet kur virsnieki dzīvo, tur notiek
vēl trakākas lietas… daudzi nelaimīgi, ka nams pieder, bet taisnību un glābiņu
nevienā tiesā natrast: kara tiesas tik tālas no pavalstniekiem, ka ne tikai
vienkāršs cilvēks tur taisnību neatradīs, bet arī armijas cilvēks ne vienmēr var
rast taisnību pret pakāpē augstāku”. Pētera reformētā armija uzvedās kā
iekarotāji svešā zemē. Kostromā pulkvedis Tatarinovs vienkārši padzina no
pilsētas visus maģistrāta locekļus, t.i. augstāko civilās pārvaldes varu.
Kolomnā cauri tai braucošais ģenerālis Saltikovs “sita birģermeistaru līdz
nāvei”. Citu Kolomnas birģermeistaru kāds zemākas pakāpes dragūnu virsnieks lika
nopērt. Pleskavā piedzērušies kareivji nošāva pilsētas rātes locekli, bet
birģermeistaru sita līdz nāvei.

Pirms Pētera Lielgabalu palāta, kurai bija monopols ieroču ražošanā, protams
nebija privāts uzņēmums. Taču pilnīgi visi tajā strādājošie, sākot no
“galvenajiem konstruktoriem” un beidzot ar apkopējiem bija brīvie, algotie
darbinieki, kuri saņēma tam laikam labu algu un, līdzīgi amata brāļiem Eiropā,
tiem bija sava ģildes zīme, ko nēsāja uz krūtīm. Pētera I laikā visas šīs
manufaktūras pārgāja uz vergu darbu: darbiniekus ar varu sadzina tur strādāt
visu mūžu bez atalgojuma, tikai par vēdera tiesu. Tā laika dokumentos pārpilns
ar norādēm “nosūtīt darbos uz mūžu". 1721. gada dekrēts postulēja, ka visiem
rūpniekiem tiesības pirkt ciemus ar visiem iedzīvotājiem, kurus un kuru bērnus
uz mūžiem nodarbināt ražošanā un raktuvēs. Par vergiem pret savu gribu tika
padarīti ne tikai nodarbinātie, bet arī pat īpašnieki un pārvaldnieki.
Berg-un-manufaktūru Kolēģija (Kalnrūpniecības un rūpniecības ministrijas
ekvivalents) par valsts līdzekļiem būvēja manufaktūras un nodeva privātpersonu
rīcībā, lielāko tiesu neprasot to piekrišanu. 1712. gadā nolēma uzsākt savu
audeklu ražošanu un pavēlēja “no valsts kases uzbūvēt manufaktūras un atdot tās
tirgotāju ļaudīm, bet ja tie negribēs, tad piespiest ar varu”. 1719. gada likums
noteica, ka katru muižnieku pērs ar rīkstēm līdz bezsamaņai, ja tas neziņos par
viņa zemē rodamiem derīgajiem izrakteņiem.

Papildus slogs bija valsts militarizācija. 1701. gadā armija un flote aprija 3/4
valsts ienākumu, 1710. gadā - 78%, bet 1724. gadā (kad nekāda kara nebija) —
2/3. Lai gūtu līdzekļus savām militārajām izpriecām, Pēteris vairākkārt
samazināja algas valsts dienestā esošajiem, palielināja nodokļus. P.Miļukovs
savulaik aprēķināja, ka Pētera I valdīšanas laikā tiešie un netiešie nodokļi
palielinājās piecas ar pusi reizes, turklāt neņemot vērā inflāciju un valsts
diktētās cenas. Šādam nodokļu slogam bija nepieciešams represīvais aparāts to
iekasēšanai — tāpēc visā valstī tika izvietotas karaspēka daļas, kurām tad arī
vajadzēja nodokļus iekasēt. … Konkrētajā apvidū izvietotais pulks ne tikai
dzīvoja uz iedzīvotāju rēķina, bet arī pildīja virkni policejisko funkciju: ķēra
zagļus un laupītājus, izbēgušos zemniekus, kontrabandistus, uzraudzīja
civilpārvaldes ierēdņus utt. … Militārpersonas civilajai pārvaldei un tiesām
nepakļāvās, bet bieži pārņēma tiesas un policijas funkcijas.… Kazaņas guberņā
pēc divu gadu šādas militāri ekonomiskās pārvaldes bija pazuduši 14 000
reģistrēto nodokļu maksātāju - ļaudis neizturēja un bēga.

1711. gada martā Pēteris padarīja ziņošanu par oficiālu valsts dienestu. Tika
izveidots īpašs ziņotāju (dēvētu par fiskaliem) departaments no 500 cilvēkiem,
kuru uzdevums bija uzzināt “ļaunprātību gadījumus un par tiem ziņot neatkarīgi
no amata un pakāpes”. Ziņošana kļuva par profesiju. Ja ziņojums izrādījās
patiess, fiskals saņēma pusi no soda naudas, bet ja izrādījās melīgs, tad
fiskalu “nevainot ne par ko”. Tā laika dokumenti pārpildīti ar ziņām par fiskalu
ļaunprātībām.

Pirms Pētera kriminālkodekss paredzēja nāves sodu par aptuveni 50 noziegumu
veidiem, bet jau pirmajos Pētera valdīšanas gados saraksts tika paplašināts līdz
vairāk nekā 90 pārkāpumiem. Augstāko soda mēru varēja izpelnīties pat par
ikdienišķiem sīkumiem. Piemēram, reiz Pēteris I nogalinājis kādu savu kalpu, jo
tas pietiekami ātri nebija noņēmis cara priekšā cepuri.

Tika izdots ukazs par visu muižnieku bērnu obligātu izglītošanu. Skolās
rekrutēja ar varu, neinteresējoties par cilvēku spējām un talantiem. Par to,
kādi “pārbaudījumi” bija, izvēloties jauniešus sūtīt studēt attiecīgās nozares,
varam lasīt V.Golovina atmiņās: 1712. gada maijā visus nepilngadīgos muižnieku
bērnus izsauca uz Pēterburgu. “Skatījās mūs, kur kuru sūtīt, un izvēlējās pats
viņa augstība kurš visžēlīgi sadalīja mūs pa trīs: pirmos, vecākos, norīkoja
dienēt armijā, vidējos — uz Holandi studēt navigācijas zinātni, bet pašus
jaunākos — uz Rēveles pilsētu, uz zinātni.” Golovina biedrs kņazs Mihailo
Goļicins nevarēja kļūt par jūrnieku tā vienkāršā iemesla dēļ, ka viņam bija ļoti
izteikta jūras slimība, taču to, saprotams, neviens vērā neņēma. Apmācība,
piemēram, Spānijā bija šāda: pusaudži, nezinot ne vārda spāniski, cītīgi
apmeklēja lekcijas un klausījās pasniedzēja dzimtajā valodā stāstīto. Tas pats
notika citās valstīs. Par to, ka pirms sūtīt, vajadzētu iemācīties kaut mazliet
saprasties tās zemes valodā, kurp dodas, neviens pat neiedomājās. Ja kaut viens
no simta kaut ko pats apguva — jau labi. Tai pašā laikā studentiem gadiem
nesūtīja uzturnaudu. Atstāti bez līdzekļiem, tie vai nu bēga, vai zaga, vai kur
pieteicās par kalpiem un dzēra. Pašā Krievijā notika tas pats. Slavenās
Navigācijas skolas audzēkņi 1711. gadā visi aizbēga, lai nenomirtu badā. Trīs
gadus vēlāk tās pašas skolas vadība sūdzējās, ka audzēkņi piecus mēnešus nav
saņēmuši uzturnaudu, “ne tikai pārdevuši kaftanus, lai paēstu, bet arī staigā
basām kājām, ubagojot pie logiem”. Gadījumos, kad naudu tomēr izmaksāja, lielāko
tās daļu skolēniem tūdaļ atņēma mācību līdzekļu iegādei un skolas remontam. Taču
par bēgšanu no jūrskolas draudēja nāvessods, bet vecākiem, kuri satraukušies par
atvases dzīves apstākļiem, riskētu lūgt atļauju to izņemt no skolas — katorgas
darbi. Pēršana ar pātagām un naudassodi Navigācijas skolā bija ikdiena. Tas pats
bija Jūras akadēmijā. “Četrdesmit divi gvardi neapmeklēja mācības, jo ir basām
kājām un bez apģērba.” 1724. gadā pats Pēteris, ieradies tur, secināja, ka liela
daļa “gvardemarinu” burtiski ir ģērbušies skrandās. Noskaidrojās, ka 85 kursanti
neapmeklē mācības, jo “ir basi un tiem nav dienišķās maizes”, bet daudzi
aizgājuši ubagot.

Pēteris I nebija reliģiozs, un nekad netika izrādijis interesi par ticības
jautājumiem. Anglijā viņš piedalījās svētajā vakarēdienā pēc anglikāņu rituāla,
Vācijā uzstājās ar Luteru slavējošu runu, bet nav liecību, ka viņš būtu kam
ticējis. Kad kas aizkavējās vardarbīgajā carienes Jevdokijas ieslodzīšanā
klosterī, Pēteris tā pārskaitās, ka grasījās patriarhu Adrianu par uzcītības
trūkumu saslēgt ķēdēs. Tas, nopietni baidoties par veselību un dzīvību, visu
vainu novēla uz arhimandrītu un četriem priesteriem — visus piecus uzreiz iekala
važās un nogādāja baisajā Preobraženskas prikazā (politiskās policijas
centrālajā mītnē). Pats Pēteris turpināja uzdzīvi ar saviem pudeles brāļiem no
“visdzērāju koncila”, par kura “patriarhu” bija iecelts Zotovs. Nonāca pat tik
tālu, ka priesteriem(!), lai izklaidētu caru un tā pudeles brāļus, nācās pēc
visiem baznīcas likumiem laulāt ākstu ar atraitni, pundurīšus. Publiskā
zaimošana, “iesvētot Bakha templi Leforta pilī”, kur tautu kristīja parodiskā
rituālā ar krustveidā sastiprinātām pīpēm, šokēja daudzus.

Kā augstāko mācību iestāde savulaik Sofijas iecerētā Slāvu-grieķu-latīņu
akadēmija ar Pētera I gādību pārtapa par garīgās cenzūras centru, kam bija
jācīnās gan ar no aizrobežas nākošajām “citām domām”, gan Nikona baznīcas
reformu neatzīstošajiem vecticībniekiem. Akadēmijai tika piešķirtas
monopoltiesības svešvalodu mācīšanā. Bez tās atļaujas katram, kurš uzdrošinātos
nolīgt latīņu, grieķu vai poļu valodas privātskolotāju, draudēja mantas
konfiskācija. Tikai akadēmijas absolventiem tika ļauts turēt mājās grāmatas
svešvalodās, spriest par reliģiju, savukārt cilvēkam, kurš nebija absolvējis
akadēmiju, bija aizliegts pat ar mājiniekiem runāt par reliģijas tēmu. Akadēmija
rūpīgi uzraudzīja un kontrolēja visus nedaudzos “ārzemniekus brīvo zinātņu
zinātājus”, kuriem tā izsniedza atļaujas iebraukt Krievijā. Bez tam akadēmijas
uzraudzībā atradās visi pareizticībā pārgājušie ārzemnieki — par mazāko
“šaubīšanos ticībā” draudēja izsūtījums, bet par atgriešanos “iepriekšējā
ticībā” sodīja ar sadedzināšanu. Bez tam ar sadedzināšanu sodīja visus, pie
kuriem atrada “burvestību, zintniecības, zīlēšanas un baznīcai netīkamas
grāmatas”, kuri kur liecinieku klātbūtnē kritiski izteicās par pareizticīgo
baznīcu, kuri no pareizticības pārgāja citā ticībā, kuri nicīgi izteicās par
svēto relikvijām, ikonām, svētajiem. Visu Pētera I valdīšanas laiku visā
Krievijā dedzināja vecticībniekus, brīvdomātājus, visus uzskaitīto noteikumu
pārkāpējus. Īpaši nežēlīgi Pēteris I vajāja baznīcas reformas neatzinējus, t.s.
vecticībniekus. Tie tika pakļauti divkāršiem nodokļiem. Par atļauju neskūt bārdu
vecticībnieks maksāja valsts kasē 450 rubļus (pēc 1913. g. kursa), un tam nācās
uz krūtīm nēsāt to apliecinošu metāla birku, bet uz muguras uz apģērba vajadzēja
šūt dzeltenu uzšuvi.



https://lv.wikipedia.org/wiki/Mobilais_telefons

Mobilais telefons ir bezvadu ierīce balss un datu pārraidei lielos attālumos.
Tas ir viens no bezvadu telefonu veidiem. Tas balstās uz komunikācijām starp
telefonu un bāzes staciju, kas savstarpēji atrodas relatīvi tuvu (GSM ne tālāk
par 35 km). Lai nodrošinātu sakarus plašākā teritorijā, lieto vairākas bāzes
stacijas, kas nodrošina pārklājumu savā apkārtnē (šūnā). Šī iemesla dēļ, dažās
valodās mobilos telefonus dažreiz sauc par šūnu telefoniem (angliski cell
phone).

Latvijā mobilo sakaru ēra sākās 1992. gadā, kad Latvijas teritorijā sāka
darboties pirmais šāda veida pakalpojumu sniedzējs Latvijas mobilais telefons.
Tajā laikā bija pieejami sakari 1G NMT standartā, kas darbojās 450 MHz
frekvencē. Šis tīkls tika atslēgts 2002. gada beigās. 1995. gadā LMT ieviesa
GSM. 1997. gadā sāka darboties otrs mobilo sakaru operators - Baltkom GSM, kas
jau no sākuma darbojās GSM standartā.

Populārākais mobilo telefonu standarts pasaulē (un Latvijā) ir GSM, tas ir
bāzēts uz TDMA tehnoloģiju. Vēl eksistē arī CDMA bāzēti standarti (to ir daudz),
tos bieži vien sauc par CDMA. Analogajām mobilo telefonu sistēmām lietoja FDMA
tehnoloģiju, jo TDMA tur izveidot ir problemātiski, bet CDMA - neiespējami.
Analogās mobilo telefonu sistēmas klasificē kā 1. paaudzes sistēmas (1G),
digitālās TDMA, lielākoties kā 2. paaudzes (2G), digitālās CDMA bāzētās sistēmas
ir gan 2G, gan arī 3. paaudzes (3G), lai arī ne visas CDMA sistēmas ir 3G.

Mobilo telefonu radiolinku (starp telefonu un bāzes staciju) datu caurlaidība
(bandwidth) ir ievērojami mazāka kā fiksētajiem telefoniem, tāpēc te lieto
skaņas signāla kompresiju. Tam vajag ievērojamus (relatīvi, salīdzinot ar
fiksētajiem telefoniem) procesora resursus un tas samazina skaņas kvalitāti.
Parasti šeit lietotie kodeki atmet daļu no pārsūtāmās informācijas (lossy
codec). Otrā galā šo signālu var atkompresēt vai nu bāzes stacijā, vai arī
centrālē. Atkārtota pārkompresēšana samazina kvalitāti. Lai padarītu grūtāku
telefonsarunu nesankcionētu noklausīšanos, caur radiolinku pārsūtītos datus
(sakompresēto skaņu un citus datus), šifrē. Tas ietekmē tikai radiolinku starp
telefonu un bāzes staciju, jo tālāk visu sūta nešifrētu, tāpēc tas neietekmē
sankcionētu noklausīšanos, pieslēdzoties centrālei.

Šie pamatkomponenti ir visos digitālajos mobilo telefonu tīklos (GSM, UMTS, CDMA
(CDMA-2000, IS-95)). Dažādi standarti dažus no komponentiem iedala sīkāk.

Sākotnējā variantā tie bija tādi paši, kādus lietoja, lai savienotu savā starpā
parasto telefonu centrāles (T1 vai E1, atkarībā no kontinenta). Šie savienojumi
ir vai nu ar vadiem, vai arī point-to-point radiolinki. Radiolinki ir relatīvi
populāri, tāpēc, ka nav nepieciešams vilkt vadus pašiem, vai īrēt vadus no
fiksēto telekomunikāciju operatora. Tomēr palielinoties nepieciešamībai pēc
lieliem datu pārraides ātrumiem, un līdz ar to apjomiem, mobilie operatori
cenšas bāzes stacijas savienot ar optisko kabeļu līnijām, tādējādi palielinot to
caurlaides spēju.

Ar pirmajiem mobilajiem telefoniem varēja tikai piezvanīt un saņemt zvanus. Ar
laiku parādījās iespēja nosūtīt un saņemt īsus teksta paziņojumus (līdzīgi kā
peidžeru sistēmā). GSM tīklos tos sauc par īsziņām (SMS). Bez tam, ir
parādījusies iespēja rādīt ienākošā zvana zvanītāja numuru. Šīs funkcijas
pieejamība ir atkarīga no operatora (parasti ir pieejama).

Šo savienojumu var lietot vai nu lai pārkopētu informāciju uz/no telefonu
(īsziņas, telefonu kataloga ierakstus, failus), vai arī lai lietotu telefonu kā
modemu datu pārraidei. Īsziņām un telefonu grāmatai (un vēl dažiem datiem)
daudzos telefonos var piekļūt, izmantojot modificētas AT komandas. GSM
standartam šī komandu kopa ir standartizēta, taču daudzos telefonos tā ir
implementēta nepilnīgi (Nokia). AT komandas lieto arī modema vadībai, datu
pārraidei. Failu pārsūtīšanai parasti lieto vai nu OBEX protokolu, vai arī kādu
ražotāja specifisku protokolu, kas parasti ir līdzīgs OBEX.

Datu pārraidi lieto vai nu telefonu pieslēdzot pie datora, vai arī pašā
telefonā. Telefonā datus izmanto MMS (multimedia messaging service) un daudzas
no viedtelefonu iespējām. Ir arī īpaši, tikai datiem paredzēti mobilie telefoni,
izveidoti kā datora USB iespraužami moduļi.



https://lv.wikipedia.org/wiki/Madagaskara

Madagaskaras Republika (malgašu: Repoblikan'i Madagasikara), iepriekš zināma kā
Malgašu Republika, ir vāji attīstīta viennacionāla salu valsts Indijas okeānā,
Āfrikas austrumu piekrastē (ceturtā lielākā sala pasaulē). Tā izveidojās,
atdaloties no superkontinenta Gondvānas pirms 88 miljoniem gadu. Madagaskarā ir
bagātīga un īpatnēja augu un dzīvnieku valsts — var atrast 5% no visām pasaules
augu un dzīvnieku sugām, no kurām 80% ir endēmi. Salas ekosistēmu apdraud
strauji augošais cilvēku skaits.

Pirmie iedzīvotāji austronēzieši salā ieradās starp 350. gadu p.m.ē. un 500.
gadu m.ē. Tie ieradās kanoe laivās no Borneo. Ap 1000. gadu m.ē. tiem
pievienojās Bantu pārceļotāji, kas ieradās no Āfrikas pāri Mozambikas šaurumam.
Laika gaitā Madagaskarā ieradās arī citas etniskās grupas, kas deva ieguldījumu
tagadējā Malgašu kultūrā. Malgašu etniskā grupa parasti tiek iedalīta 18 mazākās
grupās, no kurām lielākā Merina apdzīvo centrālo augstieni.

Līdz 18. gs. beigām Madagaskarā valdīja dažādas sociāli politiskas alianses.
Līdz 19. gs. sākumam sala pastāvēja kā Merinas Karaliste, to pārvaldīja Merinu
ģimenes monarhi. Monarhija sabruka 1897. gadā, kad salu kolonizēja franču
koloniālā impērija, no kuras sala neatkarību ieguva 1960. gadā. Kopš Madagaskara
ir autonoma valsts, ir bijuši četri konstitucionāli periodi. Kopš 1992. gada
Madagaskara oficiāli ir Konstitucionāla republika. 2009. gadā notika malgašu
tautas sacelšanās un no amata tika gāzts pēdējais ievēlētais Madagaskaras
prezidents Marks Ravalomana, un prezidenta vara 2009. gada martā tika nodota
Andry Rajoelina. Notika valsts apvērsums. Kopš 2014. gada janvāra Madagaskaras
prezidents ir Hery Rajaonarimampianina.

2012. gadā Madagaskaras iedzīvotāju skaits bija aptuveni 22 miljoni, no kuriem
90% iztika ar mazāk nekā diviem dolāriem dienā. Malgašu un franču valoda ir
Madagaskaras valsts valoda. Lielākās reliģijas ir vietējā reliģija un
kristietība. Ekotūrisma un lauksaimniecības rezultātā iegūstamo līdzekļu
nodošana izglītībai, veselībai un privātiem uzņēmumiem ir galvenā Madagaskaras
attīstības stratēģija. Saskaņā ar Hery Rajaonarimampianina teikto, šie
ieguldījumi veiks lielu ekonomisko izaugsmi, bet ieguvumi ne uzreiz nokļūs pie
visiem iedzīvotājiem, taču samazinās dzīves līmeņa atšķirību starp turīgajiem un
nabadzīgajiem Madagaskaras iedzīvotājiem.

Madagaskara ir sen apdzīvota. Liela daļa tās iedzīvotāju ir Indonēzijas tautu
pēcnācēji, kas, kā tiek uzskatīts, apmetušies salā vairāk nekā pirms 1000
gadiem. Mūsdienās vairums madagaskariešu nodarbojas ar zemkopību vai arī strādā
nozarēs, kas ražo produkciju no lauksaimniecības izejvielām, tostarp pārtiku,
sizala virves, cukuru un audumus.



https://lv.wikipedia.org/wiki/Latvijas_Nacion%C4%81lie_bru%C5%86otie_sp%C4%93ki

Latvijas Republikas Nacionālie bruņotie spēki jeb Nacionālie bruņotie spēki
(NBS) ir Latvijas Republikas armija. Tie dibināti 1919. gada 11. jūlijā Latvijas
brīvības cīņu laikā kā Latvijas bruņotie spēki, apvienojot Ziemeļlatvijas un
Dienvidlatvijas brigādes.

Tagadējā Latvijas Nacionālo bruņoto spēku struktūra ir izveidota 1994. gada
24. decembrī, apvienojot Aizsardzības spēkus un Zemessardzi. Saskaņā ar Latvijas
Republikas Satversmi, tiesību aktiem un Nacionālo drošības koncepciju Latvijas
Nacionālie bruņotie spēki aizsargā valsts suverenitāti, teritoriālo nedalāmību,
kā arī demokrātisku konstitucionālo kārtību un pilsoņu brīvības. Sabiedrība,
izmantojot civilās valsts iestādes, veic Nacionālo bruņoto spēku demokrātisku
kontroli. Latvijas Republikai ir tiesības izmantot savus Nacionālos bruņotos
spēkus individuālai un kolektīvai aizsardzībai no bruņota uzbrukuma, kā arī
starptautisko saistību izpildei saskaņā ar ANO 1945. gada Hartu, 1949. gada
Ziemeļatlantijas līguma 5. pantu, Latvijas Republikas Satversmi un citiem
tiesību aktiem. Saeima kvantitatīvi nosaka Latvijas Republikas militāri
politiskos mērķus.

1991. gada novembrī Latvijas Republikas Augstākā Padome nolēma nodibināt
Aizsardzības ministriju. 13. novembrī deputātu vairākums nobalsoja par
Aizsardzības ministrijas izveidošanu. 19. novembra sēdē par pirmo atjaunotās
Latvijas Republikas Aizsardzības ministru iecēla Tālavu Jundzi. Aizsardzības
ministrija tika veidota uz Sabiedrības drošības departamenta bāzes, pārņemot tās
materiālās vērtības un pieņemot darbā lielāko daļu departamenta darbinieku.
Aizsardzības ministrijas tiešā pakļautībā nonāca arī šajā laikā organizēšanās
stadijā esošie valsts Aizsardzības spēki (AS), kā arī citas ar valsts drošību
saistītas struktūras.

Jau 1990. gadā latviešu strēlnieku apvienībā un 1991. gadā zemessardzē Andrejs
Kasparovičs kopā ar citiem virsniekiem aizsāka gatavot militāros reglamentus un
ieroču aprakstus latviešu valodā, paralēli izstrādājot latvisko terminoloģiju.
1992. gada 13. februārī LR MP pieņēma lēmumu Nr 54 "Par Latvijas Republikas
Nacionālās aizsardzības akadēmijas dibināšanu", kur apmācītu un gatavotu
profesionālus virsniekus valsts Aizsardzības spēkiem (AS). Tā kā 1992.—1993.
gadā ne Zemessardze, ne Drošības dienests nebija Aizsardzības spēku vai pat
Aizsardzības ministrijas pakļautībā, visas šīs LR militārās drošības struktūras
vienoja Latvijas Nacionālā aizsardzības akadēmija (NAA), kur tajā laikā
koncentrējās izglītotākie virsnieki, kuri izstrādāja LR Militārās apmācības
koncepciju un gatavoja karavīrus gan Aizsardzības spēkiem, ieskaitot
Robežsardzi, gan Zemessardzei, gan Drošības dienestam, gan Iekšlietu
militārajiem formējumiem — t. i. NAA reāli bija NBS pirmā struktūra, kur NBS
karavīri kopā mācījās, kaut gan oficiāli NBS vienotā struktūra vēl nebija
izveidota.

Teorētiski par Nacionālo bruņoto spēku izveides nepieciešamību tika runāts un
rakstīts Valsts aizsardzības koncepcijā jau 1992. gadā, jo Aizsardzības spēku un
citu militāro un paramilitāro vienību sastāvdaļas bija dažādu ministriju un
Augstākās padomes padotībā, bez vienotas struktūras un vadības. 1993. gada 24.
un 25. martā notika LR militāro spēku štābu treniņš ar mērķi izstrādāt vienotas
NBS vadības pamatprincipus, vadības orgānu struktūru un uzdevumus. Izveidoja arī
darba grupu (darba grupas vadītājs — pulkvedis Ā. Lilientāls) no bruņoto spēku
sastāvdaļu pārstāvjiem "Galvenā štāba" struktūras un funkciju izstrādei.
Pamatojoties uz Latvijas Valsts prezidenta 1994. gada 20. janvāra rīkojumu Nr. 1
tika organizēts atkārtots štābu treniņš ar mērķi izstrādāt vienotu izpratni par
Latvijas Republikas bruņoto spēku uzdevumiem un to darbības plānošanu izņēmuma
stāvokļa izsludināšanas gadījumā valstī. Rīkojumā bija noteikts, ka štābu
treniņā iesaistīt: Aizsardzības ministrijas Stratēģiskās plānošanas departamenta
Sakaru un informātikas nodaļu un Personāla departamentu, Aizsardzības spēku
štābu pilnā sastāvā, Zemessardzes štābu pilnā sastāvā, Iekšlietu ministrijas
operatīvo grupu un uzdot NAA Aizsardzības zinātniskajam centram sagatavot štābu
treniņa analīzes materiālu, izstrādāt secinājumus un priekšlikumus "Nacionālo
bruņoto spēku" izveidošanai un darbības plānošanas pilnveidošanai. Tika
secināts, ka, pirmkārt, dažādu valstu Bruņoto spēku pakļautība un vadības
struktūra miera un kara laikā īpaši neatšķiras, otrkārt, jebkura veida
militarizētie policijas un teritoriālie formējumi visās valstīs jau miera laikā
atrodas, kā minimums, Bruņoto spēku štāba un Aizsardzības ministrijas
pakļautībā, treškārt, Nacionālo bruņoto spēku galvenie štābi ir pakļauti
aizsardzības ministrijām. Savukārt kopīgas struktūras un plānu neesamība
ievērojami mazina LR bruņoto spēku kaujasspējas. Lai apvienotu visus bruņotos
spēkus vienā struktūrā, ar vienu vadību, koncepciju, stratēģiju un taktiku,
1994. gada rudenī tika likvidēts AS komandiera amats un AS štābs, bet izveidots
NBS štābs, kas uzsāka NBS veidošanas praktisko darbu. Par NBS komandieri 1994.
gada 5. oktobrī iecēla ZS pulkvežleitnantu Juri Dalbiņu, vienlaikus saglabājot
ZS komandiera amatu un ZS štābu.

1999. gada 10. martā Latvijas Republikas Ministru kabinets ar rīkojumu Nr.119
"Par nekustamās mantas Ādažu nacionālajā mācību centrā saglabāšanu valsts
īpašumā" nodeva Aizsardzības ministrijas valdījumā zemi 7784 hektāru platībā un
150 ēkas Rīgas rajona Ādažu un Sējas pagastā.

Citu neparedzētu uzdevumu veikšanā NBS drīkst iesaistīt tikai ar Ministru
kabineta rīkojumu.

No 1919. līdz 1940. gadam Latvijas bruņotos spēkus komandēja Latvijas armijas
komandieri. 1992. gada 29. oktobrī par Latvijas Aizsardzības spēku komandieri
iecēla Maskavas Ģenerālštāba akadēmiju beigušo pulkvedi Daini Turlo, kas atkāpās
no amata 1994. gada 25. oktobrī.

NBS lielums kara laika situācijai tika noteikts 50 000 karavīru apjomā. Līdz
2008. gadam bija paredzēts sasniegt spēju mobilizēt 32 300 karavīru lielu spēku.
NBS kā miera, tā arī kara laikā sastāv no Apvienotā štāba un Sauszemes, Gaisa un
Jūras spēkiem.

NBS dien 5052 profesionālā militārā dienesta karavīri, no kuriem 1817 ir
kareivji un dižkareivji, 1940 instruktori un 1295 virsnieki. Sauszemes spēkos
dien 952 karavīri, Jūras spēkos dien 552, bet Gaisa spēkos — 291. Latvijas
Republikas Zemessardze sastāv no 550 karavīriem un 10 642 zemessargiem.

NATO rekomendācija ir aizsardzībai atvēlēt 2% no iekšzemes kopprodukta. Šobrīd
(2016. gads) Latvija aizsardzības jomai tērē 1,4% no IKP. Latvijai stājoties
NATO, šie 2% no IKP bija kvalificējoša (obligāta) prasība un tobrīd aizsardzībai
arī tik daudz ticis atvēlēts.

http://www.tvnet.lv/zinas/latvija/638811-aizsardzibas_ministrija_latvijas_aizsar
dzibas_budzets_ir_viens_no_straujak_augosajiem_pasaule



https://lv.wikipedia.org/wiki/Krievijas_pils%C4%93tu_uzskait%C4%ABjums

Šajā uzskatījumā apkopotas Krievijas pilsētas. Pašlaik Krievijā ir 1097 pilsētas
(ieskaitot Krievijas okupētās Krimas pilsētas, kopā 1114 pilsētas). Visvairāk
pilsētu Krievijā ir izveitojušās Krievijas Eiropas daļā. Saskaņā ar 2010. gada
Tautas skaitīšanas datiem Krievijā ir 1100 apmetnes ar pilsētas statusu.

Saskaņā ar Krievijas Reģionālās attīstības ministrijas lēmumu "Pilsētu un Lauku
reģionu plānošana un attīstība", pilsētas Krievijā tiek iedalītas šādi.:

1 Tabulā ir pieminētas Krievijas okupētās pilsētas Krimā (de iure Ukrainas
daļa), bet nav iekļautas pie kopējā pilsētu skaitā un kopā iedzīvotāju skaitā.

2 Neieskaitot 3 jaunās pilsētas Maskavas robežās: Moskovskija (24210 iedz.sk.),
Ščerbinka (38905 iedz.sk.) un Troicka (47291 iedz.sk.).

Šīs 17 pilsētas de iure atrodas Ukrainā, taču kopš 2014.g. 21. marta Krimas
Republika un Sevastopole ir Krievijas sastāvā.

Šajā kartē norādītas 50 lielākās Krievijas pilsētas (ņemot vērā 2014.g.
iedz.sk.) atrašanās vietas



https://lv.wikipedia.org/wiki/Kri%C5%A1j%C4%81nis_Barons

Krišjānis Barons (dzimis 1835. gada 31. oktobrī Struteles muižā, miris
1923. gada 8. martā Rīgā), pazīstams arī kā Dainu tēvs, bija latviešu
folklorists, rakstnieks un publicists. Viens no jaunlatviešu kustības
pārstāvjiem.

K. Barons dzimis 1835. gada 31. oktobrī Struteles muižas (Strutteln) vagara Jura
Barona un viņa sievas Enģeles, dzimušas Brikšķas, ģimenē. Viņam kopumā bija
septiņi brāļi un māsas, K. Barons bija jaunākais ģimenē. Bērnību pavadījis Īles
muižā. Kad viņš vēl nebija sasniedzis desmit gadu vecumu, viņa tēvs nomira. K.
Barons mācījās Dundagas Kubeles pagastskolā, Ventspils elementārskolā, Ventspils
apriņķa skolā un Jelgavas ģimnāzijā (1852-1855).

1856. gadā uzsāka matemātikas un astronomijas studijas Tērbatas universitātē.
Kopā ar Krišjāni Valdemāru un Juri Alunānu piedalījās Tērbatas universitātes
latviešu studentu pulciņā. 1856. gadā viņš publicēja savu pirmo darbu — rakstu
"Zvaigznes" par astronomiju laikrakstā "Mājas Viesis". 1857. gadā kopā ar
"Tērbatas latviešu vakaru" kopas studentiem izveidoja studentu korporāciju
Fraternitas Academica Dorpatensis, līdztekus Krišjānim Valdemāram, E. Grīnhofam
un Jānim Zakranovičam tika ievēlēts tās vadībā. 1859. gadā publicēja grāmatu par
Kurzemes, Vidzemes un Igaunijas ģeogrāfiju "Mūsu tēvzemes aprakstīšana un daži
pielikumi īsumā saņemti", kas ir pirmā plašākā Baltijas ģeogrāfijas grāmata.

1860. gadā K. Barons pārtrauca studijas Tērbatā un pārcēlās uz dzīvi Pēterburgā,
kur bija viens no laikraksta "Pēterburgas Avīzes" (1862-1865) dibinātājiem, no
1863. gada bija laikraksta faktiskais redaktors. Rakstīja par darvinismu un
dabaszinātņu tēmām. "Pēterburgas Avīzēs" publicēja savus dzejoļus, stāstus.
Starp viņa populārākajiem dzejoļiem ir "Kalna strauts" (pazīstams kā "Upe un
cilvēka dzīve"), "Mūsu manta", "Divejādas kapenes". Pēc tam laikraksts tika
slēgts un viņš sāka strādāt par tulkotāju (atdzejojis vairākus dzejoļus,
tulkojis aforismus un fragmentus no dažādiem literāriem darbiem). Tā kā darbojās
"Pēterburgas Avīzēs", K. Barons nonāca policijas uzraudzībā. Atrazdamies
Pēterburgā, viņš apprecējās ar 1838. gadā dzimušo Dārtu Rudzīti (strādāja par
kalponi), 1865. gadā arī piedzima dēls Kārlis Barons. 1862. gadā sarakstījis
apcerējumu par darvinismu "Mūžīgs kara lauks". 1867. gadā pārcēlās uz Maskavu,
kur strādāja par privātskolotāju. Sastādījis bibliogrāfisku rādītāju "Apcerējumi
par Baltijas pamatiedzīvotājiem", ko 1868. gadā izdeva Pēterburgas Ģeogrāfijas
biedrība, tādējādi K. Barons ir uzskatāms par pirmo latviešu bibliogrāfu. No
1880. līdz 1893. gadam strādāja Marijas sieviešu ģimnāzijā Maskavā kā vācu
valodas skolotājs.

1878. gadā pievērsās Friča Brīvzemnieka sāktajam latviešu tautasdziesmu vākšanas
un kārtošanas darbam. 1880. gadā Maskavā tika izgatavots Dainu skapis. Skapī
atrodas aptuveni 268 800 lapiņas ar tautas dziesmām. Oriģinālais Dainu skapis
kopš 1940. gada atrodas Latvijas Universitātes Literatūras, folkloras un mākslas
institūtā. 2001. gada 4. septembrī tas tika iekļauts UNESCO Pasaules atmiņas
sarakstā (Memory of the World).

1881. gadā kļuva par Maskavas Dabaszinātņu, antropoloģijas un etnogrāfijas
draugu biedrības etnogrāfijas nodaļas līdzstrādnieku. 1893. gadā K. Barons
atgriezās Rīgā, kur nodarbojās ar latviešu tautas dziesmu kārtošanu. Laikā no
1894. līdz 1915. gadam sešos sējumos (astoņas grāmatas) iznāca "Latvju dainas".
Tas ir viens no plašākajiem tautas dzejas izdevumiem pasaulē. Kopumā krājumā ir
217 996 tautas dziesmas.

Mūža nogalē sarakstīja autobiogrāfiju "Atmiņas". K. Barons miris 1923. gada
8. martā Rīgā, apglabāts Lielajos kapos. Viņam ir uzstādīts piemineklis Vērmanes
dārzā Rīgā (skulptore Lea Davidova-Medene).

Studenta gados Barons uzrakstīja ģeogrāfijas grāmatu no latviskā viedokļa ar
nosaukumu: "Mūsu tēvzemes aprakstīšana un daži pielikumi, īsumā saņemti.
Grāmatiņa priekš skolām un mājām", ko izdeva Jelgavā 1859. gadā.

Pēc īsa pārskata par pasaules tautām Barons apstājas pie Eiropas iedzīvotājiem,
izceldams īpaši trīs rases: ģermāņu, slāvu un romāņu. Norādīts vispirms uz šo
tautu vietu citu starpā, nostājoties pretī citur izsacītām domām. Latvieši nav
pieskaitāmi ar lībiešiem un kūriem pie somu tautām, kā daudz vācu grāmatās
stāstīts, ne arī grieķiem, latīņiem vai ģermāņiem, kā citi sacījuši, tāpat ne
pie slāvu tautām, kā slāvu zinātnieki nereti norāda, bet latviešu, leišu un veco
prūšu valodas ir īpaša valodas cilts, kas nav cēlusies, ģermāņu un slāvu valodām
sajaucoties, bet kas, tāpat kā šīs valodas senos laikos, radusies "no Indijas
sanskrita valodas". Tad Barons izceļ latviešu valodas vērtību. Tā nebūtu zemu
turama arī tad, ja tā būtu maisīta valoda, kā angļu, franču. Bet latviešu un
leišu valodas ir vecas un cienījamas, kas stāv vistuvāk vairāk nekā divi
tūkstoši gadus ļaužu mutē izmirušai, tikai Indijas svētās grāmatās atrodamai
sanskrita valodai.

K. Barona mūža darbs folkloristikā ir akadēmiskais tautas dziesmu krājums
"Latvju dainas" (1915), ko valodnieks Jānis Endzelīns nosaucis par latviešu
filoloģijas stūrakmeni.

K. Barons vēl ir sastādījis "Latvju dainu izlasi" un pētījis tautas dziesmu
metriku ("Latvju dainu izlase skolai un jaunatnei", 1931). Viņš ir licis pamatus
latviešu literārās valodas populārzinātniskajam stilam, sarakstījis vairāk nekā
150 populārzinātniskus rakstus. Nodarbojies arī ar jaunu svešvārdu ieviešanu,
ieviesis vairāku zinātņu nosaukumus (piemēram, matemātika, ģeogrāfija, fizika,
bioloģija).

Viņa vārdā ir nosaukta Krišjāņa Barona iela Rīgā. Tāpat par godu K. Baronam ir
nosaukts 1977. gada septembrī atklātais asteroīds "3233 Krišbarons".

Pie Struteles muižas vagara mājas piestiprināta plāksnīte ar uzrakstu "1835.
gadā šajā ēkā dzimis latviešu gara mantu vācējs Kr. Barons".



https://lv.wikipedia.org/wiki/Kan%C4%81riju_Salas

Kanāriju salas (spāņu: Islas Canarias) ir septiņu lielu un sešu mazu vulkāniskas
izcelsmes salu veidots arhipelāgs, kas atrodas Atlantijas okeāna austrumos,
netālu no Āfrikas ziemeļrietumu piekrastes. Lai gan salas atrodas netālu no
Marokas un Rietumsahāras piekrastes, salas pieder Spānijai un Kanāriju Salas ir
viens no tās autonomajiem apgabaliem. Kanāriju salu kopējā platība ir 7493 km2
un tas ir trīspadsmitais lielākais Spānijas autonomais apgabals.

Kanāriju salas ir vistālākais jaunās Eiropas punkts, tās no Āfrikas kontinenta
rietuma piekrastes šķir 108 kilometri, bet no Spānijas salas atrodas aptuveni
1500 kilometru attālumā. Arhipelāgs sastāv no šādām salām kā Tenerife,
Fuerteventura, Grankanārija, Lanzarote, Palma, Gomēra un Jerro salām. Lai gan
sešas mazās Činiho arhipelāga salas arī atrodas Kanāriju Salu sastāvā, tās
piemin reti. Galvenokārt tas ir saistīts ar to, ka tikai La Graciosa sala ir
apdzīvota un tajā dzīvo vairāk nekā 600 cilvēki.

2011. gadā Kanāriju salās dzīvoja 2,12 miljoni iedzīvotāju un tas ir astotais
lielākais Spānijas autonomais apgabals pēc iedzīvotāju skaita. Kopš 1982. gada
Kanāriju salas ir iekļautas NATO, bet kopš 1986. gada tā ir arī Eiropas
Savienības teritorija. Kanāriju salās tāpat kā Spānijā lieto eiro.

Kanāriju salu administratīvais prezidents ir Paulino Rivero, bet katru no
septiņām lielākajām salām pārvalda sava padome. Kanāriju salu galvaspilsētas ir
Santakrusa de Tenerife un Laspalmasa de Grankanārija, no kurām lielākā pilsēta
ir Laspalmasa de Grankanārija.

Pirmie Kanāriju salu iedzīvotāji ir bijuši guanči, kuri ir dzīvojuši diezgan
noslēgtu dzīvi. Guanči minēti feniķiešu, grieķu un romiešu rakstiskajos avotos.
Salu pirmiedzīvotāji cieta no nemitīgiem arābu iebrukumiem. Franču pētnieks Jean
de Bethencourt 1402. gadā kļuva par ekspedīcijas vadītāju un devās uz salu. Viņš
izkāpa Lansarotes salas ziemeļu puses krastā. No tās viņš tālāk ieņēma
Fuerteventuru un Jerro. Gomeras, Grankanāras, Tenerifes un Palmas iedzīvotāji
pretojās spāņu iebrukumam gandrīz simts gadus, tomēr 1495. gadā Kanāriju salas
neizturēja un padevās spāņu spiedienam.

Bagātās salas piesaistīja visas Eiropas tirgotāju un dēkaiņu uzmanību.
Kristofora Kolumba 1492. gadā atklātie jaunie kuģošanas ceļi palielināja
Kanāriju salu nozīmi.

Līdz 19. gadsimtam salu valdības centrs atradās Grankanārijā. Palmas salas
galvaspilsētas ostā, krājumu papildināšanai pirms tālā jūrasbrauciena piestāja
visi Eiropas kuģi, kas devās jauno zemju meklējumos, bet vēlāk pēc Amerikas un
Rietumindijas ceļa atklāšanas piestāja arī visi tie kuģi, kuri devās uz
jaunajiem kontinentiem.

No 1936. gada līdz 1975. gadam Kanāriju salās (izņemot Palmas salu), tāpat kā
visā Spānijā, valdīja ģenerāļa Franko režīms. Pēc viņa nāves sākās
demokratizācijas process un strauja ekonomikas augšupeja. 1982. gadā Kanāriju
salas ieguva autonomiju. Kopš 1982. gada Kanāriju salas kā Spānijas autonomais
apgabals ir iekļautas NATO, bet kopš 1986. gada ir arī Eiropas Savienības
teritorija.

Kanāriju salas ir Spānijas Karalistes autonomais apgabals, ko veido septiņas
lielas un sešas mazas vulkāniskas izcelsmes salas, kas atrodas Atlantijas
okeānā. Salas sastāv pārsvarā no vulkāniskas izcelsmes ieža - bazalta. Salu
kopējā platība ir 7 493 km2 un tās aizņem 1,5% no Spānijas kopējās platības. Tās
ir vistālākais jaunās Eiropas teritorija, tās no Āfrikas kontinenta rietuma
piekrastes šķir 108 kilometri, bet no Spānijas kontinentālās daļas šķir aptuveni
1500 kilometri.

Kanāriju salu augstākā virsotne ir dabīgais vulkāns Teide, Tenerifes salā, un tā
augstums sasniedz 3718 metrus virs jūras līmeņa. Teide ir arī augstākā virsotne
visā Spānijā. Salās sastopami endēmiski augi kā pūķkoks, Kanāriju priede,
Kanāriju dateļpalma un citi.

Galvenā ekonomikas nozare Kanāriju salās ir tūrisms, kas veido 32% no Kanāriju
salu IKP. Katru gadu vidēji Kanāriju salas apmeklē divpadsmit miljoni tūristu.

Iedzīvotāji nodarbojas arī ar lopkopību un zvejniecību. Salu teritorijās audzē
banānus, citrusus, vīnogas, mandeles, tabaku, graudaugus, dārzeņus un citus
augus, kurus galvenokārt eksportē uz Eiropu un Ziemeļameriku.



https://lv.wikipedia.org/wiki/Jauda

Jauda — fizikāls lielums, kas raksturo veikto darbu noteiktā laika periodā. Ar
jaudu saprot arī sistēmas enerģijas izmaiņas (iegūšanas vai patērēšanas) ātrumu.
Parasti jaudu apzīmē ar burtu N {\displaystyle N} . Jaudas definīcijas formula

Dažkārt tehnikā jaudu joprojām mēra arī zirgspēkos (zs). 1 zirgspēks aptuveni ir
735 vati.

Jebkurš spēks, kas darbojas uz kustīgu ķermeni, veic mehānisku darbu. Jaudu šādā
gadījumā nosaka pēc formulas:

F — spēks, v — ātrums, α {\displaystyle \alpha } — leņķis starp ātruma un spēka
vektoriem.

Momentānā jauda, kas izdalās uz elektriskās ķēdes elementa, ir vienāda ar
momentānās strāvas un momentānā sprieguma reizinājumu:

Tā kā līdzstrāvas spriegums un strāvas stiprums ir pastāvīgi un momentānie
spriegumi un strāvas ir vienādas jebkurā laika momentā, tās aprēķina pēc
formulām:

P = I ⋅ U = I 2 ⋅ R = U 2 R {\displaystyle P=I\cdot U=I^{2}\cdot R={\frac
{U^{2}}{R}}}

Sinusoidālas maiņstrāvas vidējā jauda: P = I e f ⋅ U e f ⋅ cos ⁡ ϕ
{\displaystyle P=I_{ef}\cdot U_{ef}\cdot \cos \phi }

I e f = I 2 {\displaystyle I_{ef}={\frac {I}{\sqrt {2}}}} ;    U e f = U 2
{\displaystyle U_{ef}={\frac {U}{\sqrt {2}}}}

Q = I e f ⋅ U e f ⋅ sin ⁡ ϕ {\displaystyle Q=I_{ef}\cdot U_{ef}\cdot \sin \phi }



https://lv.wikipedia.org/wiki/Imants_Ziedonis

Imants Ziedonis (dzimis 1933. gada 3. maijā, miris 2013. gada 27. februārī) bija
latviešu dzejnieks, publicists, īsās prozas (epifāniju) autors, tulkotājs,
scenārists. Latvijas PSR Tautas dzejnieks (1977). Viņš bija spilgts Dziesmotās
revolūcijas laika sabiedriskais darbinieks, bijis ievēlēts Augstākajā Padomē.
Apbalvots ar otrās šķiras Triju Zvaigžņu ordeni. Viens no populārākajiem
latviešu literāro pasaku autoriem. Rīgas Latviešu biedrības gada biedrs.

Imants Ziedonis dzimis Rīgas apriņķa Slokas pagasta Ragaciema "Birutās",
zvejnieka Jāņa Ziedoņa ģimenē. Viņš ir mācījies Lapmežciema pamatskolā, 1952.
gadā pabeidzis Tukuma 1. vidusskolu. 1952. gadā un līdz 1959. gadam studēja
filoloģiju Latvijas Valsts universitātes Vēstures un filozofijas fakultātē
neklātienē. Vēlāk studējis M. Gorkija Pasaules literatūras institūtā Maskavā,
kur beidza Augstākos literāros kursus (1964). Ziedonis studiju gados strādāja
vairākus gadījuma darbus, tai skaitā kā bibliotekārs, skolotājs, ceļu
remontstrādnieks. Bijis Padomju Savienības komunistiskās partijas biedrs. Laikā
no 1964. līdz 1965. gadam bijis izdevniecības "Liesma" redaktors.

Trešā atmodas laikā bija aktīvs sabiedrisks darbinieks. Bijis viens no Latvijas
Kultūras fonda dibinātājiem un tā pirmais priekšsēdētājs no 1987. līdz 1993.
gadam. Tāpat bijis viens no Latvijas institūta dibinātājiem un sākumā bijis arī
tā vadītājs (1998—2000). 1990. gadā kā Latvijas Tautas frontes kandidāts Stučkas
vēlēšanu apgabalā tika ievēlēts Augstākajā Padomē. 4. maijā balsojis par
deklarāciju "Par Latvijas Republikas neatkarības atjaunošanu". 1991. gadā nolika
AP deputāta mandātu (viņa vietā Aizkraukles vēlēšanu apgabalā ievēlēts Aivars
Berķis) un turpmāk politikā vairs aktīvi nedarbojās.

1997. gadā I. Ziedonis bija Ministru prezidenta Guntara Krasta padomnieks
kultūras, Latvijas tēla, nacionālās identitātes un citos jautājumos.

2010. gadā ir izveidots Imanta Ziedoņa fonds Viegli. Fonda galvenie mērķi ir
veicināt jaunradi Latvijā, veidojot dažādus kultūras attīstības projektus. 2011.
gadā nāca klajā fonda mūzikas albums "Viegli", kurā piedalās vairāki Latvijā
pazīstami mūziķi.

Miris 2013. gada 27. februārī. 6. martā Rīgas Domā notika atvadīšanās no tautā
iemīļotā dzejnieka un viņam veltīts dievkalpojums, ko vadīja mācītājs Juris
Rubenis. Apbedīts Engures novada Ragaciema kapos.

2014. gada 6. janvārī Latvijas Pasta organizētajā pastmarku dizaina konkursā
uzvarēja pastmarka "Imants Ziedonis ziedēs mūžīgi". Tās autore ir grafiskā
dizainere Andra Pētersone. Uz pastmarkas attēlots I. Ziedonis. Portreta pamatā
ir Leonīda Tugaļeva dzejnieka fotogrāfija, kas 1982. gadā Spānijā ieguva pirmo
vietu starptautiskā fotokonkursā (Salon Internacional De Navidad De Fotografia
1982). Pastmarka tika nodrukāta 300 000 eksemplāru tirāžā.

1956. gadā sācis publicēt literāros darbus. Pirmo dzejoļu krājumu "Zemes un
sapņu smilts" viņš izdeva 1961. gadā. Šajā gadā kļuvis par Rakstnieku savienības
biedru, no 1966. līdz 1967. gadam bijis tās valdes sekretārs.

Latvijas PSR Nopelniem bagātais kultūras darbinieks (1972). Latvijas PSR Tautas
dzejnieks (1977). Latvijas Zinātņu akadēmijas goda loceklis (1990). Apbalvots ar
II šķiras Triju Zvaigžņu ordeni (1995) un I šķiras Atzinības krustu (2008).
Saņēmis LPSR Valsts prēmiju (1967), Literatūras gada balvu (2000, 2006) un
Latvijas Zinātņu akadēmijas Raiņa balvu (2001). 1999. gadā Ziedonim tika
piešķirta Valsts kultūrkapitāla fonda mūža stipendija.

I. Ziedoņa dzeja ir daudz komponēta. 70. gados vairākus tekstus komponē Imants
Kalniņš - gan oratoriju "Dzejnieks un nāra", gan arī dziesmas. 70. gadu otrajā
pusē top Raimonda Paula dziesmu cikls ar Ziedoņa vārdiem ("Caurvējā", "Kā svece
deg", "Saulrieteņa dzīvībiņa", "Lapsenes nāve", "Mans bērns", "Dod zvaigzni",
"Sit mani Prustā", u.c.).



https://lv.wikipedia.org/wiki/Glezniec%C4%ABba

Glezniecība ir tēlotājas mākslas veids, kurā mākslas tēli ar krāsu, līniju un
gaismēnu palīdzību tiek atveidoti uz plaknēm, kas var būt, piemēram, papīrs,
audums, kartons, koks vai sienas apmetums.

Glezniecību daudzi uzskata par vienu no nozīmīgākajiem tēlotājas mākslas
veidiem. Glezniecības galvenais izteiksmes līdzeklis ir krāsas, taču būtiska
loma ir arī līnijām un gaismēnām. Mākslas tēla izteiksmīgumu var kāpināt ar
krāsu slāņa klājumu un gleznojuma virsmas faktūru jeb apdari.

Lai radītu stājglezniecības darbus jeb gleznas, gleznotājs izmanto dažādas
glezniecības tehnikas. Atkarībā no krāsas veida izvēles tiek izšķirtas šādas
glezniecības tehnikas: eļļas krāsu tehnika, tempera, akvarelis, enkaustika,
emaljas krāsu tehnika, pastelis, freska, akrila krāsu tehnika, līmes krāsu
tehnika, guaša tehnika. Glezniecības tehnikas tiek izšķirtas arī pēc
kompozīcijas veida (kolāža, mozaīka) un pēc krāsu uzlikšanas veida
(puantilisms).

Atkarībā no izvirzītā mērķa un uzdevuma attiecībā pret glezniecības mākslas
darbu, glezniecība tiek iedalīta stājglezniecībā, monumentālajā glezniecībā, ar
ko saprot plafonus, panno un sienas gleznojumus, kā arī miniatūru glezniecībā un
svētbilžu glezniecībā.

Žanrs ir mākslā vēsturiski izveidojusies daiļrades forma, kas raksturo katra
mākslas veida savdabīgās kompozīcijas struktūras. Glezniecībā žanrus var iedalīt
divējādi, tas ir, pēc tās satura un attēlojamā objekta. Ar glezniecības žanriem
pēc satura tiek saprasti tādi žanru veidi kā sadzīves, kas iekļauj sevī sadzīves
glezniecību, kluso dabu, aktus, ainavas, portretus un citus tiem līdzīgus;
vēsturiskais, ar ko saprot vēsturisku, dokumentālu, batālu glezniecību un
uzskaitītajiem līdzīgus; kulta žanrs, kas sevī ietver mitoloģisko un reliģiozo
glezniecību; animālistiskais, arhitektūras, dekoratīvais, ar to saprotot
dekoratīvo, monumentālo, alegorisko glezniecību un līdzīgus un, visbeidzot,
abstraktais žanrs.

Tā kā tēlotājmākslā žanru sistēmu nosaka attēlojamais objekts, tad arī
glezniecības žanri ir aplūkojami un izdalāmi atkarībā no objekta, kas ir
attēlots un redzams. Pēc šī iedalījuma pastāv šādi glezniecības žanri: ainava,
kas atkarībā no vietas, kas ir darbā attēlota, var būt lauku ainava, pilsētas
ainava, rūpnieciskā ainava vai jūras ainava, kurai tiek lietots apzīmējums
marīna. Cits žanra veids ir portrets, kas, ņemot vērā nosacījumu, tas ir,
attēloto personu skaitu, paša vai citu personu atainojumu gleznā, var būt
pašportrets, portrets, dubultportrets, kā arī grupas portrets. Vēl cits žanra
veids ir klusā daba, kas ir nedzīvās dabas, sadzīves priekšmetu vai medību
trofeju atspoguļojums. Vēl viens žanra veids ir figurālā kompozīcija, kas
izpaužas sakrālajā attēlojumā (reliģisks motīvs), mitoloģiskajā attēlojumā
(mītu, leģendu un teiku motīvs), batāliju attēlojumā (kaujas ainu motīvs),
animālistiskajā attēlojumā (dzīvnieku motīvs), tematiskajā attēlojumā (sadzīves
un vēsturisks motīvs). Kā vēl divi atšķirīgi žanri ir minami akts, respektīvi,
kaila cilvēka attēlojums un analītiskais žanrs.

Mūsdienu tēlotājmākslā ir saskatāma žanru savstarpēja mijiedarbība un sintēze,
tāpēc nereti pēc gleznām ir grūti klasificēt kādu vienu noteiktu žanru, jo
mākslinieks var pēc savas iedvesmas gleznot jebko, sākot no ainavas un beidzot
ar iedomām un fantāzijām.



https://lv.wikipedia.org/wiki/Gana

Gana (angļu: Ghana), oficiāli Ganas Republika (Republic of Ghana), ir valsts
Rietumāfrikā. Gana ir suverēna, unitāra, prezidentāla un daudznacionāla valsts,
kas atrodas pie Atlantijas okeāna Gvinejas līča. Tā robežojas ar Kotdivuāru
rietumos, Burkinafaso ziemeļos, Togo austrumos un Atlantijas okeānu dienvidos.

Ganas iedzīvotāju skaits ir aptuveni 27 miljoni un tie sastāv no dažādām
etniskajām un reliģiskajām grupām. Valsts daudzveidīgā ģeogrāfija sastāv no
līdzenumiem, zemiem kalniem, savannām, mežiem, upēm, ezeriem un dabas
rezervātiem. Ganas krasta līnija ir 560 km gara. Piekrastē atrodas daudz
nozīmīgas pilis, cietokšņi un ostas. Pirms Britu impērijas kolonizācijas 20.
gadsimtā, Ganas vietā ir bijušas daudzas karalistes un impērijas. Visspēcīgākā
no tām bija Ašanti Karaliste. 1957. gadā, tā kļuva par pirmo Āfrikas valsti,
kura ieguva neatkarību no Eiropas valstu kolonizācijas. Tas padarīja valsti par
melnādaino cilvēku sasnieguma simbolu un deva iedvesmu Āfrikas neatkarības
kustībām.

Gana ir viena no Āfrikas visvairāk attīstītākajām valstīm ar labvēlīgu pārvaldi,
stabilitāti, mieru, un tautas attīstību pēc reģionālajiem standartiem. Tās
ekonomika ir sestā lielākā Āfrikas kontinentā pēc pirktspējas paritātes un
nominālā IKP. Ganas IKP ir viens no visstraujāk augošajiem pasaulē. Runājot par
pirktspējas paritātes ienākumiem uz vienu iedzīvotāju, Ganai ir augstākais
ienākums uz vienu iedzīvotāju Rietumāfrikā, un desmitie lielākie ienākumi Āfrikā
uz vienu iedzīvotāju. Gana ir viena no piecām valstīm Āfrikā ar brīvu presi.

Gana ir liela naftas un dabasgāzes ražotāja. Tai ir Āfrikas piektās lielākās
naftas rezerves un sestās lielākās dabasgāzes rezerves. Tā ir viena no pasaules
lielākajām zelta un dimanta ražotājām, un tiek prognozēts, ka tā būs lielākā
kakao ražotāja pasaulē, sākot no 2015. gada. Ganas pieaugošā ekonomiskā
labklājība un demokrātiskā politiskā sistēma ir padarījusi to par reģionālo
spēku Rietumāfrikā un kontinentālajā Āfrikā. Tā ir Nepievienošanās kustības
dibinātāja, Rietumāfrikas valstu ekonomiskās kopienas un G24 locekle.

Mūsdienu Ganas teritorija bija apdzīvota viduslaikos un lielo ģeogrāfisko
atklājumu laikmetā, kad tās teritorijas dienvidu un centrālajā daļā izveidojās
akanu karalistes, kā Ašanti Impērija, kā arī, Akvamū, Bonomana, Denkiru valsts
un Mankesimas karaliste.

Līdz pat 11. gadsimtam lielākā daļa mūsdienu Ganas teritorija bija lielākoties
cilvēku neapdzīvota. 5. gadsimtā p.m.ē. šajā teritorijā apmetās akani. 11.
gadsimta sākumā viņi bija izveidojuši valsti, kuru sauca par Bonomanu (mūsdienu
Brongas-Ahafo reģions).

No 13. gadsimta sākās akanu migrācija no šīs teritorijas, izveidojot vairākas
citas valstis Ganā, kuras bija balstītas galvenokārt uz zelta tirdzniecību, kā
Bonomana (Brongas-Ahafo reģions), Ašanti (Ašanti reģions), Denkiru valsts
(Centra rajons), Mankesimas karaliste (Rietumu reģions) un Akvamū (Austrumu
reģions). 19. gadsimtā mūsdienu Ganas dienvidu daļa tika iekļauta Ašanti
Karalistē, kura bija viena no ietekmīgākajām valstīm Subsahāras Āfrikā pirms
koloniālisma sākuma.

Ašanti Karaliste sākumā izveidojās kā klanu apvienība, bet beigās kļuva par
centralizētu karalisti ar modernu, augsti specializētu birokrātiju, kura bija
koncentrēta galvaspilsēta bija Kumasi. Pirms akanu saskares ar eiropiešiem,
Ašanti iedzīvotāji bija radījuši tam laikam modernu ekonomiku, kas balstījās
galvenokārt uz zelta izstrādājumiem, kurus tirgoja Āfrikas valstīm.

Akanu tirdzniecība ar Eiropas valstīm sākās pēc saskarmes ar portugāļiem 15.
gadsimtā. Portugāļu tirgotāji, pārsteigti par teritorijas zelta resursiem,
nosauca to par Zelta krastu (Costa do Ouro). Portugāļi pirmoreiz ieradās
dienvidu piekrastes pilsētā Elminā (toreiz vietējais nosaukums- Anomansa) un
padarīja to par Portugāļu Zelta krasta kolonijas galvaspilsētu.

1481. gadā Portugāles karalis Žoau II uzdeva Diogu d'Azambužam uzbūvēt Elminas
pili, kas tika pabeigta trīs gadu laikā. 1598. gadā holandieši pievienojās
portugāļiem zelta tirdzniecībā, uzbūvējot fortus Komedā un Kormantsijā un
izveidojot holandiešu Zelta krasta koloniju. 1617. gadā holandieši atņēma
portugāļiem Olninas pili un 1642. gadā iekaroja Sv. Entonija fortu Aksimā.

17. gadsimta vidū arī citas Eiropas valstis uzsāka zelta tirdzniecību
Rietumāfrikas piekrastē, jo īpaši zviedri, izveidojot Zviedru Zelta krasta
koloniju (Svenska Guldkusten), un dāņi, izveidojot Dānijas Zelta krasta koloniju
(Danske Guldkyst jeb Dansk Guinea).

Portugāļu, zviedru, dāņu, holandiešu un vācu tirgotāji uzbūvēja vairāk nekā
trīsdesmit fortus. Vācieši nodibināja Vācu Zelta krasta koloniju (Brandenburger
Goldküste jeb Groß Friedrichsburg). 1874. gadā Lielbritānija ieguva kontroli pār
daļu mūsdienu Ganas teritorijas, kuras nosauca par Britu Zelta krastu. Starp
britu koloniālo varu un dažādām akanu tautas valstīm notika daudzi militāri
konflikti. Ašanti Karaliste pāris reižu sakāva britus karadarbībā, kas ilga 100
gadus, bet galu galā 1900. gadā zaudēja un beidza pastāvēt.

1947. gadā jaunizveidotā Apvienotā Zelta krasta konvencija, kuru izveidoja
Lielais sešinieks, aicināja ieviest "pašpārvaldi iespējami īsā laikā". Pēc šī
aicinājuma 1946. gadā notika Zelta krasta likumdošanas vēlēšanas. Kvami Nkruma,
pirmais Ganas premjerministrs un prezidents, izveidoja Konventa Tautas partiju.

Kvami Nkruma uzvarēja Zelta krasta likumdošanas vēlēšanas 1951. gadā. Nkruma
tika iecelts par Zelta krasta valdības biznesa līderi.

1957. gada 6. martā Gana tika pasludināta par neatkarīgu valsti ar Kvami Nkrumu
kā premjerministru. Nkruma centās valsti attīstīt kā modernu, sociālistisku
valsti agrīnā industrializācijas stadijā. Valdība uzsvēra politisko un
ekonomisko sakārtotību, mēģinot palielināt stabilitāti un produktivitāti,
izveidojot darba, jauniešu, fermeru kooperatīvus un citas masu organizācijas,
kas saistītas ar valdošo partiju. Nkruma uzsvēra, ka valdība darbojas tikai kā
valdošās partijas instruments.

Pieaugot opozīcijas aktivitātēm, Nkruma pielietoja 1958. gadā pieņemto
Preventīvās Aizturēšanas aktu, lai savus politiskos pretiniekus varētu arestēt
līdz pat pieciem gadiem bez tiesas sprieduma (vēlāk šīs termiņš tika pagarināts
līdz 10 gadiem). 1960. gada 1. jūlijā spēkā stājās jauna konstitūcija, kura
pārveidoja Ganu no parlamentāras republikas par prezidentālu republiku. 1960.
gada augustā Nkruma ieviesa cenzūru visām publikācijām. 1964. gada sākumā
referendumā Gana tika pārveidota par vienpartijas valsti ar Nkrumu kā prezidentu
uz mūžu.

1966. gada 24. februārī armijas un policijas virsnieku grupa gāza Nkrumas
valdību. Jaunais režīms apvērsumu pamatoja ar Nkrumas diktatoriskajām tieksmēm,
cilvēktiesību ierobežojumiem, režīma korumpētību kā arī ekonomikas slikto
stāvokli. Tika atļautas politiskās partijas un 1969. gadā tika sarīkotas
parlamenta vēlēšanas, kurās uzvarēja Kofi Busijas vadītā Progresa partija. No
1972. līdz 1981. gadam Ganā notika vairāki militāri apvērsumi, kā arī bija
neilgs konstitucionālas republikas periods (1979.–1981.). 1992. gada 28. aprīlī
tika pieņemta jauna konstitūcija un gada nogalē sarīkotas prezidenta un
parlamenta vēlēšanas, kurās uzvarēja pie varas esošais militārais diktators
Džerijs Rolings un viņa vadītais Nacionāli demokrātiskais kongress (NDK). 1996.
gadā notikušajās vēlēšanās NDK saņēma 57,4% balsu, bet 2000. gada prezidenta un
parlamenta vēlēšanās uzvarēja Džons Kufuors un viņa vadītā Jaunā patriotiskā
partija. 2000. gada decembrī Džons Kufuors kļuva par Ganas prezidentu un tika
atkārtoti ievēlēts šajā amatā arī 2004. gadā. 2009. gada janvārī par Ganas
prezidentu kļuva Džons Evanss Ata Milss.

Gana atrodas pie Gvinejas līča, tikai dažus grādus uz ziemeļiem no ekvatora,
tādējādi dodot tai siltu klimatu. Ganas platība ir 238,535 km2, un tās krasta
līnija ar Atlantijas okeāna Gvinejas līci stiepjas 560 km garumā valsts
dienvidos. Gana ir ģeogrāfiski tuvāk Zemes "centram", nekā jebkura cita valsts
pasaulē, kaut gan nosacītais centrs (0 °, 0 °), atrodas Atlantijas okeānā
aptuveni 614 km no Ganas dienvidaustrumu krasta Gvinejas līcī.

Ganā dominē pļavas, kas sajauktas ar dienvidu piekrastes krūmājiem un meži. Meži
stiepjas 320 km ziemeļu virzienā no Ganas dienvidrietumu piekrastes, un austrumu
virzienā aptuveni 270 km. Ganas dienvidu daļa ir galvenā minerālu un
kokmateriālu ieguves vieta.

Ganas reljefs sastāv no līdzenumiem un zemiem kalniem. Valsts teritorijā ir
daudz upju ar ūdenskritumiem, kā arī Volta ezers, pasaules lielākais mākslīgais
ezers. Ganas austrumu piekrastē Atlantijas okeānā atrodas Dodi sala un Bobovasī
sala.

Gana ir unitāra, prezidentāla un konstitucionāli demokrātiska valsts ar
parlamentāru daudzpartiju sistēmu. Pēc militārās un civilās valdības maiņas
1993. gada janvārī, Ganas militārā valdība pēc prezidenta un parlamenta
vēlēšanām 1992. gada beigās iesāka Ganas Ceturtās Republikas periodu. 1992. gada
konstitūcija sadala varu starp Ganas bruņoto spēku augstāko virspavēlnieku
(Ganas prezidentu), parlamentu, Ministru kabinetu, Valsts padomi un neatkarīgu
tiesu varu. Ganas valdību ievēl vispārējās vēlēšanās.

2012. gada 7. decembrī notikušajās prezidenta vēlēšanās uzvarēja bijušais
viceprezidents Džons Dramani Mahama un 2013. gada 7. janvārī tika iecelts par
Ganas prezidentu uz 4 gadu termiņu, kas beigsies 2017. gada janvārī.

2012. gadā Gana tika ierindota 67. vietā, kā viena no vismazāk trauslākajām
valstīm pasaulē un 5. vietā Āfrikā pēc Maurīcijas, Seišelu salām, Botsvānas, un
Dienvidāfrikas. Gana ierindojās 112. vietā no 177 valstīm. Gana tika ierindota
64. vietā, kā vismazāk korumpētā un politiski korumpētā valsts pasaulē no visām
174 valstīm un to ierindoja 5. vietā kā vismazāk korumpēto un politiski
korumpēto valsti Āfrikā no 53 valstīm 2012. gadā. Gana ierindojās 7 vietā no 53
Āfrikas valstīm, kā valsts ar labu pārvaldes kvalitāti.

Lielākā daļa Ganas iedzīvotāju - 98% procenti - ir melnādainie afrikāņi. Gana ir
multietniska valsts, lielākā etniskā grupa ir ašanti.

Pēc 2010. gada tautas skaitīšanas datiem 71,2% Ganas iedzīvotāju bija kristieši;
(28,3% bija pentakosti, 18,4%, protestanti un 13,1% katoļi). 17,6% no Ganas
iedzīvotājiem bija musulmaņi, (51% sunnīti, 16% ahmadiji un 8% šiīti).

2014. gadā bija reģistrēti 375 000 legāli imigranti- pastāvīgie iedzīvotāji, kas
dzimuši ārpus Ganas, kā arī viesstrādnieki vai ārvalstu studenti. Savā pirmajā
uzskaitē pēc kolonizācjas 1960. gadā, Ganas iedzīvotāju skaits bija 6,7
​​miljoni. Ganas iedzīvotāju vidējais vecums ir 30 gadi, un vidējais ģimenes
lielums ir 3,6 cilvēki. Ganas valdība norāda, ka Ganas oficiālā valsts valoda ir
angļu, un tajā runā 67,1% no Ganas iedzīvotājiem.



https://lv.wikipedia.org/wiki/Ebreju_v%C4%93sture_Latvij%C4%81

Ebreju vēsture Latvijā apkopo svarīgākos Latvijas ebreju kopienas vēstures
posmus no Livonijas konfederācijas laikiem 16. gadsimtā līdz neatkarīgās
Latvijas valsts izveidei.

Vācu ordeņa mestrs Zigfrīds fon Feihtvangens 1306. vai 1309. gadā aizliedza
ebrejiem ieceļot Livonijā, kas netieši norāda, ka ebreji radīja konkurenci vācu
tirgotājiem. Sekojošajos pāris gadsimtos ebreji Livonijas teritorijā visticamāk
ieradās kā citu valstu un pilsētu pilnvaroti tirgotāji, taču uz ilgstošu dzīvi
neapmetās.

Pēc Viļņas ūnijas noteikumiem Sigismunds II Augusts garantēja Livonijas
autonomiju, tādēļ, atšķirībā no Polijas-Lietuvas kopvalsts, ebrejiem netika
ļauts tirgoties, vākt nodokļus un iekasēt muitas nodevas Livonijas Pārdauga­vas
hercogis­tes teritorijā. Rīgas brīvpilsēta, 1582. gadā padodoties
Polijas-Lietuvas valdniekam Stefanam Batorijam, ieguva tiesības pati regulēt
ebreju uzturēšanās atļaujas. Tā Rīgā uzturējās vācu ebreju ārsts K. Fīdlers, kas
vēlāk kļuva par Krievijas cara Borisa ārstu Maskavā. Šīs privilēģijas saglabājās
arī pēc 1621. gada, kad Rīga kļuva par Zviedru Vidzemes galvaspilsētu.

Kurzemes bīskaps Johans IV fon Minhauzens Livonijas sabrukuma periodā aicināja
ebreju tirgotājus apmesties Piltenē, lai tie veicinātu viņa pārvaldīto
teritoriju ekonomisko attīstību. Pirmā Piltenes un visas Latvijas ebreju kopiena
tika nodibināta 1570. gadā, desmit gadus pēc tam, kad Piltenes apgabals nokļuva
Dānijas prinča Magnusa pārvaldē. 1585. gadā Stefans Batorijs savā kontrolē
pārņēma arī Piltenes apgabalu un tajā dzīvojošajiem ebrejiem dod plašas
tiesības, kas saglabājās līdz pat 1717. gadam, kad pēc Lielā Ziemeļu kara
beigām, teritorijas pārvaldē tika veiktas izmaiņas.

Paralēli, Lejaskurzemē, kas nodota Polijas-Lietuvas vasaļa Brandenburgas
kūrfirsta pārvaldē, sāk ieceļot ebreji no netālās Prūsijas hercogistes un
izveidojās Aizputes ebreju kopiena. Ebreju tirgotāji Liepājas apkārtnē iepirka
dzintaru, ko tālāk pārdeva Prūsijā. Šie, no rietumiem nākošie ebreji pārsvarā
runājā vāciski un jidišā.

Nostabilizējoties Kurzemes hercogistei, ebreji sāk apmesties Jelgavā, un pārējā
hercogistes teritorijā. Viņi ir veiksmīgi tirdzniecības starpnieki starp poļu un
zviedru pakļautībā esošajām Latvijas daļām. Kurzemes hercogi vēlējās nostiprināt
savu neatkarību, tāpēc viņiem bija nepieciešami ekonomiski akīvi iedzīvotāji.

Ebreju ienākšanu sevišķi stimulēja hercogs Jēkabs, kurš uzti­cēja vi­ņiem
muitnieku pienākumus un nodokļu ievākšanu. Ebrejs Zaharijs Daniels pat tika
iecelts par Liepājas jūrmalas zonas fogtu (pār­vald­­nieku), uzdodot viņam tur
kārtot visas hercoga īpašumu tirdzniecības lietas. (...) Jēkaba pēcnācējs
hercogs Frīdrihs Kazimirs jau atļāva savas kases labā vietējiem ebrejiem veikt
liela mēroga finansu operācijas, organizēt spirta ražošanu un naudas maiņu
Jelgavā, kur pulcējās tirgotāji no dažādām valstīm. Arī muitas die­nestu viņš
gan­drīz pilnīgi nodeva ebreju muitniekiem. Tā ievē­ro­jami palielinājās hercoga
ienākumi, un daļa no tiem tika iegul­­dīta manufaktūru un ostu celtniecībā, kuģu
būvē, kā arī galma grez­nī­bas spodrināšanā.

Šādi ebreju panākumi izsauca vietējās vācu muižniecības elites protestus. 1648.,
1688. un 1698. gadā Kurzemes landtāgs hercogiem pieprasīja ebrejus izraidīt.
Hercogi bija spiesti ievērot kompromisa kursu, ierobežojot ebrejus, taču tos
neizraidot. Jelgavā tiem bija ļauts dzīvot tikai Judengasse (tagad Dobeles
iela). Jaunu sinagogu celtniecība un ebreju kapsētu izveidošana tika aizliegta,
tāpēc ebreji savus mirušos spiesti vest uz Lietuvu. 18. gs. beigās Jelgavas
ebreji tomēr ieguva atļauju uzcelt sinagogu un ierīkot kapus.

Pēc Lielā mēra epidēmijas her­cogs Ferdinands Ketlers 1714. ga­dā pavēlēja
ebrejus padzīt no hercogistes, bet no tiem, kuri izvai­rījās pil­dīt šo pavēli,
iekasēt vienu dalderi par katru uztu­rēšanās dienu. Bagātākie palika, samaksājot
uzreiz 400 tāleru par visu gadu, bet muiž­niekiem ebreju parādniekiem lika šo
parādu pa­kāpe­niski atmaksāt valstij kā soda naudu par ebreju palikšanu uz viņu
zemes. Tā ebreju izraidīšanas kampaņa pārvērtās par uzturēšanās nodokļa
maksāšanas procedūru.

Her­cogs Ernests Johans Bīrons centās modernizēt savu valsti, pie­lā­gojoties
Eiropas apgaismības laika absolūtismam. Par savu galve­no padom­nieku hercogs
izvēlējās finansistu ebreju Leviju Lipma­nu, kurš sagā­dāja Kurzemei kredītus no
ārvalstīm, veicināja ebreju uzņē­mēju un amatnieku ieceļošanu no vācu zemēm.
Ieradās skārdnieki, galdnieki, stiklotāji, jumiķi, mēbeļu izgatavotāji un
izgrezno­tāji, juvelieri. Šie amatnieki un meistari piedalījās arī Jelgavas pils
un Rundāles pils celt­niecībā, bet hercoga Pētera Bīrona valdīšanas laikā Pētera
akadēmijas būvē. 18. gadsimtā Kurzemes hercogistē iece­­ļoja arī daudz izglītotu
ebreju, skolotāju, ārstu, juristu u.c., kuri bija mā­cījušies un studējuši
Vācijas ģimnāzijās un augstskolās. Viņi bija inte­grējušies vācu sabied­rībā,
taču saglabāja savu reliģisko pārliecību un jūdaistiskās tradīcijas. Jelgavā 18.
gadsimta beigās dzīvoja Vācijas ebreju emancipatora izcilā filozofa Mozesa
Mendelsona līdzgaitnieks medicīnas un filozofijas dok­tors Markuss Heress.
Jelgavā dar­bojās vāciska ebreju skola, kas mācīja bērnus ebreju apgaismības
haskalas ideju garā. 18. gadsimta beigās Kurzemē un Zemgalē pastāvīgi dzīvoja ap
9 tūkstošiem ebreju.

Pirmie ebreji Latgalē apmetās kā bēgļi no Ivana IV karaspēka sirojumiem
Livonijas kara laikā un apmetās Krāslavas apkārtnē. Polijas-Lietuvas ūnijai 17.
gs. zaudējot lielas Baltkrievijas un Ukrainas teritorijas Maskavas caram un
Bogdana Hmeļņicka kazaku dumpiniekiem, daudzi ebreji bēga no kazakiem, kas pret
poļiem un ebrejiem bija uzsākuši asiņainu slaktiņu.

17. gs beigās poļu Latgalē dzīvoja kādi divi tūkstoši ebreju, kas atšķirībā no
vāciskajiem un turīgajiem Kurzemes ebrejiem bija nabadzīgāki un vairāk
nodarbojās ar sīkamatniecību. Krāslavā un Daugavpilī izveidojās ebreju kopienas,
kas runāja poliskā jidišā un kuru reliģiskā virsvadība bija Viļņas rabīni.
Zināms, ka no 1766. gada Latgalē dzīvojošiem 3 tūkstošiem ebreju lielākā daļa
bija amatnieki un sīktirgotāji-pauninieki. Uzņēmīgākie uztu­rēja viesu namus un
krogus, paši izgatavoja degvīnu un alu.

17. gadsimtā Rīgā regulāri tirgojās ebreju tirgotāji no Prūsijas, Brandenburgas
un Polijas-Lietuvas. 1638. gadā Rīgas rāte noteica šiem viesiem konkrētu
apmešanās vietu tagadējās Latgales priekšpilsētas teritorijā aiz pilsētas
mū­riem un vaļņiem, ko dēvēja par Judenherberge, kur rāte tajā pašā gadā atļāva
Heinriham Ro­ze­nam uzcelt vairākas viesnīcas, kas nodega Lielā Ziemeļu kara
laikā.

Rīga un Vid­zeme 1721. gadā tika iekļauta Krievijas impērijā. Palikuši dzīvi pēc
Rīgas aplenkuma, bada un Lielā mēra, viņi pēc krievu komandanta rīkojuma tika
padzīti no pilsētas. Kad rāte viņiem tomēr drīz atļāva atgriez­ties, šie cilvēki
dedzīgi piedalījās Rīgas atjaunošanā. 1727. gadā Krievijas ķeizariene Katrīna I
izdeva ukazu par viņu izraidīšanu, taču rāte, izmantojot Pētera I dotās
privilēģijas, padzina tikai iebraucējus no Polijas-Lietuvas, atļaujot palikt
vācu ebrejiem, gan iesakot pāriet kristietībā un pārvācoties. Ķeizariene
Elizabete Petrovna aizliedza Rīgā ienākt arī ārzemju tirgo­tājiem ebrejiem no
Rietumeiropas.

Ķeizariene Katrīna II 1764. gadā daļēji atcēla aizliegumus pret ebrejiem. 1766.
gadā Baltijas ģenerālgubernators Džordžs Brauns izde­va īpašus 14 punktu
noteikumus par ebreju atrašanos Rīgas pil­sētā, kas ebrejiem atļāva ierasties un
6 nedē­ļas tirdzniecības nolūkā dzīvot Rīgā tiem norādītā ra­jonā tagadējo
Maskavas un Dzir­navu ielu krustojumā Latgales priekšpilsētas teritorijā. 1767.
gadā tur­pat atļāva ierīkot arī pirmo ebreju lūgšanu namu. Rīgas aptieķnieks
Ābrams Kunce radīja alkoholisku dzērienu, kas vēlāk guva Rīgas bal­zama
nosaukumu. Pēc Slokas apgabala pievienošanas Vidzemes guberņai 1785. gadā
Katrīna II izsludināja dekrētu, kas deva bijušajiem Kur­zemes ebrejiem kā Slokas
pilsoņiem pastāvīgi tirgoties Rīgā. Tā ap 400 ebreju tirgotāju ieguva pilsētas
pagaidu iedzīvotāju statusu. 1829. gadā Rīgā izveidoja medicīniskās ap­rūpes un
slimo kopšanas biedrību Bikur Holim.

Pēc Latgales pievienoša­nas Krievijas impērijai 1772. gadā Latgales ebreju
stāvokli zināmā mērā no­teica viņu tiesiskais sadalījums divās kārtās -
tirgotājos un sīk­pil­soņos. 18. gad­simta beigās apmēram puse Latgales
pilsētiņu iedzīvotāju bija ebreji, bet Daugavpilī no 2200 pilsētniekiem 1373 jeb
vairāk nekā 60% bija ebreji. Ķeizaru Aleksandra I un Nikolaja I valdīšanas gados
(1801-1855) Krie­­­vijas impērijas valdība centās īstenot tā saucamo "ebreju
pārveidoša­nu". Latgales ebrejiem (kahaliem) uzlika lielākus nodokļus, ebreji
drīkstēja mainīt dzīvesvietu tikai ar varas iestāžu atļau­ju, daudzus ebreju
zēnus no 12 gadu vecuma iesau­ca kareivju sagata­vošanas bataljonos, kur viņus
centās pievērst pareizticībai. Latgalē 19. gadsimta pirmajā pusē ebreju skaits
1850. gadā sasniedza 11 tūkstošus.

Pēc Kurzemes hercogistes pievienošanas Krievijas impērijai 1795. gadā
izveidotajā Kurzemes guberņā pēc 1834. gada dvēseļu revīzijas datiem kā ebreji
bija uzskaitīti 11 150 iedzīvotāji, vairumā amatnieki, sīktirgotāji un vīndeģi
muižu spirta brūžos. Kurzemes guberņas ebrejus pārveidošanas politika skāra
mazāk. 1835. gadā stājās spēkā nolikums, kas pie­šķīra vietējiem ebrejiem pasi,
bieži dodot jaunu vācisku uzvārdu, bet aizliedza ieceļošanu no Polijas un
Lietuvas guberņām. Kurzemes guberņā 19. gadsimta vidū dzīvoja 23 tūkstoši
ebreju, pie kam tajā laikā notika ap 2500 ebreju izceļošana uz Osmaņu impērijai
atkarotajiem t.s. Jaunkrievijas apgabaliem (tagadējā Odesas, Hersonas u.c.
Melnās jūras piekrastes pilsētu apkārtni), lai tur veicinātu ebreju nodarbošanos
ar lauksaimniecību. Ebreju izceļošana pēc 1835. gada ierosināja latviešu
zemnieku "Siltās zemes kustību" un masveida pāreju pareizticībā Vidzemes
guberņā.

1841. gada 17. decembrī Krievijas Senāts izdeva noteikumus par Rīgas ebreju
pāreju pastāvīgu iedzī­votāju statusā, bet bez pilsoņu tiesībām. 1840. gadā Rīgā
atvēra valsts finansētu ebreju laicīgo skolu, ko vadīja no Vācijas atbraukušais
Maksis Lilientāls, 1851. gadā Rīgā pirmoreiz tika atļauta sinagogas celtniecība.

Pēc Rīgas-Daugavpils dzelzceļa atklāšanas Latvijā ieceļoja daudzi tūkstoši
ebreju no Polijas, Lietuvas un Baltkrievijas. Ja Rīgā 1867. gadā pastāvīgi
dzīvoja 5 254 ebreji jeb 5,1% no pilsētas iedzīvotājiem, 1881. gadā jau 14 222
jeb 8,4%. Rīgas ebreju lielākā daļa sabiedriskā dzīvē lietoja vācu valodu, bet
ap 6 tūk­stošiem arī savā ģimenē galvenokārt ru­nāja vāciski.

Kurzemes guberņā 1881. gadā dzīvoja 47 671 ebrejs jeb 8,2 % no iedzīvotājiem,
pie kam Jaunjelgavas ebreji bija 69,5%, Bauskas ebreji 59,4%, bet Tukuma 46,5%
no visiem iedzīvotājiem. Jaunie ebreju ieceļotāji tur galvenokārt runāja jidiša
un poļu valodā. Jelgavā un Liepājā ebreji joprojām runāja vācu valodā. Pēc 1863.
gada Janvāra sacelšanās apspiešanas Latgales ebreji pakāpe­niski pārgāja uz
krievu valodu, taču savā starpā, ģimenē turpināja lietot jidišu, saglabāja arī
savu jidiša kultūru. Daugavpilī 19. gadsimta bei­gās ebreji veidoja 46%, Rēzeknē
54%, bet Ludzā 54,5% visu iedzīvotāju.

Pēc ķeizara Aleksandra II nogalināšanas 1881. gada pavasarī Krievijas impērijā
uzban­goja politisks un ekonomisks antisemītisms, dienvidu guberņās no­tika
ebreju grautiņi. 1882. gada 3. maijā ķeizars Aleksandrs III izsludi­nāja ebreju
dzīves pagaidu noteikumus, kas bija spēkā līdz 1917. ga­da februārim. Bēgot no
pogromiem, Latvijā ieradās ap 20 tūk­stošiem ebreju bēgļu no Ukrainas,
Baltkrievijas un Polijas. Latviešu un vācbaltiešu iedzīvotāju vairākumam pret
bēgļiem bija iecietīga attieksme. 1890. gados sā­kās Latvijas ebreju izceļošana
uz Palestīnu, kur piedalī­jās Haderas ebreju apmetnes ierīkošanā. Dau­gav­pilī
un Rīgā izveidojās Eb­re­ju sociāldemokrātiskās savienības "Bunda" vietējās
orga­ni­zā­cijas.

Pēc 1897. gada tautas skaitīšanas datiem Latvijā dzīvoja 142 315 ebreji jeb 7,4%
no visiem iedzīvotājiem (Latgalē 63 851, Kurzemē, Zemgalē un Sēlijā 51 169, Rīgā
un Vidze­mē 27 295). Nabadzīgo ebreju vidū arvien spēcīgāk izplatījās sociālisma
idejas. 1904. gada rudenī Latviešu sociāldemokrātiskās strādnieku par­tijas
Rīgas komiteja un Bunda Rīgas komiteja noslēdza sadarbības līgumu un nodibināja
koordinējošo Rīgas Federatīvo komiteju. 1905. gada revolūcija Latvijā sākās ar
1905. gada 13. (26.) janvāra LSDSP un Bunds kopīgi or­ganizēto vispārējo streiku
un masu demonstrāciju Daugav­malā. Pēc revolūcijas apspiešanas 1907.-1914. gadā
Latvijā atkal ieceļoja daudz ebreju strādnieku no Lietuvas un Polijas un ebreju
kop­skaits 1914. gadā sasniedza 190 tūkstošus, no kuriem ap 20 tūk­stošiem
skaitījās īslaicīgi iebraucēji vai arī dzīvoja bez atļaujas. Pirmā pasaules kara
sākumā, kad Vācijas armija 1915. gadā ielauzās Lietuvā, ebrejus apvainoja
spiegošanā Vācijas labā. Krievu ar­mijas virspavēlnieks lielkņazs Nikolajs
Nikolajevičs 1915. gada 17. (30.) aprīlī izdeva pa­vēli par Lietuvas un Kurzemes
ebreju deportāciju uz Iekškrieviju 24 stundu laikā, brīdinot viņus par to tikai
divas dienas iepriekš. Lopu vagonos no Kurzemes guberņas aizveda ap 40
tūkstošiem eb­reju, deportētos nometināja Poltavas, Jekaterinoslavas, Vladimiras
un Voroņežas guberņās.

1919. gada 8. decembrī izdotie izglītības likumi noteica, ka mino­ritātēm ir
tiesības organizēt savas nacionālās skolas un pašām pār­valdīt tās, t.i.,
īstenot savu izglītības autonomiju. No 1919. gada augusta Tautas padomē darbojās
14 ebreju partiju un organizāciju pārstāvji (Mordehajs Dubins, Leibs Fiš­manis,
Jūdels Markss, Filips Lackis, Zamuels Henkins, Jēkabs Lan­daus u.c.).
At­bil­sto­ši jaunajam pilsonības likumam par Latvijas pilso­ņiem kļuva ap 77%
Latvijā dzīvojošo ebreju, kas varēja pierādīt, ka bija šeit dzīvojuši līdz Pirmā
pasaules kara sākumam 1914. gada 1. augustā. 1923.-1936. gadā ap 4500 Latvijas
ebreju pārcēlās uz dzīvi Palestīnā, 2207 ebreji emigrēja uz ASV, vairāki simti
izceļoja uz PSRS. Kad 1927. gadā Mas­kavā arestēja hasīdisma Ha­bada kustības
gal­­vu Jo­sifu Ichaku Šneer­sonu (Schneersohn), Latvijas val­dība deva
Šneersonam patvē­rumu un Latvi­jas pilso­nību. 1930. gadu otrajā pusē Latvijā
iebrau­­ca vairāk nekā tūkstots ebreju bēgļu no nacistiskās Vācijas un tās
okupētās Austrijas un Čeho­slo­vā­­ki­jas, ebreju skaits Latvijā pārsniedza 95
tūkstošus. Savukārt Rīgas ebreju skaits no 1920. līdz 1935. gadam palielinājās
no 24 līdz 44 tūkstošiem cilvēku, veidojot 11% no tās iedzīvotājiem. Tā
1937./1938. gada sezonā Nacionālās operas orķestri diriģēja bijušais Vācijas
Valsts operas Berlīnē galvenais diriģents Leo Blehs, Latvijā uz dzīvi apmetās
"Pasaules ebreju vēstures" autors Šimons Dubnovs. 1930. gadā 45,8% Latvijas
ebreju skolu sko­lēnu mācījās jidiša, 36,1% ivrita, 13,1% vācu un 5,1% krie­vu
valodā. Pēc Ulmaņa apvērsuma likvidēja ebreju skolu pār­valdes auto­no­miju un
noteica, ka ebreju skolās mācībām jābūt vienīgi lat­viešu un ebre­ju valodās.
1936. gadā vairāk nekā puse no Latvijas ebrejiem prata trīs vai četras valodas.
1930. gadā 62,5% Latvijas ebreju prata runāt lat­viski (Jelgavā 90,5%, Liepājā
88,4%, Rīgā 68,9%, Daugavpilī 18,6%).

1937. gada 27. septembrī Tautu Savienības Latvijas pār­stāvis Ludvigs Sēja
Ženēvā oficiāli apliecināja, ka Latvijā nav ebreju jautājuma un ka "latviešu
tauta ar lielām sim­pā­tijām vēro ebreju tautas centienus atgriezties savā
vēs­turiskajā dzimte­nē Palestīnā". Daļa kreisi noskaņoto ebreju ar prieku
apsveica Sarkanās ar­mijas kontingenta iera­šanos Latvijas teritorijā 1939. gada
oktobrī un 1940. gada 17. jūnijā sagaidīja Latvijas okupācijas karaspēku kā
draugus un glābē­jus.

Padomju varas iestādes līdz 1941. gada pavasarim slēdza visas cionistu,
konservatīvo un reliģisko eb­reju bied­rības, klubus un mācības iestādes, kā
pēdējās slēdza Ebreju kultūras biedrību un Bikur Holim bied­rību. Represijas
pret Latvijas iedzīvotājiem vadīja no PSRS atsūtītais LPSR iekš­lietu komisāra
vietnieks, no 1941. gada aprīļa LPSR valsts drošības ko­misārs ebrejs Semjons
Šustins. Zināms, ka 1941. gada 14. jūnija deportācijas laikā uz Krieviju
izsūtīja 1212 Latvijas ebreju. Vīriešus ieslodzīja Soļikamskas, Vjatkas un
Vorku­tas soda nomet­nēs, viņu sievas un bērnus nometināja vairākos Sibīrijas
ciemos. Izsūtījumā bojā gāja Latvijas ebreju politiķi Pauls Mincs, N. Maizels,
I. Rabinovičs, vēlāk Mordehajs Dubins u.c.

Pēc tam, kad nacistiskā Vācija okupēja Latviju, uz PSRS izdevās evakuē­ties
tikai apmēram 15 tūkstošiem Latvijas ebreju, vairāk nekā 75 tūk­stoši nokļuva
nacistu varā. Jau 1941. ga­da jūlijā ap 4 tūkstoši Rīgas ebreju nogalināja
Biķer­nieku mežā un Latgales priekšpilsētā ierīkoja Rīgas geto, kur līdz 1941.
gada 25. oktobrim nometināja vairāk nekā 29 tūk­stošus ebreju. 1941. gada jūlija
beigās Grīvā izveidoja Daugavpils geto, kur nometināja ap 15 tūkstošiem Latgales
ebreju. 1941. gada 30. novembrī un 8. decembrī Rumbu­las mežā nošāva lielāko
daļu Rīgas geto ieslodzīto ebreju, kas vēsturē pazīstama kā Rumbulas traģēdija.
Kurzemes ebrejus nogalināja 1941. gada 15.-17. de­cembrī Šķēdes kāpas pie
Liepājas. Pēc masu slepkavībām dzīvi palikušos Latvijas ebrejus 1943. ga­dā no
geto pārveda uz koncentrācijas nometnēm Mežaparkā (KZ Kaiserwald), Strazdu
muižā, Salaspilī un Dundagā. 1944. gadā ieslodzītos no Latvijas pārveda uz
nometnēm Vācijā un Polijā, daudzi Latvijas ebreji 1943.-1945. gadā tika noindēti
gāzes kamerās Au­vices, Būhenvaldes un Treblinkas nometnēs, dzīvi palika tikai
mazliet vairāk nekā tūkstotis no tur aiz­sūtītajiem Latvijas ebrejiem.

Pēc Otrā pasaules kara beigām Latvijā atgriezās ap 14 tūkstošiem Latvijas
ebreju, viņiem pievienojās daudzi ebreji no PSRS republikām. Padomju
totalitārais režīms rīkoja vairākas popitiskas kampaņas pret ebrejiem, tā 1949.
gadā vairākus pazīstamus Latvijas ebrejus apcietināja par kosmopolītiskiem
uzskatiem un to pro­pa­gandēšanu, bet 1953. gada sākumā sakarā ar t.s.
antisemītisko "Ārstu-indētāju lietu" (Дело врачей-отравителей). Cietumā
ieslodzīja rakstnieku Maksi Šacu-Aņinu un citus ebreju pedagogus, ārstus un
kultūras darbiniekus. Tikai 1962. gadā Rumbulā at­ļāva uzstādīt piemiņas plāksni
ar uzrakstu latviešu, krievu un jidiša valodā "Fašisma upuriem, 1941-1944".
1959. gadā Latvijā pastāvīgi dzīvoja ap 36,6 tūk­stošiem ebreju, lielākā daļa no
viņiem Rīgā (gandrīz 30 tūkstoši), veidojot ap 5% pilsētas iedzīvotāju. Pēc
Izraēlas uzvaras Sešu dienu karā 1967. gada jūnijā sākās spēcīgs ebreju
nacionālās apziņas pacēlums, kam sekoja ebreju tiesību tālāki ierobežojumi un
rusifikācijas pastiprināšanās. 1968. gadā Iļja Ripss mēģināja sadedzināties pie
Brīvības pieminekļa, protestējot pret padomju invāziju Čehoslovākijā, Latvijas
okupāciju un pret ebreju nacionālo centienu apspiešanu. Rīgā atradās viens no
PSRS ebreju nacionālās atmodas kustības galvenajiem centriem, kam bija sakari ar
Izraēlu un ebreju diasporu. Laikā no 1968. līdz 1980. gadam no Latvijas uz
Izraēlu un Rietumvalstīm izceļoja 13 153 ebreji jeb 35,8% Latvijas ebreju,
kopumā līdz 1989. gadam no Latvijas izceļoja vairāk nekā 16 tūk­stošu ebreju, no
tiem 70% apmetās uz pastāvīgu dzīvi Izraēlā. 1989. gadā Latvijā dzīvoja vairs
tikai 22 900 ebreju jeb 0,9% no kopējā iedzī­votāju kopskaita, no viņiem vairs
tikai 22,5% Latvijas ebreju par savu ģimenes valodu atzina jidišu. Tikai 27%
Latvijā dzīvojošo ebreju prata runāt latviski. Pazīstamākie Latvijas ebreji tajā
laikā bija Organiskās sintēzes institūta direktors Solomons Hillers, ārsti
Jūlijs Anšelēvičs, Zeliks Čerfass, Anatolijs Bļugers, Maksis Beļeņkijs, Eiženija
Krupņikova, vēsturnieki Joels Veinbergs un Pēteris Krupņikovs, kinoreži­sors
Hercs Franks, režisori Arkādijs Kacs un Ādolfs Šapiro, pia­nists Hermanis
Brauns, aktrise Jekaterina Bunčuka, šahists Mihails Tāls.

PSRS sabrukuma laikā arī Latvijas ebreji piedalījās Latvijas neat­karības
atjaunošanas kustībā. Latvijas Rakstnieku savienības un citu radošo apvienību
plēnumā 1988. gada 1. jūnijā Mavriks Vulfsons at­klāti kvalificēja padomju
karaspēka ienākšanu Latvijā 1940. gada 17. jūnijā kā Latvijas varmācīgu
okupāciju. Sabiedrisko kustību aktīvisti bija dizai­ners Herberts Dubins, M.
Šaca-Aņina meita juriste Ruta Marjaša, uzņēmējs Grigorijs Krupņikovs,
kinokritiķis un žurnālists Ābrams Kleckins (Kļockins), vēsturnieks Marģers
Ves­termanis, fiziķis Boriss Cilēvičs, žurnālists Zalmans Kacs u.c. Ļoti stipra
šīs kustības iezīme bija tieksme nodi­bināt tiešus sakarus ar Izraēlu un atkal
kļūt par pasaules ebrejī­bas sastāvdaļu. 1988. gada vidū notika pirmās nelegālās
apspriedes par Latvijas eb­reju sabiedriskā centra dibināšanu notika Finansu
minis­trijas ēkā Smilšu ielā 1 un Tirdzniecības darbinieku arodbiedrības namā
Vaļņu ielā 32. 1988. gada oktobrī Sko­las ielā 6 notika Latvijas ebreju 1.
kongress, bet no­vembra bei­gās Latvijas ebreju 2. kongress, kurā oficiāli
nodibināja Latvijas Ebreju kultūras biedrību (LEKB). 1989. gada 1. sep­tembrī
nodibināja Rīgas ebreju vidusskolu, kurā mācījās ap 500 skolēnu. Ebreju kopienas
izveidojās arī Dau­gavpilī, Liepājā, Jūrmalā, Ventspilī, Jelgavā, Jēkabpilī,
Rēzeknē un Ludzā. 1990. gada sākumā Latvijas PSR Augstākajā Padomē ievēlēja M.
Vulf­sonu, I. Movelu un R. Marjašu, kas 1990. gada 4. maijā balsoja par
deklarāciju par Latvijas neatkarības atjaunošanu. Latvijas Republikas Augstākās
Padome 1990. gada 19. septem­brī pieņēma deklarāciju "Par genocīda un
antisemītisma nosodījumu un nepieļaujamību Latvijā", bet 1991. gada 29. augustā
lēmumu "Par attiecībām ar Izraēlu", kurā atzina Izraēlas valsti un vēlēšanos
nodibināt diplomātiskās attiecības starp Latvijas Republiku un Izraēlu. 1994.
ga­da 14.-16. jūnijā Rīgā notika pasaules Eb­re­ju kultūras memoriālā fonda
kongress, Rīgā notika vairāki Latvijas ebreju kongresi (1994, 1997, 2001),
starptautiskās konferences "Ebreji mainīgā pa­saulē". 1992. gadā atjaunoja
slimnīcu Bikur Holim, 1998. gada jūlijā nodibināja Latvijas Universitātes
Jūdaikas studiju centru. 1995. gadā 45% Latvijas ebreju bija Latvijas pilsoņi,
bet 2001. gadā jau 61%. Ja 1996. gadā 43% ebre­j­u prata latviešu valodu, tad
2000. gadā jau vairāk nekā 68%. Vienlaikus no 1989. līdz 2000. gadam uz Izraēlu
repatriējās 12 624 Latvijas ebreji un viņu ģimenes locekļi. Pēc 2000. gada
tautas skaitīšanas datiem Latvijā dzīvoja 10 376 ebreji, no viņiem Rīgā 8249,
Dau­gav­pilī 680, Jūrmalā 292, Rīgas ra­jo­nā 215, Liepājā 214, Jelgavā 142,
Rēzeknē 107, Jēkabpils rajonā 79, Ventspilī 54, Ogres rajonā 51, Ludzas rajonā
41 ebrejs.



https://lv.wikipedia.org/wiki/Dienvidamerika

Dienvidamerika ir viens no kontinentiem. No austrumiem to apskalo Atlantijas
okeāns, bet no rietumiem Klusais okeāns, ziemeļos — Karību jūra. Tas savienojas
ar Ziemeļameriku Panamā.

Dienvidamerika ir ceturtais lielākais kontinents pasaulē pēc teritorijas (17 818
508 km2), un piektais lielākais pēc iedzīvotāju skaita (387 489 196 iedz.
(2011)).

Caur visu kontinentu gar rietumu piekrasti stiepjas Andu kalni, kuru nosaukums
tulkojumā no indiāņu valodas nozīmē "vara kalni", jo tur ir atrastas lielas vara
rūdas atradnes. Uz austrumiem no Andiem plešas milzīgi tropisko mežu masīvi, kas
tiek intensīvi izcirsti, radīdami draudus visas pasaules ekosistēmai. Anodos
atrodas lielākais augstkalnu ezers Titikakas ezers, kura platība ir 8300
kilometri un dziļums ir 250 m.

Vēsturiski Dienvidameriku apdzīvoja dažādas indiāņu ciltis. Andu reģionā līdz
16. gs. tām izdevās radīt augsti attīstītu inku civilizāciju. 16. gs. sākās
spāņu un portugāļu iekarojumi, un Dienvidamerika kļuva par Spānijas un
Portugāles kolonijām. Kontinentā ieviesās spāņu un portugāļu valoda,
kristietība, eiropeiskās sociālās attiecības. Līdz 19. gs. sākumam
Dienvidamerikā bija izveidojušās nācijas, tāpēc 19. gs. pirmā puse pagāja karos
par neatkarību, līdz 19. gs. vidū Dienvidamerikā nodibinājās neatkarīgas
valstis.

Dienvidamerikas garākā un ūdeņainākā upe ir Amazone. Amazones baseina platība ir
7,2 miljoni kvadrātkilometru. 85% šīs teritorijas klāj ekvatoriālie meži, kas
joprojām nav pilnībā izpētīti. Necaurejamie meži līdz pat mūsdienām kavē precīzi
noteikt Amazones garumu. Upes nosaukums cēlies no mežonīgo sieviešu cilts
nosaukuma — amazones. Viņas dzīvoja gar Amazones upes krastiem.

Dienvidamerika virsas augstuma ziņā ir pretstatiem bagāts kontinents. Tā
rietumdaļā stiepjas viena no pasaules augstākajām kalnu grēdām Andi. Bet
ziemeļaustrumos plešas pasaulē lielākā zemiene — Amazones zemiene.

Amazones zemiene ir līdzena. Tādēļ Amazone un tās daudzās pietekas ļoti plaši
pārplūst. Daudzviet zemiene ir pārpurvojusies. Līdzīgi apstākļi ir arī otrajā
lielākajā Dienvidamerikas zemien — Laplatas zemienē. Pa to plūst Parana ar savām
pietekām.

Savdabīga ir Gvajānas plakankalnes virsa. To veido augstas galdveida virsotnes
ar stāvām, vietām gandrīz kolometru augstām sienām. No šīm virsotnēm lejup
plūstošajās upēs ir izveidojušies augsti ūdenskritumi. Tāds ir arī pasaules
augstākais ūdenskritums Anhels. Tā augstums ir 1054 m.

Kontinenta austrumdaļā atrodas Brazīlijas plakankalne. To pārsvarā veido seni
ieži, tāpēc tās virsa ir samērā izlīdzināta.

Dienvidamerika ir bagāta ar dažādiem derīgajiem izrakteņiem — ar salpetri,
naftu, alumīnija, vara, dzelzs un mangāna rūdām, ar zeltu un platīnu. Brazīlijas
plakankalnes austrumdaļā ir nozīmīgas dzelzs rūdas atradnes. Pēc dzelzs daudzuma
rūdā šīs ir vienas no bagātākajām atradnēm pasaulē. Kontinenta ziemeļaustrumu
daļā ir lielas boksītu (alumīnija rūdas) iegulas. Andu priekškalnēs un Orinoko
zemienē ir naftas atradnes.

Klusā okeāna piekrastē (Čīlē) ir lielas salpetra atradnes. Salpetri izmanto kā
minerālmēslojumu, no tā izgatavo arī dažādas ķīmiskas vielas.

Arī Dienvidameriku, tāpat kā Āfriku un Austrāliju, var nosaukt par karsto
kontinentu. Taču salīdzinājumā ar abiem pārējiem kontinentiem Dievidamerikā
mitruma ir vairāk. Šo mitrumu kontinentiem atnes pastāvīgie vēji — pasāti — kas
pūš no Atlantijas okeāna. Turklāt gar Dienvidamerikas austrumu piekrasti plūst
siltā Gvajānas un siltā Brazīlijas straume, kas veicina nokrišņu veidošanos.
Pasāti samērā brīvi iekļūst kontinentā, bet īpaši tālu — Amazones zemienē.
Vairāk uz dienvidiem vējus nedaudz aiztur Brazīlijas plakankalne.

Bet no Klusā okeāna vēsajām un līdz ar to arī sausajām gaisa masām, kas veidojas
virs aukstās Peru straumes, kontinentu sargā augstās Andu grēdas. Šīs straumes
ietekmē ir izveidojies tikai nelielais Atakamas tuksnesis kontinenta rietumu
piekrastē. Kopumā var teikt, ka Dienvidamerikā nevalda liels sausums un sausie
apgabali ir nelieli.

Kontinentā ir daudzas un dažādas dabas bagātības, tāpēc ir iespēja attīstīties
arī visdažādākajiem saimniecības veidiem. Bagātīgi ir derīgo izrakteņu krājumi,
īpaši Brazīlijā un Andos. Klusā un Atlantijas okeāna piekrastē un upēs
iedzīvotāji nodarbojas ar zvejniecību. Labākās zvejas vietas ir Klusā okeāna
piekrastē. Visvairāk zivju nozvejo Peru iedzīvotāji. Taču apmēram reizi 5 gados
nozveja krasi samazinās, jo Peru aukstās straumes vietā no ziemeļiem ieplūst
siltāki ūdeņi. Tie izraisa klimata pārmaiņas. Peru iedzīvotāji šo dabas parādību
sauc par El Ninjo.

Pie upēm darbojas hidroelektrostacijas. Enerģijas ieguvei izmanto arī naftu un
akmeņogles. Tropisko mežu kokiem ir vērtīga koksne, no tiem iegūst arī dažādas
vielas — hinīnu medikamentiem, kaučuku dažādu izstrādājumu izgatavošanai. Lamas
Andu kalnu iedzīvotājus gan "baro" gan "apģērbj" gan noder par transporta
līdzekli. No Dienvidamerikas ir nākuši kartupeļi, kukurūza, kokvilna, zemenes un
citi augi. Dienvidamerikā audzē arī dažādus ievestus augus, galvenokārt
kafijkokus. Audzē arī daudzus liellopus un aitas.

Vairākās Dienvidamerikas valstīs audzē narkotiskos augus. Pasaulē šādu augu
audzēšana atļauta tikai medicīnas vajadzībām, taču Peru, Kolumbija, Bolīvija un
citas valstis nelegāli tirgo no šiem augiem iegūtās narkotiskās vielas un gūst
lielus ienākumus. Galvenokārt tas ir kokaīns. Lielākā narkotisko augu un tieši —
kokaīnkrūmu audzētāja Dienvidamerikā ir Peru.



https://lv.wikipedia.org/wiki/C_reakt%C4%ABvais_olbaltums

C reaktīvais olbaltums jeb CRO (arī C reaktīvais proteīns, CRP) ir asins plazmas
olbaltumviela, kas pieder pie beta globulīniem. Tas pieder pie akūtas fāzes
olbaltumiem, kuru koncentrācija asinīs paaugstinās iekaisuma gadījumos. CRO ir
augsti jutīgs nespecifisks iekaisuma rādītājs, kura līmenis sāk paaugstināties
pēc 6—8 stundām un ir redzami paaugstināts jau 12—48 stundas pēc iekaisuma
sākuma. Veseliem cilvēkiem CRO koncentrācija asinīs ir niecīga.

C reaktīvo olbaltumu 1930. gadā atklāja Viljams Tilets (William Smith Tillett)
un Tomass Frānsiss (Thomas Francis junior) Rokfellera medicīnisko izmeklējumu
institūtā. CRO atklāja plazmā pacientiem, kuri slimoja ar pneimoniju, un tā tika
nosaukts, jo spēja piesaistīt un izgulsnēt pneimokoku C polisaharīdus.

C reaktīvo olbaltumu veido piecas atsevišķas subvienības, kuras ar nekovalentām
saitēm ir saistītas cikliskā pentamērā struktūrā ar molekulāro masu no 110000
līdz 140000 daltoniem.

CRO ir galvenais akūtas fāzes olbaltums. Tas paaugstinās 6 līdz 10 stundu laikā
pēc saslimšanas, iegūtas traumas vai ķirurģiskas iejaukšanās. CRO testu izmanto
iekaisumu diagnostikā un attīstības novērošanā, lai noteiktu iekaisuma dabu
(bakteriāla vai vīrusu infekcija), varētu izvēlēties pareizo ārstēšanas taktiku
un kontrolēt tās efektivitāti. Pēc traumas vai operācijas bez sarežģījumiem CRO
koncentrācija nokrītas līdz normai nākamajās 5—7 diennaktīs. Sliktāk ir, ja CRO
koncentrācija virs 200 mg/l ir ilgāk kā 10 diennaktis vai pēc 7—10 diennaktīm
notiek tikai neliels paaugstinātās koncentrācijas samazinājums. Izteikts CRO
līmeņa kāpums novērojams 1—2 dienas pirms nāves.

Pie faktoriem, kas ietekmē CRO līmeņa paaugstināšanos, minams vecums, fiziskā
slodze, kāpšana augstumā (piemēram, pa kāpnēm), smēķēšana (var būt augsts CRO –
līdz 25 mg/l), grūtniecība un paaugstināts estrogēnu līmenis.

Laboratoriski CRO nosaka ar turbidimetrijas metodi, izmantojot CRO lateksa
reaģentu. Asins serumā un plazmā normāli atrodami <0,3-0,5 mg/l CRO.

CRO līmenis serumā ir paaugstināts apmēram 3/4 slimnieku ar išēmisko insultu.
Paaugstinātu CRO līmeni var arī izraisīt sistēmiska iekaisuma atbilde, audu
bojājumi vai išēmiskam insultam līdzi nākoša infekcija.

CRO iedarbības mehānismi ir dažādi. Uzskata, ka CRO stimulē imūnsistēmas
reakcijas, tostarp fagocitozi, piedalās T un B limfocītu mijiedarbībā, aktivē
klasisko komplementa sistēmu. CRO sintezējas galvenokārt aknās, tā sintēzi
aktīvi aizsāk antigēni, imūnkompleksi, citokīni (interleikīns 6, audzēju
nekrozes faktors, interleikīns 1).

CRO spēj piesaistīt plašu spektru toksīnu, bojāto audu daļiņu un baktēriju
ligandu, novēršot to izplatīšanos organismā. Pats par sevi CRO nav imunitātes
mediatoru grupā, taču ir seruma pamatsastāvdaļa akūtas iekaisuma fāzes
attīstīšanās gadījumā.

Uzskata, ka CRO arī veicina asinsvadu sašaurinošā endotelīna veidošanos, kas
pastiprina monocītu un SICAM-1 hemoatraktanta-1 ekspresiju, izraisa endotēlija
disfunkciju, asinsvadu sašaurināšanos un arteriāla spiediena pieaugumu. CRO
aktivē arī lipīdu peroksīdu oksidēšanos, piedalās oksidatīvā stresa attīstībā un
negatīvi ietekmē endotēlija darbību.



https://lv.wikipedia.org/wiki/Vulk%C4%81ns

Vulkāns ir ģeoloģisks veidojums — vieta, no kuras caur atveri zemes virsmā
izplūst karsti, šķidri ieži — lava, pelni un gāzes. Šaurākā nozīmē par vulkānu
sauc izvirduma produktu veidoto kalnu. Vārds "vulkāns" radies no senā romiešu
uguns dieva Vulkāna vārda. Vulkāni ir dažāda tipa, tie atrodami arī uz citām
planētām un Mēness.

Vulkānisma procesi un to parādības atkarībā no Zemes ģeoloģiskā attīstības posma
ir attīstījušies ar dažādu intensitāti. To ietekmē Zemeslodes tilpuma cikliski
mainīgās pulsējošās izmaiņas. Vulkāni parasti atrodas tektonisko plātņu kontakta
zonās un vietās, kur šīs plātnes ir plānas. Tāpat arī vietās, kur zemes garoza
ir ļoti plāna. Vulkāniskie procesu aktīva darbība sakrīt ar periodiem, kas
notiek Zemeslodes sarukšana, jeb kontrakcija. Vulkāni ir reljefa formas, kas
veidojas vulkānisma, jeb efuzīvā magmatisma rezultātā. Vulkānisma rezultātā
veidojas efuzīvie un piroklastiskie ieži un vulkānu un lavas segveida izvirdumi.
Līdztekus tam var veidoties arī geizeri, fumarolas, lahari un citas parādības.

Centrāla izvirduma tipa vulkāni savas darbības laikā parasti ir labi pamanāmi,
jo izvirduma laikā notiek eksplozijas un izverdušā materiāla izsviešana Zemes
virspusē. Pie šādiem vulkāniem pieder, piemēram, Senthelensa vulkāns (attēlā).
Toties plaisveida izvirduma tipa vulkāni ir mazāk pamanāmi to darbības laikā.
Parasti tas notiek bez eksplozijas, vulkāna krāteris var izskatīties arī pēc
plaisas un stiepties vairāku kilometru garumā.

Tipiski piemēri atrodas Jaunzēlandē, Armēnijas kalnienē, Kamčatkā, Havaju salās
un Īslandē. Zināmākie lineāra izvirduma tipa vulkāni ir, piemēram, Laki vulkāns
Īslandē, Ploskijtolbačiks Kamčatkā, Krievijā u.c. Lavas segveida izlijumi veido
lavas plato, ko bieži vien sauc arī par trapu plato. Tas tā ir lavas segas
atšķirīgā vecuma dēļ lavas plato malās radīto pakāpienveida pacēlumu dēļ.
Spilgts lavas plato piemērs ir Īrijas piekrastē, kas nosaukts par Milža dambi
(angl. Giant's Causeway).

Vulkāna izvirdums ir vulkāna darbības periods, kura laikā virszemē tiek izmesti
karsti cietie, šķidrie un gāzveida materiāli no zemes dzīlēm. Visbiežāk
izvirdums notiek kā sprādziens ar lavas izplūšanu. Tas var ilgt no dažām stundām
līdz vairākiem gadiem. Vulkānu izvirdumi veidojas vietās, kur zemes garozā ir
lūzumi. Tie ir saistīti ar magmas pārvietošanos zemes dzīlēs.

Vulkāni izverd magmatiskos iežus un arī sastāv no tiem. Magmatiskos iežus
iedala:

No vulkāniem izverd efuzīvie ieži — pumeks, obsidiāns (vulkāniskais stikls),
dolerīts, gabro, andezīts, bazalts, ksenolīts. Efuzīvie ieži ir lavas (Zemes
virspusē izplūdušas magmas) sastāvā. Bez tam izvirduma laikā no vulkāna izverd
ūdens tvaiki un dažādas vulkāniskās gāzes — slāpeklis, inertās gāzes, ogļskābā
gāze, ūdeņradis, tvana gāze, sērūdeņradis, hlorūdeņradis un fluorūdeņradis. Ļoti
mazās devās šo gāzu sastāvā var būt amonjaks un metāns. Liela daļa vulkānisko
gāzu cilvēkam ir nāvējošas un bīstamas pat mazās devās. Vulkānisko gāzu un
tvaika strūklas, kura izplūst no vulkāna plaisām vai lavas, sauc par fumarolām.
Ja fumarolu gāzes izplūst caur šķidru vulkānisko pelnu un ūdens masu, rodas
dubļu avoti. Fumarolas sastāv galvenokārt no sēra dioksīda, hlorūdeņraža un
citiem hlora savienojumiem, sērūdeņraža, amonjaka, ogļskābās gāzes, slāpekļa un
ūdens tvaika. Tām ir dažāda temperatūra, ķīmiskais sastāvs un izdalīšanās
ātrums. Fumarolas izdalās arī vulkānu izvirdumu starplaikos.

Daudzi vulkāni izverd arī pelnus un karstus dubļus. Seno vulkānu vietās,
noārdoties sacietējošu magmas avotu pārsedzošiem iežiem, zemes virsū atsedzas
lieli magmatisko iežu masīvi — batolīti.



https://lv.wikipedia.org/wiki/Venta

Venta' ir upe Latvijā un Lietuvā. Garums — 346 km (178 km Latvijā un 168 km
Lietuvā), baseina platība — 11 811,1 km² . Lielākās pilsētas Ventas krastos ir
Mažeiķi, Kuldīga un Ventspils. Lielākā pieteka — Abava. Uz Ventas atrodas
platākais dabīgais ūdenskritums Eiropā - Ventas rumba.

Ventas nosaukums ir cēlies no līvu vārda vēna, kas nozīmē “upes ieteka jūrā”,
“jūras šaurums” vai “osta”.[nepieciešama atsauce] Latīniskais nosaukums Winda
pirmo reizi minēts Indriķa hronikas 1206. gada notikumu tekstā par vendiem.

Ventā pārsvarā ir sastopamas šādas zivis: ālanti, asari, alates, karpas,
karūsas, līdakas, plauži, sapali, foreles un zandarti.

No Lietuvas robežas līdz Alšiem Venta tek pa Vadakstes līdzenumu, tālāk - starp
Rietumkursas un Austrumkursas augstienēm. Krasti pārsvarā aizauguši, peldvietu
nav daudz. No Šķēveļa līdz Kuldīgai krastos ir dolomīta atsegumi (Gobdziņu
klintis, Ātraiskalns, Straujaiskalns), upē krāčaini posmi (Griezes, Nīgrandes,
Gobdziņu, Varkaļu, Elles, Skrundas krāce, Briežu brasls, Griķu brasls, Rimzātu
brasls, Rumbiņas krāce un Zeļģu krāce) mainās ar mierīgiem un dziļiem posmiem,
daudz saliņu. Pie Kuldīgas Venta no dolomīta gultnes pāriet smilšakmenī,
veidojot Latvijā lielāko ūdenskritumu - Ventas rumbu. Lejpus Kuldīgas, Piejūras
zemienē upe līkumaina, tecējums mierīgs, ir sarkanīga smilšakmens atsegumi
(Sarkanā siena), krasti lēzeni. 50% baseina aizņem meži. Venta parasti aizsalst
decembra beigās, ledus iešana sākas marta sākumā. Ventas ieleja no Kuldīgas līdz
Abavas ietekai un Ventas un Šķērveļa ielejas posms ir kompleksie dabas liegumi.
Ūdenstūrismam vairāk piemērota ir Venta no Lietuvas robežas līdz rumbai Kuldīgā.
Upes augšdaļa ir mazāk apdzīvota, ar ātrāku straumi.



https://lv.wikipedia.org/wiki/Veg%C4%81nisms

Vegānisms ir filozofiska nostāja un dzīvesveids, kura atbalstītāji cenšas
neizmantot dzīvniekus pārtikai, apģērbam, izklaidei vai jebkādiem citiem
nolūkiem. Vegāni izvairās no jebkāda veida dzīvnieku izcelsmes produktu
lietošanas. Visbiežākie šādas izvēles iemesli ir ētiski apsvērumi saistībā ar
dzīvnieku tiesībām vai labturību, apkārtējo vidi un veselību, kā arī garīgi un
reliģiski apsvērumi.

Latvijas Republikas Veselības ministrija ir atzinusi, ka veģetāriešu un vegānu
uzturs ir veselīgs un augu valsts pārtikas produkti spēj sniegt cilvēkam visas
nepieciešamās uzturvielas. Arī pasaulē lielākā uztura speciālistu organizācija
“Academy of Nutrition and Dietetics” piekrīt, ka sabalansēts vegāns uzturs ir
veselīgs visos vecuma posmos, kā arī mazina sirds slimību, audzēju uz citu
veselības problēmu riskus, tomēr arī brīdina, ka nesabalansēts vegānu uzturs var
radīt kalcija, joda, B12 un D vitamīnu nepietiekamību.

Aptaujās noskaidrots, ka sabiedrībā vegānu ir starp 0,2% un 1,3% ASV un starp
0,25% un 0,4% Apvienotajā Karalistē.

Vārds vegāns tika atvasināts no vārda "veģetārietis" (angļu: vegetarian)
1944.gadā, kad Elsija Šriglija (Elsie Shrigley) un Donalds Vatsons (Donald
Watson) Apvienotajā Karalistē dibināja Vegānu biedrību, jo bija neapmierināti ar
to, ka vārds "veģetārisms" ir sākts saistīt arī ar piena produktu lietošanu.
Viņi savienoja vārda "vegetarian" pirmos trīs un pēdējos divus burtus, radot
vārdu "vegan", ko uzskatīja par "veģetārieša sākumu un galamērķi". Vegānu
biedrība vegānismu definē šādi:

Cilvēki, kas ir vegāni ētisku apsvērumu dēļ, neatbalsta dzīvnieku izmantošanu
nekāda veida preču ieguvei. Daži pazīstamākie dzīvnieku izcelsmes produkti ir
gaļa (t.sk. zivs gaļa un citi jūras dzīvnieki), olas, piena produkti, medus,
kažokādas, āda, vilna un zīds. Dzīvnieku izcelsmes blakusprodukti ir, piemēram,
želatīns, lanolīns, rennets, sūkalas, kazeīns, bišu vasks, zivju līme un
šellaka.

Dzīvnieku izcelsmes vielas ir neskaitāmu produktu sastāvā un tiek izmantotas vēl
daudzu citu produktu ražošanā, kaut arī galaproduktā šo vielu var nebūt. Daudzu
šādu produktu izcelsme ir neskaidra, tie var arī nebūt dzīvnieku izcelsmes, un
uz precēm, kas nav pārtikas produkti, var nebūt norādīti. Kaut arī daļa vegānu
cenšas izvairīties no visām šīm sastāvdaļām, organizācija Vegan Outreach norāda,
ka "tas var būt pārāk dārgi un laikietilpīgi — censties izvairīties no visām
mazos daudzumos izmantotajām un nenorādītajām dzīvnieku izcelsmes sastāvdaļām"
un tāpēc izvēlēties "tādu rīcību, kas ir "vislabākā ciešanu novēršanai", ir
daudz svarīgāk, nekā atpazīt un izvairīties no ikkatras šādas sastāvdaļas.

Par atsevišķiem produktiem tomēr vienprātības nav, piemēram, medus un zīds ir
dzīvnieku izcelsmes produkti, tomēr daļa cilvēku, kas sevi uzskata par vegāniem,
tos lieto.

Vegānisma ētikas centrālais jautājums ir — vai cilvēki drīkst izmantot un
nogalināt pārējo sugu būtnes? Vegānismu mēdz raksturot kā priekšnoteikumu
dzīvnieku izmantošanas pārtraukšanai un pretreakciju sudzismam jeb tādai
attieksmei, kurā uz dažādu sugu būtnēm attiecina atšķirīgas tiesības, balstoties
tikai uz sugu atšķirības faktu. Tādēļ vegānisma aizstāvji nereti atsaucas uz
antiapspiešanas un cilvēktiesību kustībām — feminismu, antirasismu u.c., kas
vēršas pret citiem diskriminācijas veidiem.

Šajās diskusijās nošķir tiesību jeb deontoloģisko pieeju un utilitārisma jeb
seku ētikas pieeju. Ievērojami autori - filosofi Toms Rīgens, Pīters Singers un
tiesību profesors Gērijs Frensione. Amerikāņu feministe Kerola Adamsa devusi
ieguldījumu šajā tēmā, analizējot to, kā patērētāji "priekšmetisko" (objectify)
dzīvniekus, kurus izmanto pārtikā.

Toms Rīgens raksta, ka dzīvnieki ir būtnes, kurām piemīt pašvērtība, un tāpēc
tām ir arī morālas pamattiesības, no kurām būtiskākās ir tiesības uz cienīgu
izturēšanos un "tiesības netikt pakļautiem kaitējumam", ko var pārkāpt tikai
gadījumos, kad to atsver citi derīgi morāles principi. Viņš apgalvo, ka
"lopkopība, kādu mēs to pazīstam, ir netaisnīga", pat ja dzīvniekus audzē
"humāni", tādēļ "tiem, kas, pērkot gaļu, atbalsta pašreizējo lopkopību, ir
morāls pienākums pārtraukt to darīt".

Gērijs Frensione norāda, ka dzīvnieku spēja just ir pietiekams iemesls, lai tie
būtu morāli respektējami. "Visām justspējīgām būtnēm jābūt vismaz vienām
tiesībām — tiesībām nebūt par kāda īpašumu" un "tam, ka izmantojam dzīvniekus,
nav nekāda morāla attaisnojuma". Cilvēkiem, kam rūp dzīvnieku tiesības,
vegānisms būtu jāuzskata par morālu pamatpienākumu (moral baseline).

Pīters Singers, kurš pārstāv utilitārisma pieeju, uzskata, ka "nav nekāda morāla
attaisnojuma" dzīvnieku ciešanu ignorēšanai. Ja dzīvniekiem ir kādas intereses,
tad tās jāvērtē vienlīdzīgi ar tādām pašām cilvēku interesēm, un, ja tas
nenotiek, šāda rīcība dēvējama par sudzismu. Balstoties uz šādu uzskatu par
interešu novērtēšanu, Singers raksta, ka dzīvnieku izmantošana pārtikai "kļūst
problemātiska — īpaši, ja dzīvnieka miesa ir drīzāk greznība, nevis
nepieciešamība". Singers neapgalvo, ka dzīvnieku nonāvēšana vienmēr ir nepareiza
rīcība, bet, ka no praktiskā skatpunkta ir "labāk noraidīt dzīvnieku izmantošanu
pārtikai vispār, ja vien tas nav jādara izdzīvošanas dēļ". Tādēļ viņš aizstāv
gan vegānismu, gan fermu apstākļu uzlabošanu kā līdzekļus dzīvnieku ciešanu
mazināšanai.

Vegānu organizācijas pauž uzskatu, ka dzīvniekiem ir noteiktas tiesības un ir
neētiski tās pārkāpt. Par nežēlīgu izturēšanos pret dzīvniekiem tiek uzskatītas
rūpnieciskās lopkopības metodes, eksperimenti ar dzīvniekiem, kā arī dzīvnieku
izmantošana izklaidei, piemēram, cirkā, vēršu cīņās, kā arī suņu un gaiļu cīņās,
rodeo, zoodārzos u.tml.

Oregonas Štata universitātes piejaucēto dzīvnieku bioloģijas (animal science)
profesors Stīvens Deiviss (Steven Davis) apgalvo, ka no Toma Rīgena aprakstītā
mazākā kaitējuma principa obligāti neizriet vegāna uztura izvēle. Deiviss
norāda, ka pastāv neveģetāri uztura veidi, kuros "iespējams, ietu bojā mazāk
dzīvnieku", nekā iet bojā intensīvajā labības audzēšanā, kas nepieciešama
veģetāram uzturam. Viņš uzsver, ka, pārejot uz uzturu, kura pamatā ir
atgremotājdzīvnieku gaļa, ASV ik gadu nogalinātu aptuveni par 380 līdz 450
miljoniem dzīvnieku mazāk, nekā pārejot uz vegānu uzturu. Tāpēc "cilvēkiem
varētu būt morāls pienākums pāriet uz uzturu, kam pamatā ir augu izcelsmes
produkti plus ganībās audzētu atgremotājdzīvnieku produkti".

Geivriks Metenijs (Gaverick Matheny), kurš ir Merilendas universitātes
doktorants lauksaimniecības ekonomikā, uzskata, ka Deivisa argumentācijā ir
vairākas būtiskas kļūdas, ieskaitot dzīvnieku nāvju skaita aprēķinu un to, ka
"dzīvniekiem nodarīto kaitējumu" viņš maldīgi uzskata par to pašu, kas ir "bojā
gājušo dzīvnieku skaits". Metenijs piezīmē, ka Deivisa priekšlikums ir pavisam
tālu no ASV dominējošās lauksaimniecības un apgalvo, ka uz vienu patērētāju
vegāna uztura ieguvei ietu bojā mazāk dzīvnieku, nekā pieņemot Deivisa modeli.

Latvijas Republikas Veselības ministrija un pasaulē lielākā pārtikas un uztura
speciālistu organizācija “Academy of Nutrition and Dietetics” piekrīt, ka
sabalansēts vegāns uzturs ir veselīgs jebkurā vecuma posmā, kā arī grūtniecēm un
zīdaiņiem.

1991. gadā ASV Ārstu komisija par atbildīgu medicīnu (Physicians Committee for
Responsible Medicine) nosauca četras veselīgam uzturam nepieciešamas pārtikas
produktu grupas, starp kurām nebija dzīvnieku izcelsmes produktu. Paziņojumā
tika ieteikts vegāniem un veģetāriešiem dienā ēst vismaz 3 noteiktas porcijas
dārzeņu (t.sk. zaļo lapu dārzeņus, piemēram, brokoļus un tumši dzeltenos un
oranžos, piemēram, burkānus); 5 noteiktas porcijas pilngraudu produktu (maize,
rīsi, makaroni); vismaz 3 porcijas augļu un 2 porcijas pākšaugu (pupiņas, zirņi,
lēcas).

2003. gadā Ziemeļamerikas uztura speciālisti izstrādāja nedaudz atšķirīgas
veselīga vegānu uztura vadlīnijas, piemēram, tajās ieteikts lietot vairāk
pākšaugu nekā 1991. gada norādījumos (skatīt attēlu pa labi).

Daļa dietologu uzskata, ka tradicionālais rietumnieku uzturs (kam raksturīgs
augsts "sarkanās gaļas", taukvielu, saldumu un smalko miltu patēriņš) ir kaitīgs
veselībai un ka vegāns uzturs ir ieteicamāks variants — daļēji tāpēc, ka vegānu
uzturā ir pietiekami daudz augļu un dārzeņu, lai sasniegtu šo produktu ieteicamo
patēriņu.

Uz vegānu uzturu attiecas arī veģetāra uztura plusi veselībai — saskaņā ar ASV
un Kanādas uztura speciālistu organizāciju atzinumu uztura veidos, kuros nav
gaļas, ir mazāk piesātināto taukskābju, holesterīna un dzīvnieku izcelsmes
olbaltumvielu, bet vairāk ogļhidrātu, šķiedrvielu, magnēzija, kālija un
antioksidantu, piemēram, C un E vitamīnu un fitoķīmisko elementu. Cilvēkiem, kas
neēd gaļu, kopumā novērots mazāks ķermeņa masas indekss — tas saistīts arī ar
zemāku mirstības līmeni no išēmiskās sirds slimības, zemāku holesterīna līmeni
asinīs, zemāku asinsspiedienu un 2. tipa diabēta risku, kā arī mazāku prostatas
un resnās zarnas vēža risku.

1999. gadā piecu pētījumu kopsavilkumā, kurā tika salīdzināts rietumvalstu
veģetāriešu un gaļas ēdāju mirstības līmenis, noskaidroja, ka vegānu un regulāru
gaļas ēdāju mirstība neatšķiras. Pētījumā atklājās arī, ka veģetāriešu un to
cilvēku, kuri gaļu ēda neregulāri, mirstības līmenis ir zemāks. 2003.gadā veiktā
pētījumā par britu veģetāriešiem (t.sk. vegāniem) tika iegūti līdzīgi mirstības
līmeņa rezultāti.

2006. gadā veiktā pētījumā noskaidrojās, ka cilvēkiem, kas slimo ar 2. tipa
diabētu, vegāns uzturs, kurā ir zems tauku līmenis, ļāva samazināt svaru,
holesterīna līmeni, un tas notika veiksmīgāk, nekā ievērojot Amerikas Diabēta
asociācijas ieteikto uzturu.

Lai gan organizācija “Academy of Nutrition and Dietetics” atzīst, ka vegānu
uzturs ir veselīgs, tomēr nesabalansēta vegāniska uztura dēļ var rasties,
piemēram, vitamīna B12, D vitamīna, kalcija, joda un omega-3 taukskābju
nepietiekamība. Šo uzturvielu trūkumam var būt nopietnas sekas, t.sk. anēmija,
rahīts un kretīnisms bērniem un osteomalācija (kaulu atmiekšķēšanās) un
hipotiroīdisms (vairogdziedzera nepietiekama aktivitāte) pieaugušajiem.

Vitamīnu B12 veido baktērijas, kas atrodas uz augiem, taču augu valsts uzturs
netiek uzskatīts par drošu šī vitamīna avotu, jo cilvēku uzturā lietotie augļi,
dārzeņi, pākšaugi un citi produkti parasti tiek rūpīgi nomazgāti. B12 trūkums
var radīt nopietnus veselības traucējumus — anēmiju un nervu sistēmas problēmas.
Kaut arī klīnisks B12 deficīts vegāniem novērots reti, ja cilvēks ilgu laiku
pirms kļūšanas par vegānu nav pastiprināti uzņēmis šo vitamīnu, tad tā krājumi
var būt nepietiekami. 2002. gadā veiktā laboratorijas pētījumā tika noskaidrots,
ka pazemināts B12 un dzelzs līmenis biežāk sastopams vegāniem, nekā lakto- vai
ovolaktoveģetāriešiem.

Vegānu biedrība (Vegan Society), dzīvnieku aizstāvju grupa Vegan Outreach un
citi vegāniem iesaka regulāri lietot ar B12 vitamīnu bagātinātus produktus vai
uztura bagātinātājus. Kaut arī mēdz uzskatīt, ka šis vitamīns uzņemams ar tādiem
produktiem kā tempē, jūraszāles, spirulīna, organiski audzēti produkti,
nemazgāti augļi, dārzeņi un zaļumi, un to sintezē arī zarnās esošās baktērijas,
šie avoti nav atzīti par drošiem.

Vegāniem tiek ieteikts dienā apēst trīs noteiktas porcijas ar kalciju bagātas
pārtikas, piemēram, bagātināto sojas pienu un vajadzības gadījumā lietot uztura
bagātinātājus. Oksfordas Universitātē veikts pētījums liecina, ka vegāniem,
salīdzinot ar gaļas ēdājiem un veģetāriešiem, ir paaugstināts kaulu lūzuma risks
— visticamāk tāpēc, ka tie uzņem mazāk kalcija, — jo vegāniem, kas kalciju
uzņēma pietiekami daudz, šis risks bija līdzīgs kā pārējām grupām.

Grāmatas "Ķīnas pētījums" (The China Study) autori norāda uz osteoporozes
saistību ar dzīvnieku izcelsmes produktu lietošanu, jo tie, salīdzinot ar augu
izcelsmes olbaltumvielām, palielina skābuma līmeni asinīs un audos, un organisms
to neitralizē ar kaulus veidojošā kalcija palīdzību. Autori arī atzīmē, ka
"Ķīnas pētījumā, kas veikts lauku teritorijā, kur dzīvnieku izcelsmes produkti
veido tikai ap 10% uzņemto olbaltumvielu, kaulu lūzumu līmenis ir tikai
piektdaļa no ASV līmeņa".

Gaišādaini cilvēki pietiekamu D vitamīna daudzumu var nodrošināt ik pāris dienas
15 līdz 30 minūtes uzturoties saules gaismā. Tumšādainiem cilvēkiem vajag daudz
vairāk saules gaismas, lai sagādātu tādu pašu šī vitamīna daudzumu. Reģionos,
kur saules gaisma (īpaši ziemās) pieejama mazāk, tiek ieteikts lietot uztura
bagātinātājus. Par drošiem D vitamīna avotiem ir atzīti ar to bagātināti
produkti (kas satur no rauga iegūtu D2 vitamīnu) un atsevišķi sēņu veidi.

Joda papildu uzņemšana var būt nepieciešama valstīs, kur sāls parasti netiek
bagātināta ar jodu. Jodu var uzņemt arī ar praktiski visiem vegānu
multivitamīniem vai regulāri lietojot uzturā laminārijas (jūras kāpostus).

ASV Nacionālais Veselības institūts (National Institute of Health) ir atzinis,
ka "ar pienācīgu pārtikas izvēli vegānie uztura veidi var būt atbilstoši jebkura
vecuma bērniem". Arī Amerikas Dietoloģijas asociācija (American Dietetic
Association) atzīst, ka labi saplānots vegāns uzturs ir "piemērots visiem dzīves
posmiem, ieskaitot grūtniecību un zīdīšanu", taču iesaka mātēm, kas ir vegānes,
lietot uzturā dzelzs, vitamīnu D un B12 bagātinātājus. Vitamīna B12 trūkums
zīdīšanas laikā tiek saistīts ar veselības (t.sk. neiroloģiskām) problēmām
bērniem. Daži pētījumi liecina, ka vegānēm, kas ir grūtnieces un zīdītājas,
vajadzētu papildus uzņemt arī omega-3 taukskābes un α-linolēnskābi, jo vairumā
vegāno uztura veidu šo elementu ir maz; ieteicams papildus uzņemt arī ar
vielmaiņu saistīto cervonskābi, kas ir būtiska redzes attīstībai. Ir novērots,
ka mazuļiem, kuru mātes lieto vegānu uzturu, piedzimstot ir mazāks ķermeņa
svars, un pastāv piecas reizes mazāka iespējamība, ka piedzims dvīņi, nekā tiem
vecākiem, kas uzturā lieto dzīvnieku izcelsmes produktus.

Ar nesabalansētu vegānu uzturu tiek saistīti arī atsevišķi zīdaiņu nepareizas
barošanas gadījumi, kā arī letāli gadījumi, tādējādi izraisot kritiku par bērnu
barošanu ar vegānu uzturu. Runājot par vegānisma kritizēšanu, ārste Eimija Lanū
(Amy Lanou), kas bija lieciniece vienā no šīm lietām, norādīja, ka "bērna nāvē
nav vainojams vegānisks uzturs", bet tas, ka "bērnam netika pietiekami dota
jebkāda pārtika".

Amerikas Dietoloģijas asociācija norāda, ka veģetāri uztura veidi varētu būt
biežāk sastopami tādu pieaugušo vidū, kam ir ēšanas traucējumi, taču pierādījumi
liecinot, ka nevis šāds uzturs rada ēšanas traucējumus, bet gan drīzāk "cilvēki
mēdz izvēlēties veģetārus uztura veidus, lai nomaskētu jau pastāvošus
traucējumus". Citi pētījumi un dietologu izteikumi to apstiprina.

Cilvēki, kas izvēlas vegānismu ekoloģisku apsvērumu dēļ, norāda, ka tādējādi
varētu būtiski mazināt resursu patēriņu un kaitējumu videi. Lopkopība tiek
saistīta ar straujajām klimata izmaiņām, ūdens piesārņojumu, zemes noplicināšanu
un bioloģiskās daudzveidības mazināšanu. Turklāt uzturam, kura pamatā ir
dzīvnieku izcelsmes produkti, tiek izmantots vairāk zemes, ūdens, un enerģijas
nekā vegāniskam uzturam.

Pasaules Bankas, Eiropas Savienības, ASV Starptautiskās Attīstības aģentūras,
ANO Pārtikas un Lauksaimniecības organizācijas un citu organizāciju veidotais
kopprojekts The Livestock, Environment And Development Initiative 2006. gada
ziņojumā norādīja uz lopkopības saistību ar kaitējumu videi. Paziņojumā
"Lopkopības garā ēna" secināts, ka lopkopības sektors (galvenokārt govis, vistas
un cūkas) ir kļuvis par vienu no 2 vai 3 galvenajiem veicinātājiem mūsdienu
nopietnākajām ekoloģijas problēmām. Tas ir viens no lielākajiem cēloņiem
siltumnīcas efektu radošajām gāzēm - atbildīgs par 18% no visas pasaules gāzu
izmešiem, izsakot CO2 ekvivalentos. Salīdzinoši pasažieru transports ir
atbildīgs tikai par 12% šo gāzu. Lopkopības dēļ rodas 65% cilvēku darbības dēļ
radītā slāpekļa oksīda (kas globālās sasilšanas procesu veicina 296 reizes
vairāk, salīdzinot ar CO2) un 37% no visa cilvēku dēļ radītā metāna (kas globālo
sasilšanu veicina 23 reizes vairāk). Šos datus apstiprina arī 2007. gadā
medicīnas žurnālā The Lancet publicēts raksts, kurā secināts, ka dzīvnieku
izcelsmes produktu patēriņa samazināšanai būtu jābūt galvenajai prioritātei -
īpaši t.s. attīstītajās valstīs, kur šādas pārmaiņas būtiski nāktu par labu arī
veselības uzlabošanai.

2006. gadā veiktā pētījumā tika aprēķināts, ka cilvēks, kas no tradicionālā
rietumnieku uztura pārietu uz vegānu, samazinātu CO2 izmešu daudzumu par 1485 kg
ik gadu.

Starptautiskā institūta IIASA (The International Institute for Applied Systems
Analysis) pārstāvji norāda, ka kaut arī vairumā attīstīto valstu gaļas ražošanai
industriālās lopkopības apstākļos izmanto mazefektīvas labības izbarošanas
metodes, nav tā, ka gaļas ražošana visos gadījumos būtu uzskatāma par zemes
mazefektīvu izmantošanu, piemēram, tādās valstīs kā Ķīna un Brazīlija. Tā kā
daļa no izaudzētās labības nav piemērota cilvēkiem, to var izbarot gaļai
audzētajiem dzīvniekiem, tādējādi paaugstinot efektivitāti. Turklāt siltumnīcas
efektu radošās gāzes rodas ne vien lopkopības, bet arī, piemēram, rīsu
audzēšanas rezultātā.

Jaunattīstības valstīs - īpaši Āzijā un Āfrikā fosilo kurināmo dzīvnieku
transportēšanai izmanto reti. Piemēram, aitas un kazas barojas ganībās un salmu
ķīpas liellopu vajadzībām tiek sagādātas, izmantojot ratus vai līdzīgus
pārvietošanās līdzekļus. Tikai dažas attīstītajās valstīs izmantotās gaļas
ražošanas metodes sastopamas arī jaunattīstības valstīs. Dzīvnieki nereti tiek
aizganīti līdz nokaušanas vietai (izņemot mājputnus), līdz ar to fosilā kurināmā
patēriņš šajās valstīs ir salīdzinoši neliels.

2007. gadā veiktā pētījumā, kurā tika salīdzināta zemes platību izmantošana
dažādu uztura veidu nodrošināšanai, tika secināts, ka kaut arī veģetārajiem
uztura veidiem bija nepieciešama mazāka zemes platība uz vienu cilvēku, tāds
zema tauku satura uztura veids, kurā ietilpst nedaudz gaļas un piena produktu
(mazāk par 2 uncēm (~50 g.), kas ir daudz mazāk, nekā vidēji vienā dienā apēd,
piemēram, amerikāņi), var nodrošināt uzturu nedaudz lielākam cilvēku skaitam no
vienādas zemes platības nekā veģetārie uztura veidi, jo dzīvniekiem baroto
labību var izaudzēt mazāk auglīgās zemes platībās nekā graudus, ko audzē cilvēku
uzturam. Ņemot vērā, ka parasti vegāns uzturs ir ar nelielu tauku saturu,
savukārt vairums gaļu saturošo uztura veidu ir ar vidēju vai augstu tauku saturu
(pētījumā noskaidrojās, ka amerikāņi vienā dienā vidēji apēd 5,8 unces (~175 g.)
gaļas), pētījumā tika pierādīts, ka vidējā vegānu uztura nodrošināšanai zemes
platības tiek izmantotas aptuveni trīs reizes efektīvāk nekā vidējā gaļēdāju
uztura nodrošināšanai.

Tādi uztura veidi kā "raw" vegānisms un frutārisms ir saistīti ar vegānismu,
tomēr tie būtiski atšķiras no vegānisma - "raw" vegāni uzturā nelieto nekādus
dzīvnieku izcelsmes produktus, kā arī neko, kas apstrādāts temperatūrā, kas
augstāka par 46 °C. Frutārieši uzturā lieto tikai augu augļus, tādējādi
neiznīcinot pašu augu. Arī vairākas reliģiskās grupas regulāri vai konkrētos
gadījumos piekopj līdzīgu uztura veidu, piemēram, atsevišķu budisma tradīciju
pārstāvji, pareizticīgie kristieši, džaini, hinduisti, sikhi, rastafarieši, un
Septītās dienas adventisti.

2002.gadā Apvienotās Karalistes Pārtikas standartu aģentūra (Food Standards
Agency) paziņoja, ka 5% aptaujāto sevi uzskata par veģetāriešiem vai vegāniem.
Kaut arī 29% no šiem 5% apgalvoja, ka izvairās no jebkādiem dzīvnieku izcelsmes
produktiem, tikai 5% norādīja, ka izvairās arī no piena produktiem. Saskaņā ar
šiem datiem 2002.gadā Apvienotajā Karalistē bija aptuveni 0,25% vegānu.
2005.gadā laikraksts The Times ziņoja, ka valstī ir aptuveni 250 000 vegānu, kas
ir aptuveni 0,4% no kopējā iedzīvotāju skaita.

1990.gados veiktās aptaujas un pētījumi liecina, ka Zviedrijā ir aptuveni 0,27
līdz 1,6% vegānu. Vācijā 2008.gada "Nacionālais uztura patēriņa pētījums"
(National Study on Food-Consumption) liecināja, ka valstī vegānu ir 0,1%
sieviešu vidū un 0,05% vīriešu vidū. Nīderlandes vegānisma asociācija ir
paziņojusi, ka Nīderlandē ir aptuveni 16 000 vegānu, kas veido aptuveni 0,1% no
iedzīvotāju kopskaita.

2002.gadā žurnāla Time un CNN veiktā aptaujā noskaidrojās, ka 4% no
pieaugušajiem amerikāņiem sevi uzskata par veģetāriešiem, un 5% no tiem sevi
uzskata par vegāniem, kas ir aptuveni 0,2% no ASV pieaugušajiem iedzīvotājiem.
2006.gadā veiktā aptaujā, iedzīvotājiem bija piedāvātā pārtikas produktu
sarakstā jānorāda, kurus produktus tie nelieto (atšķirībā no citām aptaujām, kur
tiek jautāts, par ko cilvēki sevi uzskata). Aptaujas rezultāti liecināja, ka no
1000 aptaujātajiem 1,4% ir uzskatāmi par vegāniem, jo tie norādīja, ka nekad
nelieto gaļu, olas, piena produktus un zivis vai citus jūras dzīvniekus. Vīriešu
vidū šādu cilvēku bija 1,4%, bet sieviešu vidū 1,3%.

Lai arī proporcionāli maz, nacionālo virtuvju ēdienkartēs atrodami arī vegāni
ēdieni, piemēram, Āzijas ēdienos izmanto tofu, tempeh un kviešu produktu
seitanu. Vairumu recepšu, kurās tradicionāli ir iekļauti dzīvnieku izcelsmes
produkti, var pielāgot, aizvietojot tos ar augu izcelsmes produktiem. Piemēram,
govs piena vietā var lietot riekstu, graudu, rīsu vai sojas pienu un olas var
aizstāt ar ābolu mērci vai cieti saturošiem produktiem, atkarībā no receptes.
Vegāni, kam patīk gaļas iztrādājumu garšavai tekstūra, var lietot t.s.
"mākslīgās gaļas" jeb "gaļas imitācijas" iztrādājumus, ko izgatavo, piemēram, no
sojas, dārzeņiem, graudaugiem, lēcām utt. Šie produkti, piemēram, veģetārie
hamburgeri, "maltā gaļa", desas u.c. atbilstoši pagatavoti izskatās un garšo
visai līdzīgi gaļas produktiem.



https://lv.wikipedia.org/wiki/Tartu

Tartu (igauņu: Tartu, agrāk saukta Tērbata, vācu: Dorpat, krievu: Дерпт, kopš
1893. gada Юрьев) ir otra lielākā Igaunijas pilsēta, atrodas valsts
dienvidaustrumos pie Emajegi upes. Ja Tallina ir Igaunijas politiskais un
ekonomiskais centrs, tad Tartu uzskata par Igaunijas intelektuālo un kultūras
centru, īpaši tāpēc, ka Tartu sāka darboties pirmā Baltijas guberņu (Vidzemes,
Kurzemes un Igaunijas) universitāte. Tajā laikā tā bija arī galvenais centrs
latviešu akadēmiskajai izglītībai. Tartu, kas atrodas 180 km uz
dienvidaustrumiem no Tallinas, ir Dienvidigaunijas centrs. Latviskajos avotos
līdz 1940. gadam pēc Emajegi (igauņu: Emajõgi, "upju māte") latviskotā nosaukuma
Mētra arī pilsēta reizumis saukta par Mētraini.

Arheoloģijas dati liecina, ka pastāvīga apmetne tagadējās Tartu vietā bijusi jau
5. gadsimtā p. m. ē. Rakstos pirmoreiz minēta 1030. gada notikumu aprakstā
Nestora hronikā, kad Novgorodas kņazs Jaroslavs Gudrais ieņēma ugauņu pilskalnu.
Viņš piespieda tos maksāt meslus un iekaroto čudu zemju (Ugalas) pārvaldei
nodibināja pilsētu, ko savā kristītajā vārdā nosauca par Jurjevu (Юрьев).
Krievzemes vara turpinājās līdz 1061. gadam, kad Tartu ieņēma pēc hronikas ziņām
sosoli (iespējams, sakalieši), tomēr arī vēlāk Novgorodas kņazi rīkoja meslu
ievākšanas karagājienus uz Ugauniju un Adzeli.

Livonijas krusta karu laikā Ugauniju līdz Tērbatai pie Ūdeņu mātes nopostīja
letgaļu karaspēks 1215. gada atriebes karagājienā pret ugauņiem pēc Tālivalža
nogalināšanas. 1223. gada ugauņu sacelšanās laikā viņi nogalināja Tērbatas fogtu
Johanesu un atguva pilskalnu, bet par Tērbatas ķēniņu kļuva bijušais Kokneses
ķēniņš Vetseke. 1224. gada augustā notika izšķirošā kauja par Tartu, kad pēc
vairāku dienu aplenkuma Tērbatas pilskalnu (latīņu: castrum Tharbatense) ieņēma
krustneši, bet Vetseke krita kaujā. Viduslaikos pilsēta bija pazīstama ar
nosaukumu Tērbata (Dorpat, Tarbatum) un bija Tērbatas bīskapijas galvaspilsēta.

1262. gadā pilsētu aplenca un izpostīja Aleksandra Ņevska dēls, Vladimiras
lielkņazs Dmitrijs. 1280. gadā Tērbata iestājās Hanzas savienībā. Pēc Livonijas
kara Tērbata 1582. gadā nokļuva Polijas-Lietuvas kopvalstss sastāvā un pilsētā
tika nodibināta jezuītu skola. 1629. gadā pēc Zviedru-poļu kara Tērbata iekļāvās
Zviedru Vidzemes sastāvā. 1632. gadā Zviedrijas karalis Gustavs II Ādolfs
nodibināja Gustava akadēmiju (Academia Gustaviana).

Pēc Nīstades miera līguma 1721. gadā Tērbatu inkorporēja Krievijas impērijas
Rīgas guberņas, vēlāk Vidzemes guberņas sastāvā. 19. gadsimtā Tērbatas
Universitāte kļuva par ievērojamu vācbaltiešu, igauņu un latviešu kultūras
centru. 1869. gadā Tērbatā notika pirmie Igauņu dziesmu svētki, bet 1870. gada
tika atklāts pirmais igauņu profesionālais teātris - Vanemuine. Baltijas
rusifikācijas laikā sākās plaša pārkrievošanas kampaņa un 1893. gadā Tērbata
tika pārdēvēta par Jurjevu, skolās tika ieviesta apmācība krievu valodā.

1920. gada 2. februārī pilsētā tika noslēgts Tartu miera līgums starp Igaunijas
Republiku un Padomju Krieviju, kurā tika atzīta Igaunijas neatkarība.

2.Pasaules kara laikā Tartu centru nopostīja. PSRS laikos Tartu bija
ārzemniekiem slēgta pilsēta, jo šeit atradās liela Padomju armijas gaisa spēku
bāze.

Tartu ir arī sākumpunkts nacionālas nozīmes autoceļam Nr. 92
(Tartu–Viljandi–Kilingi-Nemme), kas pilsētu tālāk savieno ar Pērnavu.

Tartu ir arī būtisks dzelzceļa satiksmes mezgla punkts, kurā saslēdzas trīs
dzelzceļa līnijas: Tapa-Tartu, Tartu-Koidula (valsts robeža) un Tartu-Valga
(valsts robeža). 1876. gadā celtā un 2012. gadā restaurētā Tartu stacijas ēka
atrodas Vaksali ielā 6. Kopš 1997. gada Tartu stacijas ēka ir Valsts kultūras
piemineklis, viens no izcilākajiem 19. gs. koka arhitektūras paraugiem.

No Tartu stacijas tiek nodrošināti pasažieru pārvadājumi visos trīs dzelzceļa
virzienos - uz Elvu un Valgu (tālāk ar pārsēšanos uz Rīgu), uz Pelvu un Koidulu
(Piusu), uz Jegevu, Tapu un Tallinu. Starp Tallinu un Tartu kursē arī
ekspresvilcieni, kas ceļā pietur tikai atsevišķās pieturās.

Apmēram 8 km uz dienvidiem no pilsētas centra Ilenurmes pagastā atrodas Tartu
lidosta (IATA: TAY), saukta arī par Tartu Ilenurmes lidostu (igauņu: Tartu
Ülenurme lennujaam), kas šobrīd (2013) nodrošina regulārus reisus uz Helsinku
lidostu, līdz 2012. gada decembrim tika nodrošināti arī iekšzemes lidojumi uz
Tallinas lidostu, bet līdz 2011. gadam tika veikti arī regulāri reisi uz Rīgu,
līdz 2010. gadam — uz Stokholmas Ārlandas lidostu. Padomju laikos no Tartu
lidostas tika veikti reisi gan uz dažādām Igaunijas PSR pilsētām un salām, gan
dažādām PSRS pilsētām — Kijevu, Simferopoli, Maskavu, Ļeņingradu, Minsku un
Odesu.

Uz ziemeļaustrumiem no Tartu centra pie pilsētas robežas atrodas bijušais
padomju armijas Rādi lidlauks, kas lidojumiem vairs netiek izmantots. Uz viena
no skrejceļiem atrodas automašīnu tirdzniecības vietas, un bijušā skrejceļa galā
kā vizuāls tā pagarinājums ir sākta Igaunijas Nacionālā muzeja jaunās ēkas
celtniecība.

Tartu pilsēta izvietojusies Emajegi upes ielejā un tās tuvumā, upe vēsturiski ir
bijusi nozīmīgs ūdensceļš, kas savieno Vertsjerva ezeru (ap 60 km no Tartu) ar
Peipusu (ap 40 km no Tartu). 1843. gadā tika atklāta tvaikoņu satiksme maršrutos
Tartu-Narva un Tartu-Pleskava. Mūsdienās vasaras sezonā ir regulāra satiksme
starp Tartu un Pīrisāres salu Peipusa ezerā.



https://lv.wikipedia.org/wiki/Smiltene

Smiltene ir pilsēta Vidzemē, Smiltenes novada centrs. Pilsētai cauri tek Abuls,
uz kura izveidotas trīs ūdenskrātuves: Tiltlejas ezers, Vidus ezers un Teperis.

Smiltenes pils pirmo reizi minēta 1359. gadā Rīgas arhibīskapa Fromholda
valdīšanas laikā. Pili uzbūvēja 1370. gadā. 1427. gadā pie pils bijusi tirgotāju
un amatnieku apmetne, kas 1523. gadā dēvēta par miestu. 1481. gada februārī
Livonijas-Maskavijas kara laikā krievu karaspēks četras nedēļas ar ārkārtīgu
nežēlību siroja Vidzemē un uzbruka Smiltenes, Piebalgas, Cesvaines un Kokneses
pilīm. 1556. gadā Livonijas ordeņa mestrs Heinrihs fon Gālens apcietināja
arhibīskapu Brandenburgas Vilhelmu un veselu gadu turēja Smiltenes cietoksnī par
apvainojumiem mēģinājumā nodot protestantisko Livoniju katoliskās Polijas karaļa
protektorātā.

Livonijas kara laikā Smiltenes pili un pilsētiņu 1559. un 1560. gadā nopostīja
Krievijas caristes un tās tatāru vasaļu karaspēks. Pārdaugavas Livonijas
hercogistes laikā Smiltene un tās apkārtne nokļuva stārasta Kaspara Mlodecka
valdījumā. Zviedru Vidzemes laikā te darbojās draudzes skola, kā arī ķieģeļu un
kaļķu ceplis. Lielā Ziemeļu kara laikā 1702. gada 9.augustā krievu karaspēks
nodedzināja Smiltenes baznīcu, pilsmuižu, 19 miesta mājas, deviņas apkārtējās
muižas un 204 zemnieku mājas. 1708. gadā tagadējās baznīcas vietā uzcēla jaunu
baznīcu. Pēc Lielā mēra Smiltenes draudzes novadā izdzīvoja tikai apmēram puse
iedzīvotāju.

Krievijas impērijas ķeizariene Katrīna II Smiltenes pilsmuižu uzdāvināja
Vidzemes ģenerālgubernatoram G. Braunam, kas no 1763. līdz 1771. gadam lika
uzcelt līdz mūsdienām saglabājušās muižas ēkas. Viņa mantinieki muižu pārdeva
Rīgas tirgotājam J.S. Bandavam, kura dzimta to pārvaldīja gandrīz 100 gadus.
1893. gadā Smiltenes muižu nopirka firsts Pauls Līvens, kurš zemi sadalīja
gruntsgabalos un iznomāja tos miesta iedzīvotājiem. 1901. gadā Līvens uzcēla
spēkstaciju Vidus dzirnavezera krastā, 1903. gadā uzcēla slimnīcu, kokzāģētavu,
ar tvaiku darbināmu elektrocentrāli pie Tiltlejas ezera. 1911. gadā ar P. Līvena
finansiālu atbalstu izbūvēja šaursliežu dzelzceļa līniju uz Valmieru, 1913. gadā
hidroelektrostaciju ar derivācijas kanālu (tagad te atrodas Abula HES).



https://lv.wikipedia.org/wiki/P%C4%81rkinsona_slim%C4%ABba

Pārkinsona slimība ir hroniska progresējoša centrālās nervu sistēmas slimība.
Šīs slimības iespaidā cilvēkiem ir kustības un runas traucējumi. Bieži vien tā
iespaido arī cilvēku garastāvokli, uzvedību un domāšanu. Tā nosaukta ārsta
Džeimsa Pārkinsona (James Parkinson) vārdā, kurš 1817. gadā pirmais aprakstīja
tās simptomus.

Muhameds Ali, Maikls Dž. Fokss un Jānis Pāvils II ir slavenākie cilvēki, kurus
ir piemeklējusi šī slimība.

Ik gadu 11.aprīlī tiek atzīmēta Vispasaules Pārkinsona slimības diena. Stradiņa
slimnīcā 2012. gadā ir atklāts Neirodeģeneratīvo slimību centrs, kur sniedz
konsultācijas un rehabilitāciju tiem kuri slimo ar Pārkinsona slimību.
Pārkinsona slimības biedrība Latvijā tika dibināta 2012. gadā.

Slimība skar vienu no 100 cilvēkiem virs 60 gadu vecuma. Vidējais saslimšanas
vecums ir 60 gadi. Apmēram 10% -20% slimnieku ir jaunāki par 50 gadiem, un
apmēram puse no tiem tiek diagnosticēti pirms 40 gadu vecuma. Gandrīz divreiz
biežāk tā ir novērojama vīriešiem. Sakarā ar to, ka Pārkinsona slimība skaitās
vecāka gada gājuma cilvēku kaite, jaunākiem pacientiem pie līdzīgiem simptomiem
tā ilgāku laiku netiek diagnosticēta. Latvijā precīzas pacientu uzskaites nav
(uz 2012.gadu), taču, pēc mediķu datiem no tās cieš vairāk nekā četri tūkstoši
iedzīvotāju.

Pārkinsona slimības cēloņi vēl nav atklāti, tā varētu attīstīties gēnu un vides
mijiedarbībā. Kā iespējamie veicinošie apstākļi tiek pārbaudīti: smago metālu,
pesticīdu un citu neirotoksīnu ietekme, galvas traumas (piemēram, galvaskausa
traumas bokseriem), mikro-infarkts, insults, vīrusi ... Vairāku gēnu iesaistība
ir pierādīta agrīnajā slimības formā (kas attīstās vecumā pirms 50 gadiem, un
vēl biežāk pirms 40 gadiem). Pirmkārt mutācijas gēniem kas kodē Alfa-sinukleīnu
(angl. α-Synuclein), proteīnu, ko lielā daudzumā atrod slimībai raksturīgos
Levi-ķermenīšu sakopojumos smadzenēs. Bet visizplatītākajām formām (95%
gadījumu) ģenētiskā uzņēmība vēl nav skaidra. Pētījumi gadījumos ar dvīņiem
neuzrāda ļoti augstu iedzimtību.

Slimība sākas nemanot. Pirmās pazīmes ir nespecifiskas: nogurums, garastāvokļa
maiņas, nespēja veikt ikdienas uzdevumus pierastajā ritmā. Vēlāk izpaužas
slimības motorie simptomi, tādi kā:



https://lv.wikipedia.org/wiki/Neitrofilie_leikoc%C4%ABti

Neitrofilie leikocīti jeb neitrofili ir graudaini leikocīti (granulocīti), kam
ir būtiska nozīme nespecifiskajā imunitātē. Neitrofilu paaugstināšanās asinīs
visbiežāk norāda uz akūtu iekaisumu. Neitrofilie leikocīti pieder pie
segmentkodolainajiem leikocītiem. No visiem leikocītiem neitrofilu populācija ir
lielākā. Normā asinis satur 2,0—7,5x109 neitrofilu uz litru, kas sastāda 50—70%
no kopējā leikocītu skaita. Tie veidojas kaulu smadzenēs un to dzīves mūžs ir
salīdzinoši īss - ap 5 dienām. Visvairāk šo šūnu ir kaulu smadzenēs, kas veido
rezerves grupu. Asinīs cirkulējošā un audos esošā grupa ir samērā līdzīga skaita
ziņā. Neitrofilu diametrs ir 9-12 µm diametrā (lielāki nekā eritrocīti).Normā
neitrofilu kodols ir sadalīts 2-5 segmentos. Vārds 'neitrofils' ir radies no
histoloģisko preparātu hemotoksilīna-eozīna krāsojuma. Šajā krāsojumā bazofilie
leikocīti krāsojas tumši zili, eozinofilie koši sarkani, bet neitrofilie
neitrāli rozā krāsā.

Šie fermenti var izdalīties arī šūnstarpā. Tātad tie darbojas ne tikai šūnā, bet
arī ārpus tās. Granulu dēļ neitrofilos leikocītos ir samērā maz organoīdu. Pašā
šūnas vidū perpendikulāri viena pret otru novietotas centriolas. Ar tām ir
saistīts šūnas kustību aparāts — mikrofilamenti un mikrotubulīši.

Iekaisuma apvidū asins kapilāru un postkapilāro vēnulu endoteliocīti ekspresē uz
savas virsmas leikocītu adhēzijas molekulas - selektīnus. Pie tam no iekaisuma
vietas no citām šūnām var izdalīties vielas, kas piesaista cirkulējošos
neitrofilus, piemēram, IL-8, C5a, fMLP u.c. Rezultātā asinīs cirkulējošie
leikocīti (tai skaitā neitrofili) tuvojas asinsvada sieniņai, "pielīp" un
veidojas t.s. leikocītu malas stāja. Procesu sekmē arī aktīvas vielas -
leikotriēni, kuri veicina arī neitrofilu migrāciju caur kapilāra sienu
saistaudos un palielina postkapilāro vēnulu sienas caurlaidību. Migrācijas laikā
mainās neitrofilu forma.

Neitrofiliem ir trīs metodes kā tie var iznīcināt iekaisuma izraisošo patogēnu:
fagocitoze (sagremošana), šķīstošu granulu izlaišana, neitrofilo ekstracelulāro
slazdu (neutrophil extracellular traps) veidošana.

Neitrofilu plazmolemmas opsonīnu receptori palīdz saistīt baktērijas. Opsonīni
ir vielas, kas iepriekš noklājušas baktērijas un atvieglo fagocitozes procesu
(baktērijas, kas nav noklātas ar opsonīniem, neitrofiliem ir grūti fagocitēt).
Tā rezultātā šūnas citoplazmā izveidojas pūslītis — fago­soma, ar kuru pirmām
kārtām saplūst specifiskās granulas. Šo granulu fermenti nodrošina
mikro­organisma bojāejas un sagremošanas sākuma posmu. Beigu posmā darbojas
nespecifisko granulu fermenti. Tā, piemēram, mieloperoksidāze veicina aktīvā
skābekļa formu un hlorīdu veidošanos, kas izraisa baktēriju olbaltum­vielu, kā
arī glikoproteīdu, lipoproteīdu un nuk­leīnskābju sintēzes traucējumus un
denaturāciju. Fagocitējot baktērijas, liels daudzums neitrofilu iet bojā,
tādējādi izveidojot strutas. Tātad neitrofilu aktīvā darbība norit tikai vienu
reizi, pēc tam ir ieprogrammēta šūnas nāve jeb apoptoze.

Neitrofilu aktivāciju izraisa dažādas bioloģiski aktīvas vielas. Daudzas no tām
ir hemoatraktanti, kas izraisa neitrofilu migrāciju. Tādi ir, piemēram,
prostaglandīni, tromboksāni, leikotriēni un citas vielas. Aktivētie neitrofili
migrācijas laikā kļūst lielāki par neaktīviem neitrofiliem. Dažas sekundes pēc
aktivācijas tie uzņem skābekli un to ļoti ātri izlieto, jo rodas H2O2,
superoksīds O2− un hidroksilradikālis •OH, ar ko neitrofili mēģina iznīcināt
mikroorganismus. Oksidācijas procesu stimulācijas dēļ neitrofili patērē
palielinātu daudzumu skābekļa, tāpēc šo parādību dēvē par respiratoro
sprādzienu. No baktēriju olbaltumiem un sabrūkošo šūnu mitohondrijiem rodas
N-formilmetionilpeptīdi, kas ir hemotakses izraisītāji, kas vēl vairāk veicina
imūno šūnu migrāciju uz iekaisuma vietu.

Neitrofili izdala faktorus, kas uz iekaisuma vietu liek migrēt makrofāgiem, kā
arī paaugstina temperatūru.



https://lv.wikipedia.org/wiki/Metrs

Metrs (simbols: m) ir Starptautiskās mērvienību sistēmas (SI) garuma
pamatmērvienība, kas ir vienāda ar attālumu, ko gaisma veic vakuumā 1/299 792
458 sekundēs. CGS sistēmā garuma pamatmērvienība ir centimetrs.

Vēsturiski metra mērvienība radās 1797. gadā Francijā, un toreiz tika noteikts,
ka tā ir vienāda ar 1/10 000 000 daļu no tā Zemes meridiāna garuma, kas ir
novilkts caur Parīzi no Ziemeļpola līdz ekvatoram. Mērvienības nosaukums ir
radies no grieķu vārda μέτρον (metron), kas nozīmē "mērs", "lineāls". No 1889.
līdz 1960. gadam metrs bija vienāds ar stieņa garumu, kas bija izgatavots no
platīna (90%) un irīdija (10%) sakausējuma, un atradās Parīzē Starptautiskajā
svaru un mēru birojā (Bureau international des poids et mesures). 1960. gadā
pieņēma, ka metrs ir attālums, kurā 1 650 763,73 reizes ietilpa kriptona-86
atomu izstarotās oranžas gaismas viļņa garums. Pašreizējā definīcija, ka metrs
ir attālums, ko gaisma veic vakuumā 1/299 792 458 sekundēs, ir spēkā kopš 1983.
gada.

Mērvienība metrs ir dažu atvasināto mērvienību pamatā, piemēram, kvadrātmetrs
(mēra laukumu), kubikmetrs (tilpumu). Metrs ir arī daļa no citu lielumu
mērvienībām, piemēram, ātrumu mēra metros sekundē, paātrinājumu — metri sekundē
ik sekundi, spēku — kilograms × metrs sekundē ik sekundi utt.



https://lv.wikipedia.org/wiki/Mekl%C4%93t%C4%81jprogrammas_optimiz%C4%81cija

Meklētājprogrammas jeb meklēšanas optimizācija, saīsinājumā SEO (angļu: Search
engine optimization), ir uzlabots informācijas meklēšanas paņēmiens internetā.
Parasti, izmantojot meklētājprogrammas, rezultāti pēc atslēgas vārdiem parādās
secībā, sākot ar to, ko visvairāk apmeklē citi interneta lietotāji. Protams,
meklēšanas rezultāti var būt atkarīgi arī no citiem faktoriem, piemēram, no tā
vai tiek meklēta informācija lokālā līmenī, vai arī no tā, kādā valodā tiek
meklēta informācija un tā tālāk. Populārās meklētājprogrammas Google veiktos
meklēšanas rezultātus ietekmē vairāk kā 200 faktori. Meklētājprogrammu
optimizācija ļoti bieži tiek veikta ar tiem faktoriem, kas rada vislielāko
ietekmi uz šiem rezultātiem. Tomēr precīzi noteikt to, ka meklēšanas rezultāti
tiek sastādīti nav zināms. Meklētājprogrammu optimizācija var nodrošināt to, ka
atsevišķas mājaslapas ieņem kādu no pirmajām pozīcijām meklētājprogrammu
rezultātos.



https://lv.wikipedia.org/wiki/Matem%C4%81tika

Matemātika (grieķu: mathēmatikē — ‘mācība’, ‘zinība’) ir zinātne par reālās
pasaules skaitliskajām attiecībām un telpiskajām formām. Cilvēkus, kuru mērķis
ir izprast un veicināt tālāku matemātikas attīstību, sauc par matemātiķiem.

Matemātikā pētāmo objektu un procesu idealizētās īpašības ir noformulētas
aksiomu veidā, kuras tiek postulētas par patiesām. No tām ar loģisku spriedumu
palīdzību tiek iegūti citi patiesi apgalvojumi, kurus parasti sauc par lemmām
vai teorēmām, bet pašu spriedumu virkni — par pierādījumu. Matemātikā jauni
jēdzieni tiek ieviesti ar definīciju palīdzību. Ja šādi iegūtā teorija apraksta
kādu dabā sastopamu objektu vai procesu, tad to sauc par pētāmā objekta vai
procesa matemātisko modeli.

Līdz 17. gadsimta vidum matemātika pētīja galvenokārt skaitļus un ģeometriskas
figūras. 17. gadsimtā sākās strauja matemātikas attīstība, izmantojot mainīgā
lieluma un funkcijas jēdzienus. Par atsevišķām matemātikas nozarēm izveidojās
variāciju rēķini, diferenciālģeometrija, varbūtību teorija, skaitļu teorija,
kombinatorika. Matemātikas attīstības mūsdienu posms sākās 19. gadsimtā, kad
izveidojās kompleksā analīze, grupu teorija, neeiklīda ģeometrija, matemātiskā
loģika, topoloģija, kopu teorija, funkcionālanalīze. 20. gadsimtā paplašinājās
matemātikas lietojuma forma, ciešāki kļuva tās sakari ar citām zinātnēm.
Atzīmēsim, ka mūsdienās ir daudzi matemātikas profesori un universitāšu
pasniedzēji, kas uzskata, ka matemātika nav zinātne. Tas ir tāpēc, ka
matemātikas pētāmie objekti nav atrodami realitātē. Visām citām zinātnēm pētāmie
objekti ir arī realitātē.

Nozīmīgākās matemātikas nozares ir algebra, skaitļu teorija, ģeometrija,
algebriskā ģeometrija, matemātiskā analīze, loģika, kombinatorika, teorētiskā
datorzinātne, varbūtību teorija un matemātiskā fizika.

Aritmētika ir vecākā un viselementārākā matemātikas nozare, kuru izmanto gandrīz
jebkurš cilvēks sākot no vienkāršu ikdienas matemātisku darbību veikšanu līdz
pat moderniem zinātnes un uzņēmējdarbības aprēķiniem. Tāpat aritmētiku attiecina
uz matemātikas nozari (vai priekšteci), kurā ir uzskaitītas elementāras konkrētu
matemātisko darbību īpašības ar skaitļiem.

Algebra ir viena no matemātikas pamatnozarēm. Dažreiz saka, ka algebra ir
"aritmētika ar burtiem". Atšķirībā no aritmētikas, kur darbības tiek veiktas ar
konkrētiem skaitļiem, algebrā lielums var būt mainīgs. Būtībā algebra ir zinātne
par kopām ar operācijām, kas zināmā mērā analogas darbībām ar skaitļiem.
Algebrisku sistēmu piemēri ir grupas, lauki, vektoru telpas, gredzeni,
struktūras.

Ģeometrija ir matemātikas nozare, kurā tiek pētītas telpas īpašības, kā arī
ģeometrisku figūru izmēri, formas un savstarpējais novietojums telpā vai plaknē.



https://lv.wikipedia.org/wiki/Latvijas_okup%C4%81cija_(1941%E2%80%941945)

Latvijas vācu okupācija ir Padomju Savienības 1940. gadā okupētās Latvijas
teritorijas iekarošana un atrašanās nacistiskās Vācijas okupācijas režīmā 2.
Pasaules kara laikā no 1941. līdz 1945. gadam. Pēc Latvijas teritorijas
militārās okupācijas to iekļāva Ostlandes (Austrumzemes) reihskomisariātā kā
atsevišķu Latvijas ģenerālapgabalu (Generalbezirk Lettland) ar vietējo Zemes
pašpārvaldi vācu ģenerālkomisāra pakļautībā.

Latviju, kuru no Vācijas 1941. gadā atdalīja tika neliela Lietuvas teritorijas
daļa, Operācija Barbarossa skāra jau tās pirmajās stundās. 22. jūnijā vācu kara
aviācija 4.00 no rīta sāka uzlidojumus padomju flotes bāzēm Ventspilī un
Liepājā. Tika bombardēti padomju gaisa spēku aerodromi, štābi, karaspēka
koncentrācijas vietas. Latvijā iebruka vācu armijas grupējuma „Ziemeļi” daļas
ģenerālfeldmaršala Vilhelma fon Lēba vadībā. Galvenie uzbrukuma mērķi bija
Liepāja ar tās ostu, galvaspilsēta Rīga, taču stratēģiski svarīgākie bija
uzbrukumi Krustpils un Daugavpils virzienā, kam bija jāiznīcina padomju
karaspēka aizsardzības līniju veidošanās un pārgrupēšanās gar Daugavu.

Vācu karaspēka pēkšņais uzbrukums pārsteidza padomju spēkus, kas haotiski
atkāpās, neizrādot būtisku pretestību. Nozīmīgākās kaujas notika Liepājā, kur
jau 23. jūnijā ielenkumā nonāca ģenerāļa Nikolaja Dedajeva komandētās Sarkanās
armijas 67. strēlnieku divīzijas apakšvienības un kara flotes daļas. Padomju
vēsturē slavētā Liepājas aizstāvēšana no 23.līdz 29. jūnijam realitātē bija
ielenktās padomju 67. strēlnieku divīzijas un kara flotes matrožu mēģinājumi
izlauzties no vācu 291. kājnieku divīzijas aplenkuma, lai atkāptos austrumu
virzienā. 27. jūnijā daļai padomju armijas izdevās izlauzies no aplenkuma.
Jaunliepāju vācieši ieņēma 28. jūnijā, un nākošajā dienā pārņēma visu pilsētu.

26. jūnijā tiek ieņemta Daugavpils ar tās svarīgo dzelzceļa mezglu, 27. jūnijā
Tukums. Vērmahta 4. tanku grupas 41. motorizētais korpuss izvērsa strauju
uzbrukumu Jēkabpils virzienā ar mērķi neļaut Sarkanajai armijai izveidot
aizsardzības līniju gar Daugavu. Tā sastāvā esošā 1. tanku divīzija 23. jūnijā
ieņēma Krustpili un izveidoja placdarmu Daugavas labajā krastā, bet 6. tanku
divīzija 28. jūnijā ieņēma Līvānus. Vērmahta 18. armijas divi korpusi uzbruka
ziemeļaustrumu virzienā, 1. armijas korpuss sasniedza Daugavu pie Jaunjelgavas,
bet 26. armijas korpuss 29. jūnijā ieņēma Jelgavu un Bausku, no kurienes izvērsa
uzbrukumu Rīgai.

Rīga tika aizstāvēta minimāli. 27. jūnijā Latvijas PSR valdība to pamet un
evakuējas uz Valku, kuru pamet 4. jūlija naktī, lai pārceltos uz Novgorodu.
Padomju varas bēgšana no Rīgas un citām pilsētām iezīmējas ar sarkanā terora
pēdējo uzliesmojumu – NKVD cietumos notiek politieslodzīto masu eksekūcijas. Kad
vairs nav laika ieslodzīto nošaušanai, kamerās vienkārši tiek iemestas granātas.

27. jūnijā ar Rīgas bombardēšanu sākās kaujas par Rīgu. 29. jūnijā norisinājās
kaujas Pārdaugavā un tika bombardēta Vecrīga, 30. jūnijā Vērmahta vienības
šķērsoja Daugavu, kara desmitajā dienā (1. jūlijā) vācieši pilnīgi ieņēma Rīgu.
8. jūlijā vācu armija bija okupējusi visu Latvijas teritoriju. Uz PSRS paguva
aizbēgt tikai 15 000—21 000 Latvijas iedzīvotāju.

ASV laikraksts The New York Times 1941. gada 24. jūnijā publicēja rakstu
"Sacelšanās trīs Baltijas valstīs. Lietuva "brīva" – paziņo somi", kura bija
teikts, ka no pretpadomju avotiem nāk ziņas par Lietuvā, Latvijā un Igaunijā
faktiski notiekošo vai briestošo sacelšanos, kas apdraudēs Krieviju gar tās
ziemeļrietumu robežu. Ziņojumu par sacelšanos Lietuvā un aicinājumu uz
sacelšanos Latvijā pārraidīja lietuviešu radio un vācu stacija Kēnigsbergā. Kā
tiek ziņots, Latvijā ieviests nežēlīgs padomju kara stāvoklis. [..] Pirmos
vārdus par sacelšanos pret Krieviju izteica lietuviešu radiostacija Kauņā, kas
paziņoja par sacelšanos un pavēstīja, ka "lietuviešu aktīvistu fronte" pavēlēja
novākt visus sarkanos karogus un pacelt Lietuvas karogus pie oficiālajām
iestādēm. [..] No Stokholmas 23. jūnijā ziņoja, ka trīs nelielajās Baltijas
valstīs izplatās sacelšanās pret krievu pārvaldi. Radiopārraidē, iespējams no
Kauņas, tika paziņots, ka Lietuva paziņojusi par neatkarību. Labi informēti
avoti paziņoja, ka 10:25 no rīta dzirdētajā radiopārraidē Lietuva tika
pasludināta par "brīvu un neatkarīgu" valsti. Pasludināšanu pavadīja Lietuvas
himnas atskaņošana...".

Savukārt Sarkanās armijas Ziemeļrietumu frontes vadība izdeva rīkojumu nr. 3.,
kurā bija teikts, ka "Pēdējās dienās spiegi no vietējiem iedzīvotājiem un
bandīti vairākos punktos bojā sakaru līnijas un un traucē sabiedrisko kārtību ar
mērķi dezorganizēt padomju organizāciju darbu, kā arī terorizēt padomju
aktīvistus. Visi šie pārkāpumi [..] varēja notikt vienīgi tādēļ, ka noteikti
sabiedrības slāņi iecietīgi izturas pret personām, kas veic šos noziegumus, un
nenodod tos varas iestāžu rokās. Pavēlu: visu atbildību par sakaru līniju
bojāšanu, kā arī par mazākajiem mēģinājumiem traucēt sabiedrisko kārtību uzlikt
vietējiem iedzīvotājiem. [..] Vietējām varas iestādēm noteikt iedzīvotājiem
diennakts dežūras visu sakaru līniju apsardzei, uzturot stingru sabiedrisko
kārtību un valsts drošību. [..] nesaudzīgi iznīcināt bandītus, kas traucē [..]
kārtību. [..] Visas personas, kas pamanītas noteiktās kārtības pārkāpšanā,
arestēt un nodot Kara Tribunāla tiesai".

Līdz ar kara sākšanos daudzviet izveidojās nelielas bruņotu partizānu grupas.
Nav skaidrs, cik daudzas no tām izveidojās jau pirms kara sākuma un vai tām bija
kontakti ar Vāciju. Kopš 14. jūnija deportācijām daudzi cilvēki turpināja
bēguļot vai slēpās laukos. Lai arī okupējošā padomju vara 1940. gadā bija
izdevusi rīkojumu par ieroču konfiskāciju, daudzi bijušie policisti, aizsargi,
karavīri, virsnieki un zemnieki mājās slēpa ieročus. Partizānu grupas
papildināja dezertieri no strādnieku gvardes, un 24. teritoriālā strēlnieku
korpusa, kas bija izveidots pēc Latvijas Bruņoto spēku likvidācijas. 22. jūnijā
partizāni mēģina ieņemt Priekules pasta ēku, taču atklātu uzbrukumu vietā biežāk
tiek izmantota partizānu kara taktika – veiktas apšaudes no slēpņiem uz
bēgošajiem sarkanarmiešiem un padomju darbiniekiem. Oficiāli zināms par 129
partizānu grupām no kurām 83 darbojās Vidzemē, 24 Zemgalē, 22 Kurzemē.

Vācu militārās komandantūras nepieļāva neatkarīgu militāro vienību pastāvēšanu
piefrontes joslā, un jau pirmajās okupācijas dienās pavēlēja partizāniem nodot
ieročus. Daļa šo vīriešu pievienojās pašaizsardzības vienībām, kuru uzdevums
bija veikt policijas funkcijas un asistēt vācu militārajai pārvaldei. Kopumā
šajās vienībās bija 7000 kareivju, kas ap roku nēsāja sarkanbaltsarkanu
piedurknes apsēju, un par pašaizsardzības spēku priekšnieku tika iecelts
pulkvedis Aleksandrs Plensners. Pašaizsardzības vienību uzdevums bija palīdzēt
nodrošināt kārtību, apsargāt infrastruktūras objektus, kā arī atklāt pilsētās un
laukos paslēpušos sarkanarmiešus. Pirmajās okupācijas dienās izveidojās ap 700
pašaizsardzības spēku komandantūru. Pašaizsardzības spēkus pēc vācu Drošības
dienesta komandiera, brigādenfīrera Valtera Štālekera pavēles tika likvidēti jau
1941. gada augustā, kad Latvijā nostiprinājās vācu okupācijas sistēma un tika
samazinātas jebkādas latviešu neatkarības izpausmes. Daļa pašaizsardzības
dalībnieku iestājās latviešu palīgpolicijas bataljonos.

Rīgas komandanta pulkveža Valtera Ulleršpergera pavēle jau pirmajā okupācijas
dienā 1941. gada 1. jūlijā uzdeva „Rīgā noorganizēt palīgpolicijas
(Hilfspolizei) dienestu. Palīgpolicijas darba nozīme ir sarkanbaltsarkana lente
ap kreiso roku un dienesta apliecība. Par palīgpolicijas priekšnieku iecelts
pulkvedis Voldemārs Skaistlauks (1892.—1972.). Naktīs izsludināja
komandantstundu. Pulkvežleitnantu Voldemāru Veisu (1897.—1944.) iecēla par
kārtības dienesta pagaidu priekšnieku. Šīs kārtības dienesta, jeb t.s. policijas
vienības bija paredzēts izmantot militāro objektu apsardzībai, kaujās ar padomju
partizāniem. Līdzīga nacionālo partizānu komandēšanas pārņemšana notikusi arī
citās Latvijas pilsētās. Pulkvedis A. Plensners 1941. gada 3. jūlijā saņēma kara
flotes C grupas pavēlnieka kontradmirāļa Franča Klasena pavēli „pārņemt
nacionālo latviešu pašaizsardzības organizāciju vadību”. 1941. gada 2.—3.
jūlijā, kad Liepājā ieradās Plensners, nacistiskās okupācijas režīma uzdevumā
partizānus pārkārtoja par pašaizsardzību, Latvijas apriņķu priekšgalā noliekot
profesionālas militārpersonas. Gan tieši atsaucoties uz vācu pavēlniecību, gan
no publicētajiem pirmajiem latviešu pašaizsardzības rīkojumiem redzam, ka
pašaizsardzība pildīja vācu armijas pavēlniecības rīkojumus.

Augstākais SS un policijas vadītājs Baltijā SS ģenerālis H. Pricmanis 1941. gada
21. augustā ziņoja Vācijas armiju grupējuma „Ziemeļi” aizmugures karaspēka
pavēlniekam ģenerālim J. Brēmeram par palīgpolicijas veidošanu no vietējiem
iedzīvotājiem, izpildot 1941. gada 27. jūlija pavēli. Piecās Latvijas pilsētās
un apriņķos izveidotas palīgpolicijas vienības 3929 vīru sastāvā. Šī
palīgpolicija, kā rakstīts ziņojumā, „līdzdarbojas boļševiku un žīdu
tvarstīšanā. [..] Rīgas palīgpolicijas vienības Kārtības policijas vadībā ar
labām sekmēm iesaistītas pret boļševikiem un žīdiem. Bez tam tās tika
iesaistītas nepaklausīgo latviešu partizānu atbruņošanā dažos, kā arī Baldones
mežos 30 km uz dienvidrietumiem no Rīgas. Tāpat palīgpolicija blakus Drošības
policijai tika piesaistīta komunistu un politisko noziedznieku nošaušanā.”

Latviešu pašaizsardzības vienības tika likvidētas, izpildot ģenerālmajora
Valtera Štālekera (1900—1942) 1941. gada 8. jūlija rīkojumu (ar to pašu rīkojumu
aizliedza valkāt Latvijas armijas formastērpu). 1941. gada 24. jūlijā tika
izplatīts karalauka komandantūras rīkojums, kas uzdeva pašaizsardzībai un
palīgpolicistiem nodot ieročus, „ciktāl pēdējiem ar īpašām apliecībām un zaļām
rokas saitēm nav dotas tiesības ieroču turēšanai. Sarkanbaltsarkano rokas saišu
nēsāšanu, sākot ar 1941. gada 25. jūliju, aizliegt.”

Tā dēvētais bezvaras (interregnum) posms starp Sarkanās armijas atkāpšanos un
vācu armijas ienākšanu lielākajā daļā Latvijas nebija ilgāks par dažām stundām
pilsētās, vai dienām attālākos laukos. Pirms stabilas vācu civilās okupācijas
pārvaldes sistēmas izveidošanas, 1941. gada jūnijā — augustā Latvijā saglabājās
militārā pārvalde, kurā vietējo varu kontrolēja militārie komandanti. Jau uzreiz
tika ieviesta komandantstunda un uzsākta ebreju reģistrācija. Dokumenti liecina,
ka vācu lauka un pilsētu komandantūras stingri kontrolēja situāciju savās
teritorijās un nekas nenotika bez viņu atļaujas. Komandanti risināja
saimnieciska rakstura jautājumus, iedzīvotāju apgādi, drošību, sūtīja
pilnvarotos pārstāvjus uz viņu pakļautībā nodotajiem pagastiem, iecēla
pašvaldību amatpersonas, liekot skaidri saprast, ka ir zemes saimnieki un
nenotiek Latvijas valsts atjaunošana. Vācu amatpersonas izdeva rīkojumus par
ebreju reģistrācijas uzsākšanu.

Notika izrēķināšanās ar ļaudīm, kurus turēja aizdomās par padomju okupācijas
režīma atbalstīšanu, vai kuri bija sadarbojušies ar to. Jaunākajā zinātniskajā
literatūrā minēts,(?) ka „pašattīroties” pašaizsardzībnieki (Selbstschutz)
nogalināja vismaz 6000 „aktīvistu”, bijis arī gana daudz personiskās
izrēķināšanās un atriebības upuru.

Vācijā nacistu ieviestos drošības arestus (Schutzhaft) bez tiesas lēmuma
izmantoja visā Latvijas teritorijā. Aktīvistu aresti, kā liecina laika
liecinieki, sākumā parasti notika pēc boļševiku okupācijas laikā cietušo
(nacionalizēti īpašumi, atlaisti no darba, izvesto piederīgie u.c.) vai arī
tādu, kuri izlikās par cietušajiem, norādījuma. Otrkārt, aktīvistu aresti notika
pēc pagasta vai pilsētas „jaunās vadības” sastādītajiem sarakstiem. Treškārt,
arestēja pēc pašaizsardzības vadītāju rīkojuma. Ceturtkārt, arestēja cilvēkus,
ar kuriem centās nokārtot personiskus pārinodarījumus vai personisku nepatiku.
1941. gada jūlijā V. Štālekera ieceltais Rīgas prefekts Roberts Štiglics ziņoja
Latviešu drošības policijas un SD priekšniekam Krauzem tikai jūlija pirmajās
deviņās dienās vien Rīgā bija arestētas vai aizturētas 1192 personas. Jānis
Limbēns (1919), kurš 1941. gada jūlijā brīvprātīgi iestājās Arāja komandā,
liecināja čekai, ka komanda 1941. gada vasarā katru nakti arestējusi 30—40
cilvēku.

Nošaujamos transportēja uz nošaušanas vietu gan ar automašīnām, gan pavēlēja iet
kājām. Nereti rokas tika sasietas uz muguras. Parasti vietējie
pašaizsardzībnieki aktīvistus uz nošaušanas vietu konvojēja un šāva paši. Šāva
pie četrus, sešus metrus platiem grāvjiem, turklāt pašiem aktīvistiem dažkārt
bija sev jāizrok kaps. Rokot bedri, zeme meta uz trim pusēm, bet ceturto atstāja
brīvu nošaujamo nostādīšanai. Šāds rakums un bedres platums bija paredzēts, lai
novērstu iespēju pārlēkt pāri bedrei. Bēgšanas mēģinājumi notikuši, taču parasti
tie bijuši nesekmīgi. No sabiedrībā zināmākajiem jāmin arhitektu Kirtu,
vēsturnieku Dubkovu un Jāni Aberbergu-Augškalnu, Latvijas vēstures institūta
direktoru Jāni Liekni, inženieri Polonski, mūziķi Ardeivu, Latvijas Operas un
baleta teātra galveno mākslinieku Jāni Aiženu, skolotāju E. Liekni-Vitenbergu,
ārsti Lidiju Kirhenšteinu u.c.

Nākamajā dienā pēc vācu-padomju kara sākuma, bijušais Latvijas sūtnis Berlīnē
Edgars Krieviņš ieradās pie Vernera fon Grundhera (Werner fon Grundherr) un
lūdzis viņu no jauna atzīt par Latvijas sūtni, kā arī atdot divas agrākās
vēstniecības ēkas, jo Rīgā gaidāma Latvijas valdības izveidošana. Pēc tam kad V.
Grundhers norādīja, ka nekas tāds nenotiek un viņš var tikai privāti uzklausīt
E. Krieviņu, bijušais Latvijas sūtnis samierinājies ar situāciju un vairs
netraucējis Vācijas oficiālos pārstāvjus.

Padomju varas pirmo gadu bija pārdzīvojusi liela daļa Latvijas politiskās un
militārās elites, kas vācu iebrukumu uztvēra kā iespēju atjaunot Latvijas
valstiskumu. Jau okupācijas pirmajās stundās tie mēģināja nodibināt kontaktus ar
armijas komandieriem, lai saņemtu atļauju Latvijas valsts iestāžu darbības
atjaunošanai. Uzreiz pēc Rīgas atbrīvošanas no padomju varas, Rīgas Latviešu
biedrības namā izveidojas Latviešu organizāciju centrs, kurā darbojas bijušais
finanšu ministrs Alfrēds Valdmanis, satiksmes ministrs Bernhards Einbergs,
pulkvedis Ernests Kreišmanis, Vilis Olavs un citi. Vācu militārās varas iestādes
noraidīja jebkādus šīs organizācijas centienus. 9. jūlijā Rīgas komandants,
vērmahta pulkvedis Petersens izdod rīkojumu, kurā norāda: “Pēdējā laikā
atsevišķas personas patvaļīgi ieņem dažādus amatus, patvarīgi tiek pat
atjaunotas centrālās iestādes, kas pastāvējušas pirms boļševiku laikiem. Tāda
rīcība nav pielaižama un ir sodāma.”

Latviešu organizāciju centrs 11. jūlija sapulcē izveidoja delegāciju, kuru bija
paredzēts sūtīt uz Berlīni tikties ar Hitleru, lai lūgtu oficiālu Latvijas
atjaunošanas atzīšanu. Alfrēdam Valdmanim, Gustavam Celmiņam un Viktoram
Deglavam bija jānogādā vēstule ar 13 punktiem, kuros piedāvāja izveidot
autoritāru režīmu, kas būtu Vācijas sabiedrotais. Jaunais režīms veidotu
savienību ar Lietuvu un Igauniju, atbrīvotu sabiedrību no ebrejiem, krieviem un
poļiem, kā arī izveidotu vismaz divas divīzijas, kas iesaistītos karā Vācijas
pusē. Vēstule esot izstrādāta bijušā Ministru prezidenta Voldemāra Zamuela
vadībā. Šis plāns izgāzās, kad vācu okupācijas iestādes nepieļāva delegācijai
atstāt Rīgu.

Jūlija sākumā Rīgā ieradās pulkvedis Aleksandrs Plensners un pulkvežleitnants
Viktors Deglavs, kas no padomju okupācijas bija aizbēguši uz Vāciju, kur
atjaunojuši Latvju kareivju nacionālās savienības darbību. Papildus palīgspēku
vienību organizēšanai, okupācijas pirmajās dienās Plensners avīzēs ievietoja
sludinājumus, aicinot visas militārpersonas un aizsargus pieteikties jaunu
militāro vienību formēšanai. Viņa un Deglava patiesās pilnvaras un uzdevumi nav
skaidri. 18. jūlijā Deglavu atrada nošautu Plensnera kāpņutelpā un oficiālā
ceremonijā apglabāja.

Jūlija beigās vācu okupācijas varas iestādes skaidri paziņoja, ka Latvijas
politiskais statuss tiks izlemts pēc kara beigām. Vācija Latvijas teritoriju
turpināja uzskatīt par okupētu padomju apgabalu, nevis par atbrīvotu valsti.

1942. gada 4. novembrī Alfrēds Valdmanis, kurš bija piekritis strādāt Zemes
pašpārvaldē, iesniedza memorandu, kurā uzsvēra, ka Latvija uzskatāma par
neatkarīgu valsti, tās pievienošana Vācijai nav iespējama, taču tā varētu
samierināties ar Vācijas kontrolē esošas valsts statusu un piedalīties karā ar
savu armiju. Ostlandes vadība šo memorandu atteicās pieņemt, bet tā saturs kļuva
plaši zināms, jo pret Valdmani tika izvērsta kritikas kampaņa, kurā vācieši
norādīja, ka Latvijas Republikas pastāvēšana pierādījusi latviešu negatavību
valstiskumam, un lielākā cerība varētu būt tikai kultūras autonomija.

Okupēto austrumu zemju pārvaldei jau 17. jūlijā pēc Hitlera pavēles izveido
Alfrēda Rozenberga vadītu Okupēto Austrumu apgabalu reihsministriju
(Reichsministerium für die besetzten Ostgebiete), kuras pakļautībā izveido
Ostlandes reihskomisariātu ar centru Rīgā, kuru vada Hinrihs Loze. No 25.
augusta vērmahta komandieris Ostlandē ir kavalērijas ģenerālleitnants Valters
Brēmers. Policiju un SS Ostlandē vadīja ģenerālis Frīdrihs Jekelns, bet Latvijas
ģenerālapgabalā SS oberfīrers Valters Šrēders. Vācijas Valsts drošības galvenās
pārvaldes operatīvo grupu A (Einsatzgruppe A) vadīja SS brigādenfīrers Valters
Štālekers, bet Drošības policiju un SD vadīja SS oberšturmbandfīrers Rūdolfs
Lange.

Frontei virzoties uz austrumiem, 1941. gada 1. septembrī administratīvā vara
visā Latvijas teritorijā tika nodota civilpārvaldes rokās. Par Latvijas
ģenerālapgabala ģenerālkomisāru kļūst Oto Heinrihs Drekslers. Visa Latvijas
ģenerālapgabala teritorija bija sadalīta 19 apriņķos un 516 pagastos, kas tika
grupēti lielākos novados:

Mainoties Vācijas sekmēm karā pret PSRS, mainījās arī nacistu ilgtermiņa plāni,
attieksme pret latviešiem un visu latvisko. Kara pirmajos mēnešos ātri tika
apspiestas jebkādas latviešu nacionālisma izpausmes un runas par Latvijas
atjaunošanu. Vācieši izstrādāja ģenerālplānu “Ost”, kas paredzēja 20-30 gadu
laikā pēc uzvaras karā kolonizēt un pārvācot Baltijas valstis. 50-70% latviešu
tiktu deportēti uz Baltkrieviju un Krieviju, bet atlikušos pārvācotu.
Vienlaikus, dažādi Austrumu apgabalu ministrijas pārstāvji izteicās par to, ka
pēc kara beigām Baltijā varētu pastāvēt autonomas valstis.

1945. gada sākumā šajā jautājumā aktīvi iesaistījās arī SS vadītājs Himlers,
kurš Baltijai bija gatavs piedāvāt vāciešu okupētā Bohēmijas un Morāvijas
protektorāta modeli. Himlers piekrita tam, ka 1945. gada 20. februārī Potsdamā
izveido Latvijas Nacionālo komiteju Rūdolfa Bangerska vadībā, kuru vācieši bija
gatavi atzīt par bēgļu organizāciju bez politiskas ietekmes. 1945. gada martā un
aprīlī Bangerskis ar LNK vadību atradās Liepājā, kur neveiksmīgi mēģināja panākt
kontroli pār civiliestādēm. 1945. gada 3. maijā LNK pieņēma lēmumu likvidēties
un 5. maijā Liepājā tika izveidota valdība latviešu leģiona pulkveža Roberta Oša
vadībā, bet 8. maijā Kurzemē bija plānota Latvijas neatkarības atjaunošanas
pasludināšana. Oša mēģinājumi panākt vienošanos ar karaspēka grupas “Kurland”
komandieri Karlu Hilpertu par pretošanās turpināšanu Kurzemē bija neveiksmīgi.
Osis bēga uz Vāciju, kur padevās angļiem.

Lai arī uz Rīgu, kā Ostlandes galvaspilsētu, pārcēlās vairāki tūkstoši vācu
ierēdņu, virsnieku un drošības dienestu darbinieku, okupācijas pārvaldes
nodrošināšanai un īstenošanai bija nepieciešama latviešu palīdzība. 1941. gada
beigās tika izveidota latviešu zemes pašpārvalde (Landesselbstverwaltung),
ģenerāldirekcija, par kuras vadītāju iecēla bijušo Kurzemes divīzijas komandieri
ģenerāli Oskaru Dankeru. 1942. gada 7. martā reihsministrs Rozenbergs izdeva
direktīvu, kas noteica, ka okupēto zemju pārvalde jāveic vietējās pašpārvaldes
iestādēm, kam jādarbojas vāciešu kontrolē. 1942. gada 9. maijā Dankers saņēma
apstiprinājumu pašpārvaldes direktoru iecelšanai. Lai arī uz papīra tie bija
atbildīgi par gandrīz visu Latvijas saimniecisko un kultūras dzīvi, realitātē
viņu pilnvaras bija minimālas, visas darbības bija jāsaskaņo ar dažādām vācu
iestādēm, bet drošības un militārajos jautājumos tiem vispār nebija nekādas
varas.

1941. gada 13. septembrī tika paziņots, ka spēku zaudē padomju laikā izdarītās
agrārreformas pārveidojumi Latvijas laukos, tomēr tie skāra tikai t.s.
desmithektārniekus, kuru zeme tika atdota atpakaļ bijušajiem saimniekiem, bet
paši kļuva par laukstrādniekiem tajās saimniecībās, kurām pievienoja viņu zemes
platības. Tiesiska reprivatizācija tika sākta tikai 1942. gada beigās, un tā
netika novesta līdz galam. Okupācijas iestāžu vilcināšanās ar reprivatizāciju
izraisīja latviešu neapmierinātību.

Kara apstākļos, galvenais zemniecības uzdevums bija maksimāli palielināt ražas
apjomus. 1942. gadā cukurbiešu sējumu platības palielinās par 6000 ha, bet linu
sējumu par 21 000 ha. Zemniekiem tiek uzliktas arī kokmateriālu sagādes normas.
Benzīna un apkopes trūkuma dēļ, gandrīz netika izmantoti traktori, bet lielu
daļu zirgu bija rekvizējušas Sarkanā armija un Vērmahts. Palielinoties dažādo
mobilizāciju skaitam, aizvien akūtāka kļuva darbaspēka problēma. Skolēni tika
sūtīti uz laukiem obligātajos vasaras darbos. 1942. gada 22. septembrī
nestrādājošas pilsētnieces vecumā no 17 līdz 45 gadiem tiek nosūtītas uz laukiem
ražas novākšanas darbos. 1943. gada 18. maija pavēle visiem latviešu iestāžu
darbiniekiem uzliek pienākumu 6 nedēļas nostrādāt laukos. Zemnieka iegūtā raža
tika uzskatīta par valsts īpašumu, un bija jāpārdod valstij par ļoti zemām
cenām. Pašu patēriņam atļāva paturēt stingri noteiktu produktu daudzumu.

Tikai pēc Staļingradas sakāves, 1943. gada 18. februārī Rozenbergs izdeva
rīkojumu par privātīpašumu atjaunošanu Ostlandē. Uz vācu okupācijas beigām 1944.
gadā reprivatizēti bija 90% ēku, bet tikai 24% zemes īpašumu. Reprivatizēti bija
1306 amatniecības uzņēmumi un 542 veikali.

Citādāku politiku īstenoja pret lielajiem uzņēmumiem, kas jau Ulmaņa diktatūras
laikā bija kļuvuši par valsts īpašumu. Pēc reihskomisāra Lozes pavēles, 1941.
gada 24. oktobrī izveido Fiduciāro pārvaldi, kas Latvijas uzņēmumus iznomāja
Vācijas uzņēmumiem uz laiku ne ilgāku par pieciem gadiem. Tā gumijas fabrika
Kvadrāts nonāca Phoenix, kuģu būvētavas Mīlgrāvī un Tosmārē F.Schichau rokās,
bet VEF pārņēma AEG, kas tur bija saimniekojis jau cara laikā. 1942. gada 26.
janvārī vācu uzņēmējiem atļauj dibināt uzņēmumus pēc Vācijas likumiem.

1942. gadā sākās strādnieku vervēšana un piespiedu nosūtīšanai darbā uz Vāciju.
Lai arī noteikto 24 000 strādnieku kvotu neizdevās izpildīt, līdz 1944. gadam uz
Vāciju nosūtīja 16 800 strādniekus.

Nacistu režīms latviešu kultūru skatīja no savas ideoloģijas viedokļa. Visās
jomās un nozarēs tika uzsvērts vācu kultūras pārākums. Tallinā dzimušais un Rīgā
skolotais reihsministrs Rozenbergs uzskatīja, ka latviešiem nav savas kultūras,
ir tikai citu lielo tautu kultūru atdarinājumi. Latviešu inteliģence tiek
uzskatīta par pretvācisku, anglofīlu un nacionālistisku, kuras pārstāvji pēc
uzvaras karā būtu jādeportē uz Austrumiem. 1941. gada augustā vācu valoda tiek
noteikta par vienīgo oficiālo valsts iestāžu valodu. Pilsētu ielu latviskos
nosaukumus nomaina uz nacistu vadoņu un baltvācu varoņu vārdiem. Rīgā Brīvības
iela kļūst par Hitlera ielu. Elizabetes iela par Pletenberga, Merķeļa par
Bismarka, Aspazijas par fon der Golca, Valdemāra par Gēringa ielu.

Tīrīja augstskolu mācībspēkus. Pēc Ernesta Bauzes 1972. gadā pierakstītajām
atmiņām, Latvijas Lauksaimniecības akadēmijā sākumā bijuši tikai divi, vēlāk
seši komunisti. Kā padomju varai simpatizējoši arestēti Vērdiņš, Jakāns, Alfrēds
Kalniņš, Pauls Galenieks, profesors Kārlis Krūmiņš. Arestēja profesoru Paulu
Stradiņu, literatūrzinātnieku Rūdolfu Egli, ģenerāli Robertu Dambīti.

Daudzviet pasliktinājās mācību apstākļi, jo skolas pārņēma vācu armija,
ierīkojot tajās kazarmas vai lazaretes. 40/41 mācību gadā skolās gāja 238 526
bērni, bet 42/43 mācību gadā 207 744 bērni. Vidusskolas vecuma zēnus aizvien
biežāk iesauca dienēt militārajās palīgvienībās.

No bibliotēkām izņēma tūkstošiem marksistu, ebreju, angļu un citu nevēlamo
autoru darbus, to vietā pastiprināti tika tulkoti vācu autoru grāmatas. Latviešu
rakstnieki un dzejnieki nevarēja aprakstīt okupācijas laikā notiekošo, tāpēc
daudzi jaundarbi atgriežas neatkarīgās Latvijas posmā. Līdz ar leģiona
izveidošanu, tiek atļauta patriotisku dzejoļu publicēšana. Teātros tiek uzvestas
izklaidējošas un romantiskas lugas, kas skatītājiem ļauj aizmirst kara laika
problēmas. 1943. gadā Dailes teātrī netiek atļauta Raiņa Uguns un nakts
iestudēšana. Liels pieprasījums gan latviešu, gan vācu vidū ir pēc Operas
biļetēm, kur vācieši palielina Vāgnera darbu atskaņošanas skaitu.

Par simpātiju izrādīšanu padomju okupācijai, no Mākslas akadēmijas pasniedzēju
amatiem atbrīvo Leo Svempu un Ģedertu Eliasu. Tuvojoties sakāvei, no 1943. gada
vācu attieksme pret latviešu kultūru un nacionālismu kļūst pielaidīga, jo
galvenais mērķis ir nodrošināt latviešu kareivju lojalitāti un cīņassparu. 1943.
gadā atjauno Kultūras fonda darbību.

1943. gada novembrī pašpārvaldes ģenerāldirekcijas Kultūras departamentā notika
apspriede, kurā latviešu inteliģenci iedalīja trijās grupās. Pirmajai grupai
piederēja padomju laika grēkus izpirkušie, kuri varēja turpināt darboties bez
ierobežojumiem. Otrās grupas darbinieki varēja darbu turpināt ar pseidonīmu -
Eriks Ādamsons, Valdis Grēviņš, Rūta Skujiņa u.c. Trešo grupu veidoja
rakstnieki, kuru literārā darbība nebija vēlama - Pēteris Ērmanis, Valts
Grēviņš, Ādolfs Talcis, Pāvils Vīlips u.c.

Jau no pirmās okupācijas dienas presi izdot bija iespējams tikai ar vērmahta
Propagandas daļas vai kara komandantūras atļauju. Atjaunotā laikraksta Brīvā
Zeme pirmā un vienīgā numura parādīšanās Rīgas atbrīvošanas dienā 1941. gada 1.
jūlijā liecina, ka propagandas līdzekļi no paša sākuma tika pakļauti vācu
kontrolei un nekāda pašdarbība šajā jomā netika pieļauta. Par neformālo vācu
okupācijas režīma oficiozu latviešu valodā kļuva Tēvija, kura pirmais numurs
iznāca 2. jūlijā (redaktors A. Kroders, kurš bija pazīstams ar savu pretvācisko
nostāju Latvijas neatkarības gados, jau 24. jūlijā tika no amata atcelts).

1941. gada otrajā pusē iznāca 43 periodiskie legālie preses izdevumi; kā
nozīmīgākie no tiem jāmin Rīgā izdotais centrālais dienas laikraksts "Tēvija" un
lielākie Latvijas reģionu izdevumi — Liepājas "Kurzemes Vārds", Jelgavas
"Nacionālā Zemgale" un "Zemgale", Valmieras "Tālavietis" un Daugavpils "Daugavas
Vēstnesis", kuri, atšķirībā no citiem apjoma un tirāžas ziņā mazākiem provinces
laikrakstiem, iznāca sešas reizes nedēļā. Visas avīzes pirms iznākšanas
pārbaudīja cenzūra. Mainījās arī simbolu lietojums presē: „brīvo Latviju”
nomainīja „atbrīvotā Latvija”, dažādu dzīves sfēru „atjaunošanu” nomainīja
„jauncelsme” un „jaunuzbūve”, bet „vecā” jeb „iepriekšējā Latvija” propagandā
tika lietota vienīgi kā negatīva kategorija.

1941. gada oktobrī Rīgas radiofonu iekļāva reiha radio struktūrā RRG (Reichs
Rundfunk GmbH), izveidojot Ostlandes raidgrupu (Sendergruppe Ostland) un A.
Jeksti kā direktora vietas izpildītāju nomainot ar H. Krīgleru (H. Kriegler).
Radiofona pārraidītās jaunākās ziņas tika saņemtas no Vācijas Ziņu biroja
(Deutsche Nachrichtenbüro), un latviešu redakcija tās tikai pārtulkoja.

Jau no okupācijas pirmajām dienām, cieši aiz armijas vienībām, Latvijā ieradās
apmēram 900 vīrus liela Drošības policijas un SD Einzacgrupa A, kuras uzdevums
bija nekavējoties uzsākt represijas pret komunistiem un ebrejiem. SD darbojās
gandrīz neatkarīgi no pārējās Ostlandes administrācijas. Pirmais SD komandieris
Ostlandē bija SS brigādenfīrers un policijas ģenerālmajors Valters Štālekers,
kurš vadīja Einzacgrupu A, kā arī komandēja vietējos līdzskrējējus, kas tika
apvienoti zonderkomandās. Zināmākās no tām ir Arāja komanda Rīgā, Mārtiņa
Vugulāna vienība Jelgavā un Herberta Teidemaņa vienība Valmierā. Štālekers arī
pieņem lēmumu par latviešu kārtības palīgpolicijas izveidošanu. 1941. gada
novembrī Latvijā ierodas Frīdrihs Jekelns, kurš organizē Rīgas geto sadzīto
ebreju likvidēšanas akciju Rumbulā. No 1941. gada 3. decembra SD spēkus Latvijā
komandēja Lange, kurš kļuva arī par vienu no Einzacgrupas A komandieriem.

Ierodoties Latvijā, Einzacgrupa A tika sadalīta trīs daļās. Viena daļa devās uz
Liepāju, otra uz Rēzekni un Daugavpili, bet lielākā grupa Štālekera vadībā 1.
jūlijā ieradās Rīgā, kur SD štābs izvietojās Reimersa ielā 1. Pēc Štālekera
rīkojuma Arāja komanda 4. jūlijā nodedzina Rīgas horālo sinagogu, un vēl citas
Rīgas sinagogas. Peitavas ielas sinagogu vienīgo nenodedzina, jo tā atrodas
Vecrīgas blīvajā apbūvē.

Vācijas Valsts drošības Galvenā pārvalde no 1938. gada līdz 1943. gadam dažādās
iekarotajās zemēs bija organizējusi 17 drošības dienesta vietējās pārvaldes.
Rīgā pārvalde atradās Reimersa ielā 1 — un to vadīja Rūdolfs Lange (1910—1945).
Šīs pārvaldes pakļautībā Rīgā, Valdemāra ielā 19 (Hermann Göring Str. 19),
atradās Latviešu drošības palīgpolicija. Tai bija pakļautas četras drošības
policijas nodaļas apgabalu komisariātā un to drošības nodaļās Daugavpilī,
Liepājā, Jelgavā un Valmierā. Katrai drošības policijas nodaļai bija apriņķu
atbalsta punkti parasti ar četriem, septiņiem darbiniekiem.

Stihiski radušās pašaizsardzības vienības ātri tiek likvidētas un 1941. gada 20.
jūlijā ar Štālekera pavēli izveido brīvprātīgu Kārtības palīgpoliciju. Rīgas
palīgpolicijas lielums sākumā bija 1500 vīru. Par palīgpolicijas priekšnieku
ieceļ pulkvežleitnantu Voldemāru Veisu, par viņa vietnieku Robertu Osi.

Palīgpolicija okupētajos PSRS apgabalos tiek formāli regulēta ar Himlera 1941.
gada 6. novembra rīkojumu. Palīgpolicija tiek pārdēvēta par Kārtības sargu
dienestu. Pēc uzdotajiem uzdevumiem to sadala divās grupās – savrupdienesta daļa
veic policijas funkcijas, kamēr slēgtā dienesta vienības veic svarīgu objektu
apsardzi un cīņu pret partizāniem, gan Latvijā, gan ārpus tās.

Šie palīgpolicisti jeb "sargi" (Schutzmann) dalījās trijās kategorijās. A
kategorijas policisti veica policijas funkcijas pilsētās un pagastos. Šai grupai
bija formastērps, un par dienestu tā saņēma algu. B kategorijas policisti
pildīja sardzes dienestu un piedalījās policijas akcijās. Viņiem nebija
formastērpa, un uz kreisās rokas tie valkāja zaļu lenti ar uzrakstu Schutzmann.
C kategorija bija t.s. pasīvā rezerve, kuru iesauca īpašos gadījumos.

Latvijas stacionārie 16 cietumi bija pārpildīti. No 1941. gada 20. augusta
Operatīvā komanda 2 Latvijā ierīkoja Aizstājcietumu pārvaldi (Ersatzgefagnisse
Verwaltung), kura pārraudzīja trīs lielākās nometnes — Madonā, Sieramuižā un
Valmierā un vēl vienpadsmit nometnes „mazāk politiski bīstamajiem”
ieslodzītajiem — Bauskā, Vecsaulē, Rīgā, Saldū, Vecmokās, Pastendē, Valmierā,
Gulbenē, Nīcgalē un Abrenē.

Bez jau minētajām trīs lielajām un 11 mazajām nometnēm 1941. gada jūlijā—augustā
vairākās vietās Latvijā ierīkoja vietējas aresta nometnes — Dundagas pagasta
Ģipkā, Dundagas pagasta Mazirbes tautas namā, Tukuma nometni.

Operatīvās grupas „A” štābs un Vācijas Drošības dienesta komandieris Latvijā
Rūdolfs Lange 1941. gada 1. decembrī lūdza steidzami iekārtot koncentrācijas
nometni, jo tikai Operatīvās komandas 2 teritorijā vien atrodas 3000 ieslodzīto.
Jau kopš ienākšanas Latvijā visus politieslodzītos Drošības policija dalījusi
trijās grupās — nošaušanai, ieslodzīšanai koncentrācijas nometnēs (cietumos) vai
atbrīvošanai. Taču ieslodzīto skaits Operatīvās komandas 2 teritorijā
saglabājies tāds pats, kā bijis. Bez tam Rīgā esot 23 000 ebreju. Tāpēc jau
1941. gada 6. novembrī VDGP atļāva ierīkot Latvijā paplašinātu policijas cietumu
ar 3800 vietām.

Koncentrācijas nometnes (KZ) Vācijā iedalīja piecās grupās: filtrācijas, darba,
darba audzināšanas, apcietinājuma un jaunatnes koncentrācijas nometnes. Kaut arī
minētās nometnes Latvijā pēc to darbības veida zināmā mērā bija visai līdzīgas,
Drošības policijas 1940. gada rīkojums aizliedza SS koncentrācijas nometnes
saukt šajā vārdā. Salaspils koncentrācijas nometnes nosaukums bija „Policijas
cietums un darba audzināšanas nometne”. Tikai Mežaparka koncentrācijas nometne
(Riga-Kaiserwald) oficiāli tika dēvēta par koncentrācijas nometni. 1941. gada
maijā SS valsts vadītājs un policijas priekšnieks Heinrihs Himlers uzdeva
organizēt jaunas darba audzināšanas nometnes tuvāk ražotnēm (Latvijā nometnes un
to filiāles atradās pie Sauriešu akmeņlauztuvēm, pie Vecsaules kūdras purva, pie
Brocēnu cementa fabrikas un citās vietās). Tajās valsts Drošības policija
ievietoja drošības dēļ arestētos soda izciešanai, vienlaikus lai 12 stundas
dienā līdz 56 dienām strādātu smagākos darbus. Taču karalaikā arī pēc 56 dienām
no darba audzināšanas nometnēm vairāk nosūtīja uz koncentrācijas nometnēm vai
nāvessoda izpildīšanai cietumos nekā atbrīvoja. Abu tipu nometnēs izolēja „vācu
tautai kaitīgus elementus, ja viņu domāšanas veida izmaiņas izrādās
neiespējamas”. Ieslodzīšanas mērķis bija „padarīt ieslodzītos nekaitīgus vai
izaudzināt par lietojamiem tautas locekļiem”. Salaspils nometnē šo noteikumu
ievēroja, kaut arī tā būtībā bija nacistu organizēto ieslodzījuma vietu
sajaukums — darba, tranzīta, internēšanas, geto u.c. Nometnēs ieslodzīto sastāvs
bija dažāds, taču visus vienoja viena pazīme — viņi nebija izdarījuši tādu
noziegumu, par kuru Drošības policija drīkstētu nošaut. Precīzs politieslodzīto
skaits pēc mazāko aizstājējcietumu un nometņu atbrīvošanas nav zināms, taču
1943. gada 15. martā lielākajās piecās šā tipa ieslodzījuma vietās vēl atradās
2996 politieslodzītie.

Izgāžoties Vācijas plāniem par ātru uzvaru, vietējo iedzīvotāju izmantošana
policijas funkciju veikšanai sāka pāraugt militāro formējumu veidošanā, kas
noslēdzās ar latviešu leģiona izveidošanu un piespiedu mobilizāciju. Tā kā
vērmahts atteicās savā sastāvā iekļaut nevācu bruņotos formējumus, no Eiropas
tautām izveidotos leģionus iekļāva Waffen-SS sastāvā.

1941. gada 4. septembrī sāk veidot brīvprātīgo 1. Atsevišķo Rīgas kārtības
dienesta bataljonu, kas oktobra beigās tiek nosūtīts uz Austrumu fronti.
Septembra beigās tiek izveidoti vēl divi brīvprātīgo bataljoni, un 1941. gada
beigās Rīgā pastāv jau pieci bataljoni. 1943. gadā sešus policijas bataljonus
iekļauj Latviešu leģiona sastāvā. Vācu okupācijas laikā no Latvijas
iedzīvotājiem izveido 42 latviešu un 7 krievu policijas bataljonus. 1943. tajos
dien 9700 policisti, bet 1944. gada jūlijā 14 884 policisti.

Apsīkstot brīvprātīgo skaitam, 1942. gada 11. februārī Jekelns izplata
aicinājumu stāties policijas bataljonos. Vīriešu vervēšana kļūst aktīvāka.
Izveido Latviešu brīvprātīgo organizācijas galveno komiteju Gustava Celmiņa
vadībā. Kampaņas rezultātā līdz jūnijam izdodas izveidot vēl 13 bataljonus. Pēc
šīs kampaņas jaunus bataljonus veidoja no šucmaņiem un mobilizētajiem vīriešiem.

1942. gada 11. jūnijā policijas bataljonus pārsauc par Aizsardzības dienesta
bataljoniem, bet 1943. gada 24. maijā par Latviešu policijas bataljoniem. Lai
arī bataljonus bieži sūtīja uz frontes rajoniem, tie galvenokārt nodarbojās ar
kārtības uzturēšanu frontes aizmugurē, cīnījās ar partizāniem, apsargāja geto,
tai skaitā Varšavas geto un bieži tiek pieminēti, kā iespējamie līdzvainīgie
kara noziegumos.

1943. gada 23. janvārī Hitlers pavēl Himleram izveidot "Latviešu SS brīvprātīgo
leģionu". Šī pavēle rekstiski tiek izdota 10. februārī. Jau 24. janvārī Himlers
izveido Latviešu leģionu, apvienojot četrus latviešu aizsardzības dienesta
bataljonus, kas karo 2. SS brigādes sastāvā. 26. maijā Himlers nosaka, ka visi
latviešu bruņotie formējumi ir dēvējami par leģionu, tādējādi policijas
bataljoni turpmāk tiek uzskatīti par leģiona daļu.

1943. gada 1. augustā Latvijas-Krievijas robežas apsargājošos 276, 277, 278, 321
policijas bataljonus apvieno Latviešu brīvprātīgo policijas pulkā ar komandieri
Robertu Osi. Pēc kaujām Latvijā, 1944. gada oktobrī pulku evakuē uz Vāciju un
nodod 15. latviešu divīzijas pakļautībā.

1943. gada septembrī Grobiņas lidlaukā izveido latviešu pilotu skolu. 1944. gada
martā izveido 1. Latviešu naktskaujas eskadriļu, kas piedalās kaujās. 1944. gada
22. jūnijā izveido 2. Latviešu naktskaujas eskadriļu ar 18 lidmašīnām. Jūlijā
izveido 3. Latviešu naktskaujas eskadriļu ar 8 lidmašīnām. 10. augustā šīs
eskadriļas apvieno Luftwaffes leģionā Lettland (Luftwaffen-Legion Lettland) ar
komandieri Jāni Ruceli. Oktobrī šo leģionu pārceļ uz Vāciju un tas beidz
pastāvēt.

1941. gada novembrī darbību atjaunoja jau pirmajā padomju okupācijas gadā
izveidotā Latviešu nacionālistu savienība Arnolda Čaupalas vadībā. 1942. gada
15. februārī LNS sāk izdot pagrīdes laikrakstu Tautas Balss, kuras redaktors ir
Artūrs Kaminskis. Laikraksts tiek izplatīts lielākajās Latvijas pilsētās, uz
līdz novembrim, kad vācieši arestē vairāk nekā simts LNS biedrus, iznāk deviņi
laikraksta numuri.

1941. gada 18. novembrī parādījās izdevums "Latvija", ko nelegāli drukāja
Patriotu organizācija. Izdevumam bija no 1600 līdz 6500 eksemplāru. Patriotu
organizācijā apvienojās studenti un inteliģenti, kas cerēja uz rietumu
sabiedroto uzvaru karā.

1943. gada 13. augustā četru lielāko pēdējās Saeimas frakciju pārstāvji
izveidoja Latvijas Centrālo padomi, kas sevi uzskatīja par leģitīmo tautas
interešu pārstāvi. Par tās priekšsēdētāju tika ievēlēts Konstantīns Čakste.
1944. gada februārī LCP pasludina, ka cīnās pret abām okupācijas varām – vācu un
padomju. Aprīlī Čaksti arestēja, bet LCP vēl kādu laiku turpināja pastāvēt
trimdā.

Tā dēvētie kurelieši bija vienīgā latviešu bruņotā vienība, kas izrādīja atklātu
nepaklausību un pretestību vācu okupantiem. Brūkot Austrumu frontei, 1944. gada
jūlijā vācieši pavēl izveidot Rīgas aizsargu pulku, par kura komandieri iecēla
ģenerāli Jāni Kureli, kurš slepeni darbojās Latvijas Centrālajā padomē. LCP,
Kurelis un viņa virsnieki cerēja jauno bruņoto vienību veidot par atjaunotās
Latvijas armijas kodolu. Vēlme būt neatkarīgiem no vāciešu rīkojumiem neizbēgami
noveda pie konflikta un grupas iznīcināšanas 1944. gada novembrī. Kureliešu
virsnieku lielākā daļa tika nošauti, bet vairāk nekā 1300 kareivji nosūtīti uz
koncentrācijas nometnēm Vācijā.

Rakstu krājumā "Komunistiskā terora upuri" tabulā "Iedzīvotāju zaudējumi Otrajā
pasaules karā" vācu okupantu nošauto un deportēto civiliedzīvotāju skaits
1941.—1945. gados rēķināts uz apmēram 90 000 cilvēku. Heinrihs Strods tabulā
"Latvijas civiliedzīvotāju aptuvenie zaudējumi nacistu okupācijas laikā (1941.
gada 23. jūnijs — 1945. gada 9. maijs)" uzrāda, ka vācu okupācijas laikā
nogalināja ap 90 000 (4,5%) Latvijas civiliedzīvotāju, bet pavisam kopā tika
represēti 123 000 Latvijas iedzīvotāju. Dominējoši lielākais vairākums no
nogalinātajiem bija Latvijas ebreji. Šajos zaudējumos netiek ierēķināti
bruņotajās vienībās mobilizētie un karā kritušie, kā arī kara pēdējā gadā no
Latvijas evakuētie un aizbēgušie iedzīvotāji.

Par spīti smagajiem sodiem, kas draudēja par ebreju glābšanu un slēpšanu,
vairāki Latvijas iedzīvotāji centās glābt ebrejus. Zināmākais ebreju glābējs
Latvijā ir Žanis Lipke.

Līdz ar Vācijas armijas un Einzacgrupas A ienākšanu Latvijā sākās padomju varas
aktīvistu vajāšanas. Sākotnēji daudzus neaizbēgušos komunistus un padomju
darbiniekus vienkārši nošāva. Nacistu okupācijai pilnīgi pārņemot varu Latvijā,
aktīvistu beztiesas nošaušana bez tiesas mazinājās. Pirmajās nedēļās
pašaizsardzības vienību dalībnieki arestēja 7144 cilvēkus. Bieži arestēja arī uz
PSRS aizbēgušo tuvākos ģimenes locekļus. Pēc Latviešu kartotēkas datiem, līdz
1942. gada decembrim arestēti 7914 boļševiki, bet uzreiz nošauto skaits nav
reģistrēts. Ja pieņem, ka katrā pagastā arestēja vidēji 20 aktīvistus, tad
Latvijas pagastos kopā varēja arestēt apmēram 10 000 aktīvistu. Ja rēķina, ka
pilsētās dzīvoja 35% iedzīvotāju un arestēto aktīvistu blīvums tur bija apmēram
tāds pats kā pagastos, tad arestēto aktīvistu skaits Latvijā varēja sasniegt ap
13 000—15 000 cilvēku. SS brigādefīrers un policijas ģenerālmajors V. Štālekers
ziņoja, ka 1941. gada 15. augustā Latvijas cietumos atradās aptuveni 7000
cilvēku, 1941. gada novembrī — 9000 politieslodzīto, un vēl pāris tūkstoši
varēja būt darba nometnēs un tikpat daudzi lauka darbos pie zemniekiem.

1941. gada 7. decembrī, izpildot Hitlera rīkojumu, ģenerālfeldmaršals Vilhelms
Keitels izdeva pavēli, kurā uzdeva aizdomīgos cilvēkus, kuri okupētajos
apgabalos varētu organizēt pretošanos Vācijas valstij vai karaspēkam, arestēt un
iebiedēšanai nosūtīt uz Vāciju spaidu darbos. 1942. gadā sākās padomju aktīvistu
ģimenes locekļu, komjauniešu, pionieru, desmithektārnieku deportēšana uz Vāciju.
Izpildot Vācijas ģenerālpilnvarotā darbaspēka izmantošanā Friča Zaukela
rīkojumu, 1942. gada pavasarī t.s. jaunsaimnieku akcijas rezultātā uz Vāciju
spaidu darbos deportēja 2517 bijušo jauno zemes ieguvēju. Kopā ar Latgales
akciju tika aizturētas 10 775 personas. 1943. gada 20. augustā R. Lange
parakstīja pavēli par operāciju Latgalē ar kodētu nosaukumu Sommerreise (Vasaras
ceļojums). Šajā operācijā pēc Drošības dienesta un pagastu valdes sastādītajiem
sarakstiem bija jāarestē un jānosūta darbā uz Vāciju vai koncentrācijas nometnēm
apmēram 4000 politiski neuzticamu personu. Operācijā piedalījās 1157 policisti,
kuri arestēja un izsūtīja 3304 cilvēkus ar ģimenēm.

Karadarbība Latvijas teritorijā atsākās 1944. gada jūlijā un ilga 11 mēnešus
līdz Kurzemes cietokšņa kapitulācijai 1945. gada 8. maijā. Kad 1944. gada
10.-13. jūlijā Sarkanās armijas 2. Baltijas frontes daļas pārrāva Vērmahta
karaspēka grupas "Ziemeļi" aizsardzības līniju gar Veļikajas upi
(Panther-Stellung jeb "Austrumu valni"), tās 18. jūlijā šķērsoja Latvijas-PSRS
robežu. Jūlijā no Krievijas un Baltkrievijas teritorijas Vērmahta karaspēka
grupai uzbruka Sarkanās armijas (SA) 2. Baltijas fronte, no Lietuvas 1. Baltijas
fronte, bet septembrī no Igaunijas teritorijas 3. Baltijas fronte. Kopumā
uzbrukumā piedalījās vairāk kā 1,35 miljoni padomju karavīru (119 kājnieku un 6
tanku divīzijas, viens mehanizētais korpuss, 11 atsevišķas tanku armijas).

Sevišķi smagas kaujas noritēja 1944. gada jūlija beigās Zemgalē, kur SA 1.
Baltijas frontes tanku brigāde negaidīti strauji ieņēma Lielupes kreisā krasta
līdzenumu un 31. jūlijā sasniedza Rīgas jūras līča krastu pie Klapkalnciema.
Vērmahta 3. tanku armija pretuzbrukumā 16.-20. augustā atguva 30 km platu
koridoru gar jūru no Ķemeriem līdz Tukumam. kaujas par Jelgavu ilga no 30.
jūlija līdz 10. oktobrim, to laikā senā Kurzemes hercogistes galvaspilsēta tika
gandrīz pilnīgi iznīcināta.

1. augustā sākās arī SA 2. Baltijas frontes (kopā ap 390 000 karavīru, no tiem
ap 16 000 latviešu strēlnieku korpusa divīzijās) uzbrukums iepriekš
sagatavotajai Vērmahta aizsardzības līnijai Lubāna līdzenumā, kas stiepās no
Balviem un Gulbenes līdz Līvāniem. Sarkanai armijai 7. augustā izdevās forsēt
Aiviekstes upi un 13. augustā pēc trīs dienu kaujām ieņemt Madonu. 14. augustā
2. Baltijas frontes armijām tika pavēlēts sākt jaunu uzbrukumu Rīgas virzienā,
taču tas uz mēnesi tika apstādināts Vidzemes augstienē, kur notika kaujas pie
Vietalvas (21.-24. augustā) un Ērgļiem. Pēc padomju datiem Madonas uzbrukuma
operācijā 1944. gada augustā 14 669 Sarkanās armijas karavīru gāja bojā un 50
737 tika ievainoti, toties Vērmahta zaudējumus lēsa uz 20 000 karavīru.

Kaujas ar jaunu sparu atsākās 14. septembrī, kad Sarkanā armija izvērsa strauju
uzbrukuma operāciju Vidzemes un Zemgales teritorijā, kas tiek dēvēta par Rīgas
operāciju (Рижская операция). Vidzemē uzbruka Baltijas 2. frontes un Baltijas 3.
frontes armijas. Vērmahta 18. armijas vienības, tajā skaitā Latviešu leģiona 19.
divīzija, atkāpās līdz Siguldas aizsardzības līnijai, kur 25. septembrī Sarkanās
armijas uzbrukums tika apstādināts. 27.-29. septembrī notika Mores kaujas starp
Siguldu un Nītauri. Zemgalē Sarkanās armijas 1. Baltijas frontes uzbrukums
oktobra sākumā tika apstādināts pie Ķekavas un Baldones. Pēc tam, kad Sarkanā
armija veica Klaipēdas uzbrukuma operāciju (Мемельская операция) no Šauļiem un
1944. gada 10. oktobrī sasniedza Baltijas jūras krastu pie Palangas, Vērmahts
atkāpās no Siguldas līnijas un Sarkanā armija 13.-15. oktobrī ieņēma Rīgu.

15. oktobrī sākās Kurzemes cietokšņa kaujas, kas ilga līdz par Vācijas
kapitulācijai 1945. gada 8. maijā. Sevišķi smaga bija trešā lielkauja jeb
Ziemassvētku kaujas Kurzemes frontes Saldus, Vaiņodes un Dobeles sektoros.
Kaujās starp Dobeli un Džūksti Sarkanās armijas sastāvā piedalījās 130. Latviešu
strēlnieku korpuss ar divām divīzijām, bet Vērmahta sastāvā latviešu 19. ieroču
SS grenadieru divīzija. Pēc Vērmahta kapitulācijas Vācijā, arī karaspēka grupas
"Kurzeme" vadība parakstīja kapitulācijas aktu Ezerē. Kurzemes lielkaujās tika
nogalināti un ievainoti vairāk kā 150 tūkstoši Vērmahta karavīru. Savukārt
Sarkanā armija zaudēja 394 tūkstošus nogalināto un ievainoto, tika sašauts 2651
Sarkanās armijas tanks. Apmēram 180 tūkstoši Kurzemē sagūstīto Vērmahta karavīru
nokļuva PSRS gūstekņu nometnēs.



https://lv.wikipedia.org/wiki/Latvijas_ekonomika

Latvijas ekonomika ir Eiropas Savienības ekonomiskajā telpā integrēta atvērta
ekonomika, tai ir nozīmīgi sakari arī ar Krievijas Federāciju un citām NVS
reģiona valstīm. Lai gan 2008.—2010. gada finanšu krīze radīja būtisku negatīvu
ietekmi uz Latviju, atklājot tās ārējo neaizsargātību, valstij ir izdevies
īstenot vienu no pēdējā laika veiksmīgākajām makroekonomikas korekcijas
programmām, parādot ātru un saskaņotu ekonomikas atveseļošanos ar apbrīnojamu
apņēmību attiecībā uz fiskālo politiku. Pēc būtiskā samazinājuma IKP vidējais
pieaugums 2011.—2013. gadā bija vairāk nekā 4 procenti gadā, ievērojami
pārsniedzot ES vidējo rādītāju. Latvijas iestāšanās eirozonā 2014. gadā un tās
atgūtā pieeja valsts finansējuma tirgiem ir apliecinājums, ka makroekonomikas
korekciju uzdevums tiek risināts veiksmīgi.

Pasaules Bankas Doing Business 2016. gada pētījumā 189 valstu konkurencē Latvija
ierindojās 22. vietā jeb 10. vietā ES dalībvalstu vidū. Pasaules Banka atzina
Latviju par vienu no TOP 30 līderēm, kas ir veikušas nozīmīgas reformas
uzņēmējdarbības uzlabošanā.

Latvija kopš 1999. gada ir Pasaules Tirdzniecības organizācijas, kopš 2004. gada
Eiropas Savienības (ES), kopš 2014. gada Eirozonas dalībvalsts un kopš 2016.
gada OECD dalībvalsts.

2007.—2010. gada globālā finanšu krīze izraisīja nesabalansētās Latvijas
tautsaimniecības krīzi un IKP kritumu 2009. gadā par apmēram 18%, kas bija viens
no lielākajiem IKP kritumiem pasaulē gada laikā. Toties no 2010. gada vidus
Latvijas IKP atkal sāka augt, 2011. gadā pēc Latvijas Centrālās statistikas
pārvaldes datiem tas pieauga par 5,5%. Lielākais pieaugums bija būvniecības
nozarē (+12,4%), apstrādes rūpniecībā (+11,7%), tirdzniecībā (+8,7%), transporta
un uzglabāšanas nozarē (+8,0%).

Galvenajā eksporta nozarē — apstrādes rūpniecībā 2013.gadā ražošanas apjomi par
22% pārsniedza 2009.gada līmeni. Tirgojamo nozaru izaugsme un ienākumu pieaugums
no eksporta veicināja uz iekšējo tirgu orientēto nozaru — komercpakalpojumu,
tirdzniecības un būvniecības izaugsmi. Šo nozaru devums izaugsmē pēdējos gados
kļuvis arvien lielāks, bet vājais pieprasījums eksporta tirgos 2013. un
2014.gadā bremzēja apstrādes rūpniecības izaugsmi. 2015.gadā tautsaimniecības
pamatnozaru attīstības tendences ir atšķirīgas. Nozīmīgs devums izaugsmē ir
apstrādes rūpniecībai, kur ražošanas apjomi 2015.gadā pieauga par 4,3%,
salīdzinot ar iepriekšējā gada atbilstošo periodu..

Saskaņā ES statistikas pārvaldes "Eurostat" datiem Latvijas iekšzemes
kopprodukts (IKP) uz vienu iedzīvotāju, kas izteikts pirktspējas paritātes
standartos (PPS), 2010. gadā veidoja 55%, 2011. gadā 60%, bet 2015. gadā 64% no
ES vidējā līmeņa. Salīdzinājumam, viszemākais IKP uz vienu iedzīvotāju pēc
pirktspējas paritātes reģistrēts Bulgārijā - 46% no vidējā ES līmeņa, Rumānijā -
57% un Horvātijā - 58%. Lietuvas un Igaunijas IKP uz vienu iedzīvotāju 2015.gadā
veidoja 74% no ES vidējā līmeņa.

Savukārt salīdzinot ar kaimiņvalstīm saskaņā ar SVF datiem 2015 gadā Latvijā IKP
faktiskajās cenās uz vienu iedzīvotāju bija 13 619 ASV dolāru (USD), Lietuvā —
14 210 USD, Igaunijā — 17 288 USD, Zviedrijā 49 866 USD, turpretī Krievijā — 9
055 USD, Baltkrievijā 5 749 USD.

Starptautiskajā nodokļu konkurētspējas indeksa izvērtējumā, kas veikts starp
visām Ekonomiskās sadarbības un attīstības organizācijas (OECD) valstīm, Latvija
kopā ar Igauniju un Jaunzēlandi 2016. gadā ierindojas pirmajā trijniekā.
Izvērtējumā ņemti vērā vairāk kā 40 dažādi rādītāji, kas mēra ne tikai nodokļu
slogu, bet arī nodokļu struktūru, tajā skaitā valsts uzņēmumu nodokļus,
iedzīvotāju ienākuma nodokļus, īpašuma nodokļus, patēriņa nodokļus, kā arī
peļņas, kas gūta ārzemēs, aplikšanu ar nodokļiem.

Kopējais ārvalstu kredītu apjoms, kas tika iesaistīts valsts ekonomikā no 2000.
gada sākuma līdz 2007. gada novembrim, veidoja 8 145,4 miljonus latu. Lielākā
daļa investīciju bija saimniecības nozarēs, kur varēja ar mazāko risku gūt
ātrāko peļņu — nekustamajā īpašumā un patēriņā (nekustamais īpašums ir lielisks
nodrošinājums bankai. Savukārt no patēriņa kredītiem var ātri iegūt lielus
procentus). Ja 2001. gada bilances deficīts bija 394,1 miljons latu, tad 2006.
gadā tas bija jau 2 376 miljoni latu (21,1%). Valsts parāds 2010. gada pavasarī
bija 40% no IKP (Centrālā statistikas biroja dati), un no tā 75% bija ārējais
parāds. Vairāk nekā 90 dienas kavētu privāto kredītu apjoms 2010. gada pavasarī
bija 18% no kredītu kopapjoma — 2 740 000 000 latu (20% no IKP). Martā ārējās
tirdzniecības saldo bija mīnus 85 miljoni latu.

2013. gadā gadā Latvijā vairākkārt audzis piesaistīto ārvalstu investīciju
projektu skaits, liecina EY Eiropas investīciju vides pētījums "European
Attractivness Survey 2014". 2013. gadā Latvijā īstenoti 29 ārvalstu investīciju
projekti. Salīdzinājumam — 2012.gadā tika īstenoti septiņi, 2011.gadā — 14,
2010.gadā — astoņi, 2009.gadā — desmit investīciju projekti. Iepriekšējo reizi
salīdzinoši daudz — 24 — investīciju projekti Latvijā tika veikti 2008.gadā.

Kopumā investīciju projekti 2014. Latvijā radījuši 1614 darba vietas. Lielākais
no 2013. gada investīciju projektiem radīja 600 darba vietas, vēl seši projekti
radīja vairāk nekā 100 darba vietas. Salīdzinājumam — 2012.gadā visi investīciju
projekti kopumā Latvijā radīja 290 darba vietas. Vērtējot investīciju izcelsmi,
visvairāk projektu — sešus — 2013. gadā īstenoja Zviedrijas investori. Trīs
projektus īstenoja Norvēģijas investori, trīs — Krievijas, trīs — Vācijas
investori. Gan Austrijas, gan Lielbritānijas investori īstenoja divus
investīciju projektus, bet pa vienam — Nīderlandes, Igaunijas, Dānijas un
Somijas investori, vēl sešus projektus īstenoja investori no citām valstīm. Daļa
no Krievijas investīcijām Latvijā varētu būt saistīta ar kapitāla "bēgšanu" no
Krievijas, daļai šīs naudas "nosēžoties" Latvijā un Baltijā.

2015.gadā pieauga ĀTI (ārzemju tiešās investīcijas) plūsmu intensitāte.
Piesaistītās ĀTI plūsmas 2014.gadā bija 1,4% no IKP. Savukārt 2015.gadā tās bija
par gandrīz 30% lielākā apjomā nekā pirms gada un veidoja 2,4% no IKP. Saskaņā
ar starptautisko investīciju bilanci 2015.gada beigās uzkrātās ĀTI Latvijas
ekonomikā sasniedza 13,4 miljardus eiro (54,8% līmenī no IKP).

Ekonomikai pārvarot recesiju un konsolidējot budžeta tēriņus, valdības parāds
kopš 2010. gada samazinājās četrus gadus pēc kārtas.

Starptautisko aģentūru ilgtermiņa investīciju reitingi Latvijai, 2016. gada
marts

2010.-2012.gados Latvijas preču un pakalpojumu eksports pieauga ļoti strauji un
bija galvenais tautsaimniecības attīstības dzinulis. Eksporta apjomi 2012.gadā
par gandrīz 22% pārsniedza pirmskrīzes līmeni. No 2009.-2012.gadam, vidēji ik
gadu eksports pieauga par 25%, bet imports — par 23%. Šajā periodā lielāko
ieguldījumu preču eksporta pieaugumā deva lauksaimniecības un pārtikas preces,
kā arī metālapstrādes produkti. Ievērojami pieauga arī kokapstrādes, mehānismu,
ierīču un elektroiekārtu, kā arī minerālo produktu eksports. Kopš 2013.gada, dēļ
zemā pieprasījuma ārējos tirgos, eksporta dinamika ir kļuvusi mērenāka. Latvijas
eksportu 2014.gadā ietekmēja lēnāka nekā gaidīta izaugsme ES valstīs un
ekonomiskās situācijas pavājināšanās Krievijā, un eksporta apjomi pieauga par
3,1 procentu.

2015. gada 1. ceturksnī eksports, salīdzinot ar iepriekšējā gada atbilstošo
periodu, pieauga par 4,6%, bet 2. un 3. ceturksnī — attiecīgi par 0,8% un 1,4%.
Ekonomikas problēmas Krievijā stipri ietekmēja Latvijas eksporta iespējas, 2015.
gadā preču eksports faktiskajās cenās uz Krieviju bija par 25,6% mazāks nekā
pirms gada. Tajā pašā laikā, uzlabojoties ekonomiskajai situācijai ES, Latvijas
eksports uz šīm valstīm pieauga par 2,8%. Savukārt uz pārējām valstīm preču
eksporta apjomi pieauga par 15%, kas liecina, ka Latvijas ražotāji spēj
diversificēt savus noieta tirgus. 2015. gadā pieaug arī pakalpojumu eksporta
apjomi..

Atbilstoši Centrālās Statistikas Pārvaldes datiem 2015. gadā Latvijas ārējās
tirdzniecības apgrozījums faktiskajās cenās sasniedza 22 860,1 miljonus eiro.
Tajā skaitā eksporta vērtība veidoja 10 371,5 milj. eiro (pieaugums pret 2014.
gadu par 122,9 milj. eiro jeb 1,2 %), bet — importa 12 488,6 milj. eiro
(samazinājums pret 2014. gadu par 165,8 milj. eiro jeb 1,3 %).

2015. gadā Latvijas kopējā eksporta vērtībā preču izvedums uz Eiropas Savienības
valstīm sasniedza 7 588,2 milj. eiro jeb 73,2%, tai skaitā uz eirozonas valstīm
5 165,1 milj. eiro jeb 49,8%. Eksports uz NVS valstīm bija 1 220,2 milj. eiro
jeb 11,8%, bet uz pārējām valstīm — 1 563,1 milj. eiro jeb 15,0%. Savukārt
Latvijas kopējā importā preču ievedums no Eiropas Savienības valstīm 2015. gadā
bija 9 857,2 milj. eiro jeb 78,9%, tai skaitā no eirozonas valstīm 7 164,0 milj.
eiro jeb 57,4%. Imports no NVS valstīm bija 1 477,4 milj. eiro jeb 11,8%, bet no
pārējām valstīm — 1 153,9 milj. eiro jeb 9,3%. 2015. gadā no Latvijas tika
eksportētas preces uz 194 pasaules valstīm, bet importētas — no 142 pasaules
valstīm..

Svarīgākie eksporta partneri tirdzniecībā ar ES valstīm bija Lietuva (18,3 % no
eksporta kopapjoma), Igaunija (11,8 %), Apvienotā Karaliste (5,3 %) un Vācija
(5,2 %), bet nozīmīgākie importa partneri — Lietuva (18,2 % no importa
kopapjoma), Vācija (11,4 %), Polija (9,7 %) un Igaunija (7,5 %). Tirdzniecībā ar
trešajām valstīm nozīmīgākais partneris bija Krievijas Federācija, kuras
īpatsvars Latvijas kopējā eksportā decembrī veidoja 9,7 %, bet importā — 10,6 %.

Krīzes laikā pakalpojumu eksports samazinājās mazākā apmērā nekā preču eksports,
bet pēc krīzes pārvarēšanas 2011.-2012. gadā pakalpojumu eksports stabili
pieauga. Pozitīvais pakalpojumu saldo 2012. gadā nosedza 64% negatīvās preču
tirdzniecības bilances, bet 2013. gadā, ievērojami uzlabojoties preču
tirdzniecības bilancei, — jau 70%. Arī 2014. gadā šī tendence turpinājās, kad
pozitīvais pakalpojumu saldo nosedza 77% no negatīvās preču tirdzniecības
bilances, bet 2015. gada trīs ceturkšņos — 76%.

2015. gadā elektroierīces un elektroiekārtas visvairāk tika importētas no
Polijas — 17,6%, Lietuvas — 12,1%, Ķīnas — 12,1%, minerālprodukti — no Lietuvas
(33,2%), Krievijas (30,9%), Somijas (20,7%), mehānismi un mehāniskas ierīces —
no Vācijas (18,2%), Lietuvas (10,9%), Polijas (9,4%).

2015. gadā pamatdarbā faktiski nostrādāto stundu skaits vidēji nedēļā bija 38,3
stundas, kas par 1,9 stundām pārsniedza vidējo ES rādītāju. Latvijā, tāpat kā
vidēji ES, visvairāk nodarbināto strādā pakalpojumu sektorā. 2015. gadā Latvijā
šajā sektorā strādāja nedaudz vairāk kā divas trešdaļas jeb 68,4 % nodarbināto.
No visiem pakalpojumu sektorā nodarbinātajiem trīs piektdaļas jeb 60,8 %
strādāja tirdzniecības pakalpojumu sektorā (tirdzniecība, transports,
izmitināšana un ēdināšanas pakalpojumi, informācijas un komunikācijas
pakalpojumi, finanšu darbības un operācijas ar nekustamo īpašumu), bet gandrīz
divas piektdaļas jeb 39,2 % – tādās pakalpojumu jomās kā valsts pārvalde,
izglītība, veselība un sociālā aprūpe, māksla, izklaide, atpūta u.c. Ražošanas
sektorā nodarbināti bija gandrīz ceturtā daļa jeb 23,6 % nodarbināto, bet
lauksaimniecības sektorā – 7,9 %, kas pārsniedz vidējo ES rādītāju (2015. gadā –
4,4 %). 2015. gadā nedaudz vairāk kā divas piektdaļas (41,3 %) nodarbināto
strādāja vadītāju un speciālistu profesiju grupā, nedaudz vairāk kā ceturtā daļa
(26 %) bija kvalificēti darbinieki, piektdaļa (20,4 %) – kalpotāji un
pakalpojumu darbinieki, bet vismazāk – 12,3 % – strādāja vienkāršajās
profesijās.

Bezdarba līmenis 2015.gadā samazinājās par 0,9 procentpunktiem — līdz 9,9%.
Kopumā darba meklējumos 2015.gadā bija 98,2 tūkstoši iedzīvotāju, kas bija par
9,5 tūkstošiem mazāk nekā pirms gada. Turpina samazināties arī reģistrētais
bezdarbs. 2016.gada februāra beigās bija reģistrēti 86,6 tūkst. bezdarbnieku,
kas bija par 1 300 personām mazāk nekā pirms gada. Reģistrētais bezdarba līmenis
februāra beigās bija 9,2%. Augstākais līmenis saglabājas Latgales reģionā
(19,3%), bet zemākais — Rīgā (5,3%). 2016. gada septembrī bezdarba līmenis pirmo
reizi kopš 2008. gada sasniedzis zemāko vērtību un ir 7,9 %

Salīdzinājumam vidējās bruto algas atsevišķām kaimiņvalstīm Igaunijā - 1163 eiro
, Krievijā - 465 eiro , Baltkrievijā - 357 eiro

Augstākais atalgojums saglabājās Rīgas reģionā (925 eiro), bet zemākais
atalgojuma līmenis bija Latgales reģionā (564 eiro)..

Sākot ar 2016.gada 1.janvāri normāla darba laika ietvaros minimālā alga ir 370
EUR.

Latvijā ir attīstīts finanšu sektors ar visaptverošu finanšu starpnieku klāstu,
kas apkalpo lielāko daļu tirgus segmentu. Latvijas finanšu sektorā dominē
komercbankas un ir vērojama spēcīga ārvalstu kredītiestāžu klātbūtne. Saskaņā ar
FKTK publicēto statistiku, uz 2013. gada 30. novembri banku aktīvi sasniedza
19,936 miljardus latu, Latvijā darbojās 19 bankas un 9 ārvalstu banku filiāles.
Kopējais apmaksātais banku pamatkapitāls 2013. gada novembrī bija 1 698,7 milj.
latu, t.sk. ārvalstu kapitāla īpatsvars sasniedza 71,5%, kurā dominēja
Skandināvijas investoru veiktie ieguldījumi, kas sastādīja 52,9% no kopējā
apmaksātā banku pamatkapitāla.

Latvijas banku sektors 2016. gada deviņos mēnešos strādāja ar peļņu 373,972
miljonu eiro apmērā, kas ir par 18,9% vairāk nekā 2015. gada attiecīgajā laika
periodā. 2016. gada septembra beigās banku sektora kopējais aktīvu apmērs bija
29,552 miljardi eiro. 2015. gada deviņos mēnešos banku sektora kopējā peļņa bija
314,551 miljons eiro.

Otrā Latvijas lielākā banka. Aktīvos 2015. gadā 4 650 372,2 tūkstoši eiro, kas
ir par 29.5 % vairāk, nekā šajā pašā laika periodā pirms gada. ABLV Bank
dibināta 1993. gada septembrī. Izveidojās uz Latvijas Bankas reģionālās
Aizkraukles nodaļas pamata, ir pierādījusi sevi ne tikai Latvijā, bet arī
pārējās 9 valstīs, kurās darbojas šīs bankas pārstāvniecības, piemēram,
Krievijā, Kiprā, Luksemburgā un pat Ķīnā. Latvijas izcelsmas kapitāls, Lielākie
īpašnieki ir tās dibinātāji Oļegs Fiļs un Ernests Bernis.

Piektā Latvijā lielākā banka ir Nordea Bank Latvijas filiāle, kuru aktīvu apjoms
šī gada pirmajā ceturksnī bija 2 843 071,2 tūkstoši eiro, kas ir par 3,4
procentiem vairāk, nekā Noredea Bankas aktīvu apjoms šādā pašā laika periodā
pagājušajā gadā. Nordea Bank priekštece izveidojās Dānijā 1820. gadā. Latvijā
Noreda Bank filiāle darbu uzsāka 1992. gada aprīlī.

Pēc krīzes izraisītās deflācijas, kad 12-mēnešu patēriņa cenu inflācija
2010.gada februārī pazeminājās līdz -4,2%, cenas atkal sāka pieaugt. 2011.gadā
12-mēnešu patēriņa cenu inflācija bija 4%, savukārt 2012.gadā — 1,6%. 2013.gadā
patēriņa cenas samazinājās par 0,4%, bet 2014.gadā bija vērojams ļoti mērens
cenu pieaugums — par 0,2%. Lielākā ietekme uz patēriņa cenām pēdējos gados bija
naftas un pārtikas cenu kritumam pasaulē. 2015.gadā turpinājās ļoti mērens cenu
pieaugums — gada vidējā inflācija bija 0,2%. Lielākā ietekme bija cenu kāpumam
elektroenerģijai un alkoholiskajiem dzērieniem, kā arī cenu kritumam degvielai
un pārtikai.

No Latvijas kopējās teritorijas 52% aizņem meži. Salīdzinot ar 1923. gadu, kad
mežainums Latvijā bija 27%, laika gaitā līdz mūsdienām tas ir dubultojies un
sasniedzis 52% (ieskaitot purvus un lauces). Meža platību pieaugums prognozējams
arī turpmāk, jo turpinās lauksaimniecībā neizmantoto zemju dabiska aizaugšana,
kā arī to mākslīga apmežošana. Mežus pārsvarā veido skuju koki, tomēr ievērojamu
daļu aizņem arī pārējās sugas. Lielākajai daļai mežaudžu valdošā koku sugas ir
skuju koki — priede un egle. Skuju koku audzes aizņem 55% no visu audžu
platībām, bērzu — 30%, baltalkšņu — 7% un apšu — 4%. Mežu vecuma struktūra ir
neviendabīga.

Līdz Latvijas okupācijai daudz tika stādīti priežu meži, un Latvijas PSR laikos
daudz stādīja egļu mežus — egles tika stādītas arī priedēm piemērotās platībās.
Tādēļ pašlaik ir ļoti daudz 50—90 gadu vecu priežu audžu un 30—50 gadu vecu egļu
audžu. Priedei un ozolam pašlaik jaunaudžu platība ir mazāka par 10% no to
kopējās platības. Kokiem augot, katru gadu veidojas koksnes pieaugums, kas pēc
pašreizējiem aprēķiniem ir 16,5 milj. m3 gadā.

Latvijā vidēji tiek izcirsti tikai 69% no ikgadējā pieauguma, tādēļ saimnieciski
pieejamā meža resursi Latvijā pieaug. Papildus īpaši aizsargājamām teritorijām
Latvijā arī jebkurā citā mežā normatīvi jāievēro virkne aprobežojumu, piemēram,
galvenajā un kopšanas cirtē, rēķinot uz cirsmas hektāru, jāsaglabā vismaz piecus
dzīvotspējīgus vecākos un lielāko izmēru kokus (ekoloģiskos kokus), vispirms
izvēloties resnākos, saglabājamo koku skaitā neieskaita sēklu kokus. Tas nozīmē,
ka kopš 2000. gada valsts un privātie meža īpašnieki ir cirsmās atstājuši vairāk
kā 2 miljonus kubikmetrus koksnes, aptuveni 64 miljonu eiro vērtībā, šo summu
ieguldot dabas aizsardzībā no saviem līdzekļiem.

Lielākais Latvijas mežu apsaimniekotājs ir valsts uzņēmums AS Latvijas Valsts
Meži (LVM), kas pārvalda un apsaimnieko 1,63 miljonus hektāru Latvijas
Republikas zemes, tai skaitā 1,60 miljonus hektāru meža zemes, no kurām 1,41
miljoni hektāru ir mežs. LVM realizē valsts intereses meža apsaimniekošanā.

2015. gada beigās Latvijā bija 83,6 tūkst. lauku saimniecību, kuru vidējais
lielums bija 34,8 hektāri, kas ir par 5,3 hektāriem jeb 18 % vairāk nekā 2010.
gadā. Lauksaimniecībā izmantojamā zeme vidēji vienā lauku saimniecībā ir
pieaugusi no 19,6 hektāriem 2010. gadā līdz 23,6 hektāriem 2015. gadā. Šajā
periodā kopējā izmantotās lauksaimniecībā izmantojamās zemes platība valstī ir
palielinājusies par 79,3 tūkt. hektāru jeb 4,4 %, 2015. gadā sasniedzot 1 884,8
tūkt. hektārus. 2015. gadā kopējais lauksaimniecības produkcijas apjoms
salīdzināmajās cenās pieauga par 17,2 %. To ietekmēja augkopības produkcijas
pieaugums par 27,9 %, īpaši graudaugu kopražas palielinājums par 35,7 %, pērn
sasniedzot rekordlīmeni. Lopkopības nozarēs pēdējos piecos gados novērots
neliels, bet stabils pieaugums – 2015. gadā lopkopības produkcijas apjoms
palielinājās par 4,9 %.

Graudaugu galveno kultūru — kviešu — sējumi koncentrējas lielajos komerciālos
lauksaimniecības uzņēmumos, un tajos dominē ziemāju forma. Miežu sējumi
izvietojas samērā vienādi mazajās, vidējās un lielajās saimniecībās, kas
izskaidrojams ar šo graudu iekšsaimniecisko izlietojumu. Ekonomiski vērāņemamie
graudaugu sējumi konsekventi koncentrējas lielajos lauksaimniecības uzņēmumos,
bet sīksaimniecībās un mazās saimniecībās ir ļoti zemas ražas un to devums
tautsaimniecībā minimāls.

Graudkopībā ir attīstīta nozares kooperācija. Kooperatīvi veiksmīgi
piesaistījuši investīcijas, kas nodrošina būtiskus pakalpojumus visiem
kooperatīva biedriem. Tas ir viens no iemesliem graudkopības straujai
attīstībai. 2004. gadā graudu sējplatība bija 436 tūkst. ha, bet 2015. gadā -
672 tūkst. ha, kas ir par 54% vairāk. Savukārt kopraža kāpusi par 185%.
Salīdzinot ar padomju laikiem ražība no viena hektāra graudaugiem ir kāpusi
divas līdz divas ar pusi reizes no viena hektāra. Tā 1985. gadā ražība no 1 ha
bija 16,90 cnt/ ha, 2015. gadā 44,9 cnt / ha..

2015. gadā Latvijā bija vislielākā graudu kopraža visā Latvijas vēsturē — 2,599
miljoni tonnu. 2015. gads tiek fiksēts kā trešais gads pēc kārtas, kad graudaugu
kopraža Latvijā kāpj. 2015. gadā ir pārsniegti vairāki rekordi graudkopības
nozarē — gan kopraža, gan arī ražība tiek prognozēta augstākā pēdējo 25 gadu
laikā.

Lielākā kooperatīvā saimniecība Latvijā Latraps - apgrozījums 2015. gadā 163
miljoni eur.

Piena lopkopība Latvijā ir viena no nozīmīgākajām lauksaimniecības apakšnozarēm.
Piena īpatsvars lauksaimniecības preču produkcijas vērtībā Latvijā veido ap 25%.
Taču, ieskaitot pavadošās nozares, piena lopkopības loma ir vēl lielāka. Piena
lopkopībā Latvijā tiek izmantoti ap 840 tūkst. hektāru jeb ap 50% no faktiski
izmantotās lauksaimniecības zemes, un tā (kopā ar piena govīm paredzētās
lopbarības audzēšanu un govju izaudzēšanu), saskaņā ar aprēķiniem veido ap 50%
no lauksaimniecībā radītās pievienotās vērtības Latvijā. Savukārt
piensaimniecības (ieskaitot piena produktu ražošanu) īpatsvars Latvijas
iekšzemes kopproduktā ir stabilizējies aptuveni 2% līmenī. Liela nozīme
piensaimniecībai ir nodarbinātībā — pēdējos gados nozarē ieguldītā darba apjoms
stabilizējies, un sasniedz 40 tūkst. pilna laika nodarbināto lauksaimniecībā un
4 tūkst. nodarbināto pārstrādē. Tas kopā veido vairāk kā 5% no kopējā
nodarbinātības līmeņa valstī.

2015. gadā iegūts 971,8 tūkst. tonnu piena (ieskaitot kazu pienu), kas ir par
56,7 tūkst. tonnu jeb 6,2% vairāk nekā 2013. gadā. Gada vidējais izslaukums no
vienas slaucamās govs sasniedza 5 812 kg gadā — par 304 kg jeb 5,5% vairāk nekā
pirms gada. 2014. gadā piena piegādes kvotas ietvaros iepirktas 804,4 tūkst. t
piena — par 9,3% vairāk nekā gadu iepriekš. Iepirktā piena īpatsvars kopējā
saražotā piena apjomā pieauga par 2,3% (no 80,7% 2013. gadā līdz 83,0% 2014.
gadā).

2008. gadā 21% piena tika eksportēts. Salīdzinot ar 2005. gadu, piena eksports
2006. un 2007. gadā pieauga apmēram 3,2 reizes.

2015. gadā Latvijā saražoti 85,4 tūkst. tonnu gaļas jeb par 1,3 % vairāk nekā
2014. gadā. Nelielo kāpumu ietekmēja liellopu un putnu gaļas ražošanas apjoma
pieaugums attiecīgi par 6,3 % un 3,4 %. Saražotais aitu gaļas apjoms 2015. gadā
pieaudzis par 19,1 %, savukārt cūkgaļas apjoms sarucis par 3,0 %.

No ES lauksaimnieki Latvijā saņem divu veidu subsīdijas: ar ražošanu saistītie
maksājumi ir atbalsts, kas ir saistīts ar lauksaimnieka aktivitātēm pašreizējā
brīdī (piemēram, atbalsts par apsētajām platībām vai par saražotajām vienībām),
bet no ražošanas atdalītie maksājumi ir atbalsts, kas netiek saistīts ar
lauksaimnieka aktivitātēm — noteiktu produktu vai liellopu ražošanu vai arī
noteiktu ražošanas faktoru izmantošanu pašreizējā brīdī.

Sākot ar 1997. gadu, saskaņā ar valsts subsīdiju nolikumu Latvijas lauku
saimniecībām tika piešķirts atbalsts ražošanas modernizācijai, kas iekļāva
līdzfinansējumu tehnikas iegādei un ražošanas ēku celtniecībai. Lauku
saimniecības 2002.—2008. gadā ar ES līdzfinansēto atbalsta programmu palīdzību
ir saņēmušas atbalstu ieguldījumiem darbības efektivitātes un konkurētspējas
palielināšanai gandrīz 95 miljonus latu. 2007. un 2008. gadā subsīdijas
lauksaimniecībai palielinājās vidēji gandrīz septiņas reizes (no 3,26 uz 22,24
milj. LVL), salīdzinot ar laikposmu pirms Latvijas iestāšanās ES. Tomēr ES
finansējuma apguve notika lēni un neefektīvi. Latvijā tiešos maksājumus īstenoja
pēc vienotas platības maksājuma shēmas (VPM): lauksaimniekiem pieejams VPM un
papildu valsts tiešie maksājumi (PVTM), no kuriem daļa ir maksājumi par
platībām. Tieši platību maksājumi Latvijā ir būtisks finanšu avots lauku
saimniecībām: Latvijā lauksaimnieki laikposmā no 2004. līdz 2007. gadam dažādos
platību maksājumos saņēma 430 miljonus latu, kas veidoja 58,5% no kopējā
atbalsta apjoma (platību maksājumus Latvijā ik gadus saņēma 76 566
lauksaimnieki). ES tiesību normas paredzēja pakāpenisku tiešo maksājumu apjoma
pieaugumu jaunajās dalībvalstīs, nosakot, ka ES veco dalībvalstu līmeni jaunās
dalībvalstis sasniegs 2013. gadā. Izvērtējot ES finansējumu vidēji gadā, tas
2007.—2013. gadā 2,1 reizi pārsniedza 2004.—2006. gadā un 8,3 reizes
pirmsiestāšanās laikā pieejamo ES finansējumu.

Uz svaigajām, saldētajām un atdzesētajām zivīm no Latvijas attiecas importa
aizliegums, ko Krievija pērn augustā noteica Eiropas Savienības pārtikas precēm,
reaģējot uz Rietumu sankcijām, kas tika vērstas pret Maskavu pēc iebrukuma
Ukrainā.

Zivrūpniecības nozare 2016. gadā kopumā ir sākusi veiksmīgu jaunu eksporta tirgu
apguvi ASV, Japānā, Ķīnā, kas pagaidām gan nevar vēl kompensēt zaudētos apjomus
Krievijas tirgū, tomēr šiem tirgiem ir potenciāls līdzsvarot zaudēto tuvākajos
divos, trīs gados.

Zivju nozveja un citu jūras produktu ieguve 2016. gada deviņos mēnešos,
salīdzinot ar 2015.gada attiecīgo periodu, Latvijā pieaugusi par 69,5%. Kopumā
2016. gada deviņos mēnešos nozvejoti 83,9 tūkstoši tonnu zivju, tostarp Baltijas
jūrā un Rīgas jūras līcī nozvejoti 44,3 tūkstoši tonnu zivju, kas ir 52,8% no
kopējā nozvejas apmēra un par 6,2% jeb 2,6 tūkstošiem tonnu vairāk nekā 2015.
gada deviņos mēnešos.

Latvijas rūpniecība 2015. gadā saražoja produkciju 2 625,146 miljonu eiro
vērtībā. 64% (2015) no Latvijas apstrādes rūpniecības izlaides ražo eksportam.

Apstrādes rūpniecības uzņēmumu sniegtā informācija liecina, ka ražošanas apmēra
pieaugumu būtiski ietekmēja produkcijas eksporta kāpums - par 10,8%, no tā uz
eiro zonu - par 26,1%. Ārējos tirgos pārdots divas trešdaļas no kopējās
saražotās apstrādes rūpniecības produkcijas.

Apstrādes rūpniecības struktūra 2015. gadā nodarbinātības un eksporta īpastvars
nozares realizācijā

Kokapstrāde ir lielākā Latvijas apstrādes rūpniecības nozare, 2015. gadā tā
veidoja 27,1% no kopējās nozares izlaides. 64% no nozares produkcijas tiek
eksportēta, nodrošinot lielāko pienesumu Latvijas eksportā. Latvijas
kokrūpniecības nozare tiešā veidā nodarbina ap 52 000 cilvēku, taču netieši tiek
nodrošināts darbs vēl apmēram 30 000 darbinieku tādās nozarēs kā transporta
pakalpojumi, metālapstrāde, izglītība, zinātne, būvniecība, enerģētika.

Latvijā praktiski pilnībā nodrošināts bezatlikumu kokapstrādes process, koksnes
atlikumi — skaidas un šķelda tiek pārstrādāti kurināmās kokskaidas granulās un
briketēs. Latvija ir trešais lielākais koksnes granulu ražotājs Eiropā (aiz
Vācijas un Zviedrijas) un lielākais kokskaidu granulu eksportētājs Eiropā.
Nozīmīgākais koksnes granulu ražotājs Latvijā ir Latgran, kam pieder 4 rūpnīcas
Latvijā. 2015. gadā tas apvienojās ar Igaunijas Grannul un grupa ir lielākais
koksnes granulu ražotājs Eiropā

Pārtikas un dzērienu ražošana ir otrās lielākā apstrādes rūpniecības nozare — tā
veido 23,5% daļu no kopējās apstrādes rūpniecības nozares izlaides, nodarbināti
vairāk nekā 20% no ražošanas jomā strādājošajiem, turklāt veido 5.5% no kopējā
Latvijas ekporta apjoma, un īpatsvars ar katru gadu turpina palielināties.
Nozari būtiski ietekmē pasaules tendences – pēdējos gados notikusī ikdienas
pārtikas patēriņa paradumu maiņa, akcents uz veselīgu dzīvesveidu un pārtikas
kvalitāti. Līdz 2008.gadam nozare piedzīvoja strauju investīciju pieaugumu, tad,
krīzes ietekmē, 2009.gadā tās samazinājās par 55.2% un 2010.gadā – vēl par 8.8%.
Nākamajos divos gados nozare jau bija attapusies no lejupslīdes un nefinanšu
investīciju apjoms atkal auga (2011.gadā par 40%, 2012.gadā – jau par 55%).

Metālapstrāde ir trešā lielākā apstrādes rūpniecības apakšnozare Latvijā. 2015.
gadā tā veidoja 9,1% no apstrādes rūpniecības izlaides. Mašīnbūves un
metālapstrādes nozare ir izteikti eksporta orientēta, vidēji ap 75 - 80% no
saražotās produkcijas tiek eksportēts. Atbilstoši Latvijas ārējās tirdzniecības
statistikai, nozares produkcija tiek eksportēta uz vairāk nekā 100 Pasaules
valstīm, līdz ar to eksporta tirgu ģeogrāfija ir ļoti plaša. Kopumā ap 73% no
produkcijas tiek realizēta Eiropas Savienības valstīs.

Ķīmiskā rūpniecība veido 7,5% no nozares kopējās izlaides. Latvijā tiek ražota
kā sadzīves ķīmija, tā dažāda veida rūpniecisko ķīmiju un gāzes. Liela nozīme
ķīmiskās rūpniecības darbībā ir biodegvielas ražotāju sniegumam.

Latvijā tiek ražota augsti tehnoloģiska produkcija — elektrotehnika, datoru
komponentes, bezvadu tehnoloģiju ierīces, būvniecības iekārtas, elektrodzinēji,
bezpilota lidmašīnas — droni, 3D printeri utt. Nozares produkcija 90,9% apjomā
tiek eksportēta.(2015) Šo apakšnozaru īpatsvars apstrādes rūpniecībā ir 7,1%
(2015). Nozere ir strauji augoša. 2010. gadā pieauga par vairāk kā 34 %
salīdzinājumā ar 2009. gadu. 2011. gadā Informācijas un komunikācijas
tehnoloģiju (IKT) eksports pieauga par 16 % salīdzinājumā ar 2010. gadu.
Datorpakalpojumu jomā pieaugums ir bijis vēl straujāks un sasniedz 28 %. IKT
veido 6 % no visiem Latvijas eksportētajiem pakalpojumiem, kuru kopējā vērtība
2011. gadā bija 2246 miljoni latu. Elektrisko un optisko iekārtu ražošanas
sektorā 2011.gadā eksporta īpatsvars sastādīja 85,3 % no kopējās sektora
realizācijas. 2012. gadā IKT eksports sasniedzis 166,2 miljonus latu, kas ir par
27% vairāk nekā 2011. gadā. Tādējādi IKT nozares īpatsvars kopējā eksporta
apjomā sasniedza 7%.

Papīra un papīra izstrādājumu ražošana un poligrāfija veido 4,3 % no kopējās
apstrādes rūpniecības izlaides.

Pēc Latvijas Poligrāfijas uzņēmumu asociācijas datiem kopumā iespiedindustrijā 
par regulāri ražojošiem var uzskatīt 350 uzņēmumus, kas nodarbina aptuveni 4300
darbiniekus. Nozare ir ļoti investīciju ietilpīga. Pateicoties lieliem
finansiāliem ieguldījumiem un ievērojamai strādājošo kvalifikācijas
paaugstināšanai 20 gadu laikā tā ir sasniegusi Eiropas vidējo līmeni, kas ļauj
industrijai sekmīgi konkurēt gan Rietumu, gan Austrumu tirgos.

Gumijas un plastmasas izstrādājumu ražošana veido 2,3% no kopējās apstrādes
rūpniecības izlaides.

Ar tranzīta kravu apkalpošanu saistīto pakalpojumu eksporta ieņēmumi 2013. gadā
bija 895 miljoni eiro — nedaudz mazāk par pusi no visas transporta un sakaru
nozares. Kopējie ieņēmumi no tranzīta kravām ir 3,8% no iekšzemes kopprodukta
(IKP).

Latvija ir piemērota vieta tranzīta un loģistikas organizēšanai starp — Eiropas
Savienības, NVS un Āzijas tirgiem. Ostu, dzelzceļu, autopārvadātāju, muitas
noliktavu un brokeru, loģistikas centru, kā arī kuģu aģentu, ekspeditoru un
naftas un naftas produktu cauruļvadu operatori sniedz efektīvus un
konkurētspējīgus pakalpojumus. Tranzīta un loģistikas sektors Latvijas
tautsaimniecībā nodrošina aptuveni ceturto daļu pakalpojumu eksporta. Tādēļ tam
tiek pievērsta īpaša uzmanība gan valsts, gan uzņēmumu līmenī un lielākās
investīcijas transporta infrastruktūrā — ostās, dzelzceļā un autoceļos —
vispirms tiek ieguldītas tieši tranzītam izmantojamos virzienos.

Latvijas ostās 2015. gadā apstrādāja gandrīz 70 milj. tonnu kravu. Regulāra
prāmju satiksme savieno Latviju ar Zviedrijas un Vācijas ostām. Konteinerlīnijas
sniedz iespējas veikt konteinerpārvadājumus uz daudzām citām Baltijas jūras
ostām un tālākām ostām Eiropas Savienībā. Dzelzceļa sistēma ar sliežu platumu
1520 mm dzelzceļu kravu pārvadājumu organizēšanas sistēma nodrošina NVS un
Āzijas valstīm tiešu izeju uz Latvijas ostām Eiropas Savienībā. 2015. gadā pa
Latvijas dzelzceļu tika pārvadātas gandrīz 56 miljoni tonnas kravu. 87% no
dzelzceļa pārvadājumiem tiek vests tranzītā caur ostām, 3% pa sauszemi. Tikai
10% ir Latvijas importa, eksporta kravu pārvadājumi.

Nozīmīgākie autoceļu, dzelzceļu maršruti, ostas un lidostas ir iekļautas Eiropas
Savienības TEN-T tīklā. Latvijas tranzīta koridori ir iekļauti arī citos
starptautiskos transporta tīklos: ANO autoceļu tīklā AGR, dzelzceļu tīklā AGC,
kombinēto pārvadājumu tīklā AGTC, Eirāzijas transporta koridoros EATL un
Dzelzceļu sadraudzības organizācijas tīklos OSZD.

Latvijas tranzīta koridoru veido trīs ostas, kuras savienotas ar TEN-T tīkla
autoceļiem un dzelzceļu, kā arī divi naftas un viens naftas produktu
maģistrālais cauruļvads uz Ventspili. Valsts politiku ostu attīstībā un visu
ostu darbību koordinē Latvijas Ostu, tranzīta un loģistikas padome.

Lielās ostas nodrošina galvenokārt tranzīta kravu apstrādi. Rīgas un Ventspils
ostas darbojas brīvostas statusā, Liepājas osta ir Liepājas speciālās
ekonomiskās zonas (SEZ) sastāvdaļa. Uzņēmumi, kas darbojas brīvostās un SEZ var
saņemt ne tikai muitas, akcīzes un pievienotās vērtības nodokļu 0% likmi, bet
arī līdz pat 80% atlaidi no uzņēmuma ienākuma un nekustamā īpašuma nodokļiem.
Ostas aktīvi realizē dažādus investīciju projektus, kas saistīti ar industriālo
un distribūcijas parku celtniecību un attīstību, piesaistot investīcijas, radot
augstāku pievienoto vērtību, attīstot ražošanu, palielinot sniegto pakalpojumu
spektru un radot jaunas darba vietas.

Mazās ostas — Skulte, Mērsrags, Salacgrīva, Pāvilosta, Roja, Jūrmala un Engure
galvenokārt nodarbojas ar kokmateriālu nosūtīšanu un zvejas produktu pieņemšanu,
vasaras sezonā tās darbojas arī kā jahtu ostas. Mazās ostas šobrīd ieņem stabilu
vietu Latvijas ekonomikā un ir izveidojušās par reģionālās ekonomiskās
aktivitātes centriem.

Lielākais kravu pārvadājumu kuģu īpašnieks Latvijā ir A/S Latvijas kuģniecība.
Kopš 2002.gada 26.jūnija a/s „Latvijas kuģniecība” lielākais akciju turētājs ir
AS „Ventspils nafta” ar 49,94% akciju kapitāla. A/s „Latvijas kuģniecība” pieder
viena no pasaulē lielākajām flotēm vidēja izmēra un "handy" tankkuģu segmentā —
tajā ietilpst 16 tankkuģi ar kravnesību no 37 211 līdz 52 684 tonnām. LK flotes
vidējais vecums ir 8 gadi.

Saskaņā ar pētījumu, kas veikts pēc Starptautiskās gaisa transporta asociācijas
(IATA) pasūtījuma, aviācijas nozarei ir būtiska loma Latvijas ekonomikā. Oxford
Economics veiktais pētījums liecina, ka aviācijas nozare tiešā veidā veido 0,8%
no Latvijas IKP, bet pateicoties "katalītiskajam efektam" — iesaistītajām
blakusnozarēm līdz 2,0% no Latvijas IKP un nodrošina ar darbu 2,0% valsts
darbaspēka (2011).

Nozares struktūras galvenie elementi, kas nodrošina gaisa pārvadājumu veikšanu,
ir VAS „Starptautiskā lidosta "Rīga"” (turpmāk — lidosta „Rīga”), VAS “Latvijas
gaisa satiksme” (turpmāk — LGS) un gaisa pārvadātāji, no kuriem vislielākā
ietekme ir nacionālajam pārvadātājam AS „Air Baltic Corporation” (turpmāk —
airBaltic).

airBaltic veic lidojumus no Rīgas, Viļņas un Tallinas lidostām. 2015. gadā
valsts bija galvenais airBaltic akcionārs ar 99,8% akciju. 2016. gadā noslēgts
akcionāru līgums ar Vācijas uzņēmēju Ralfu Dītrihu Montāgu-Girmesu, kas 2016.
gadā aviokompānijā ieguldīja 52 miljonus eiro un kļuva par 20% aviokompānijas
akciju īpašnieku.

Starptautiskā lidosta „Rīga” ir Latvijas Republikas valsts akciju sabiedrība
(VAS). Visu akciju īpašnieks ir Latvijas Republika. Kapitāla daļas turētājs
valsts akciju sabiedrībai ir Latvijas Republikas Satiksmes ministrija.

Starptautiskā lidosta „Rīga” ir lielākais starptautiskās aviācijas uzņēmums
Baltijā un ir šī reģiona galvenais gaisa satiksmes centrs, kas nodrošina
regulāru pasažieru satiksmi, kravas un pasta pārvadāšanu ar civilās aviācijas
gaisa kuģiem uz Eiropas un citām pasaules valstu pilsētām. Starptautiskā lidosta
„Rīga” sniedz gan aviācijas (lidmašīnu, pasažieru un kravu apkalpošana), gan
neaviācijas pakalpojumus (telpu un teritorijas noma, autostāvvietas, VIP centra
pakalpojumi u.c.). Tā apkalpo gan vietējās, gan starptautiskās aviolīnijas un ir
kļuvusi par vienu no nedaudzajām Eiropas lidostām, kas apkalpo gan pilna
servisa, gan zemo izmaksu lidsabiedrības. No starptautiskās lidostas „Rīga” ir
iespējams doties uz 79 galamērķiem.

Tieto Latvia (Somijas kapitāla uzņēmums, kas sasniedzis 44,4 milj eiro
apgrozījumu un Latvijā nodarbina 770 darbiniekus izstrādājot risinājumus BI, DMS
lietotnes maksājumu karšu datu apstrādei, citus IT risinājumus)

Telekomunikāciju nozarē Latvijā 2013. gadā apgrozījums bija 550 milj. EUR, bet
ieņēmumi no balss telekomunikācijas sastādīja 196 milj. EUR. Fiksēto
telekomunikāciju līderis ir Lattelecom, kas aizņem 80% kopējā tirgus. Lattelecom
ir arī optiskās šķiedras kabeļa galvenais nodrošinātājs, piedāvājot ātrgaitas
internetu līdz pat 500 Mb/s. 2010. gadā pilnībā tika pabeigta pāreja no analogās
uz ciparu televīziju, tādējādi atbrīvojot 800 MHz frekvenču joslas spektru
mobilajiem pakalpojumiem.

Mobilo telekomunikāciju jomā darbojas trīs mobilie operatori — LMT, Tele2 un
Bite Latvija, kur LMT un Tele2 katrs aizņem aptuveni 37% no kopējā tirgus
abonentu skaita ziņā. 2013. gada beigās valstī ar nepilniem 2 miljoniem
iedzīvotāju bija 2,558 milj. mobilo abonentu.

Latvijā ir augsti attīstīta interneta pārraides struktūra kas tai nodrošina 7
vietu pasaulē interneta vidējā pārraides ātruma ziņā, kas 2015. gadā sasniedzis
16,7 Mb / sekundē (vidēji pasaulē 5,6 Mb sek.) Šai jomā Latvija ar nelielu
pārsvaru apsteidz tādas tehnoloģiski augsti attīstītas valstis kā Šveice,
Somija, Dānija

Latvijā no vietējiem dabas resursiem (galvenokārt hidroelektrostacijām (HES))
tiek saražota elektroenerģija, kas līdzvērtīga 56-80% no kopējā elektroenerģijas
patēriņa (2012. un 2013. gados — ap 69%). Lielais svārstīgums saistīts
galvenokārt ar hidroloģisko apstākļu variāciju jeb, vienkāršāk sakot, faktoriem,
kas nosaka ūdens pieteci upēs un tādējādi nodrošina elektroenerģijas ražošanas
potenciālu .Neto imports veido 20-40% no elektroenerģijas kopējā patēriņa
(pēdējos gados 31%).

92% no elektroenerģijas ģenerācijas jaudām jeb 2022 MW Latvijā pieder A/S
Latvenergo. No šīm jaudām 60,12% daļā veido Daugavas HES kaskādes, 39,33% Rīgas
termoelektrostacijas (TEC-1 un TEC-2), 0,47% Liepājas TEC un 0,08% kopā Ainažu
vēja elektrostacija un Aiviekstes HES. A/S Latvenergo saražo aptuveni 54% no
kopējā patērētā elektroenerģijas apjoma Latvijā.

Visu Latvijā iespējamo AER operētāji (vējš, mazas jaudas hidroenerģija, saule,
biomasa, biogāze, mazas jaudas koģenerācija) ir guvuši atbalstu saražotās
elektroenerģijas iepirkšanai par paaugstinātu iepirkuma tarifu (jeb t.s. feed-in
tarifu).

Mazas jaudas (līdz 4 MW) elektrostaciju kopējā izstrāde 2009.gadā bija 479GWh
jeb 9,9% no kopējā saražotā elektroenerģijas apjoma. Mazie HES Latvijā 2009.gadā
saražo aptuveni 57GWh elektroenerģijas jeb 1,1% no kopējā saražotā
elektroenerģijas apjoma.

Ja raugās uz dabasgāzes importa — patēriņa datiem, tad redzams, ka importa
plūsma ir izteikta galvenokārt vasaras mēnešos, mazāk rudenī un pavasarī. Tas
saistīts galvenokārt ar Inčukalna pazemes gāzes krātuves piepildīšanas ciklu —
vasaras mēnešos tā tiek piepildīta, lai ziemas mēnešos no tās varētu izsūknēt
gāzi un ar to apgādāt Latvijas un Krievijas patērētājus.

Būtiska loma Latvijas apgādē ar primārajiem energoresursiem ir uzņēmuma AS
"Latvijas gāze", kurš līdz ar uzņēmumu "Itera Latvija" veido de facto dabas
gāzes piegādes Baltijas valstīs monopolu dabasgāzes importā, pārvadē,
uzglabāšanā un tirdzniecībā. Uzņēmums "Latvijas gāze" pieder Krievijas uzņēmumam
"Gazprom" (25%), Vācijas "E.On Ruhrgas International AG" (47.15%), SIA
"Itera-Latvija" (25%).

Eiropas Savienībā Latvija ieņem 2. vietu uzreiz aiz Zviedrijas atjaunojamo
resursu īpatsvara ziņā enerģētikā. Šā saraksta galvgalī esošās valstis —
Zviedrija, Latvija un Somija — dominē galvenokārt divu iemeslu dēļ — bagāto
ūdens un meža resursu dēļ, kas energobilancē veido lielu īpatsvaru. Ja raugās uz
Latvijas rādītāju dinamikā, tad atjaunojamo energoresursu īpatsvars ir arī
pakāpeniski audzis — no 32.8% 2004. līdz 37.1% 2013. gadā. Dekādes laikā ir
būtiski augusi biomasas izmantošana (veiktas investīcijas biomasas koģenerāciju
staciju izbūvē), ir veikta hidroagregātu nomaiņa HES. Atjaunojamie resursi
Latvijā galvenokārt tiek izmantoti elektrības, mazāk siltumenerģijas ražošanai.
Pēdējo gadu laikā aptuveni 60% no elektroenerģijas Latvijā tiek saražots no
atjaunojamajiem energoresursiem, tomēr izteikti lielākā daļa no tā tiek saražota
HES-os. Vien pēdējos gados strauji pieaug pārējo atjaunojamo energoresursu
nozīme (vējš, biomasa, biogāze).

Tūrisma nozarē 2014. gadā kopumā nodarbināti vairāk nekā 74,8 tūkst.
iedzīvotāju, kas sastāda 8,4% no kopējās nodarbinātības dažādos pakalpojumu
sektoros Latvijā — transporta sektorā (20 tūkst.), restorānu nozarē (23,6
tūkst.), viesnīcu sektorā (10,3 tūkst.), kultūras, sporta un rekreācijas sektorā
(22,3 tūkst.), kā arī tūrisma aģentūrās (2,8 tūkst.)

Saskaņā ar CSP datiem 2014. gadā Latvijā darbojās 544 viesnīcas un viesnīcām
pielīdzinātās mītnes kas apkalpoja 2 098 381 viesi.

2016. gada 3. ceturksnī Latvijas tūristu mītnēs apkalpoti 862,3 tūkst. viesu,
kas ir par 10,3 % vairāk nekā attiecīgajā periodā pērn. Salīdzinot ar 2015. gada
3. ceturksni, viesu pavadīto nakšu skaits audzis par 7,9 %. Vidējais viesu
uzturēšanās ilgums tūristu mītnēs bija 1,9 naktis. 3. ceturksnī apkalpoti 584,9
tūkst. ārvalstu viesu. Salīdzinot ar 2015. gada 3. ceturksni, apkalpoto ārvalstu
viesu skaits palielinājies par 7,6 %, un ārvalstu viesu pavadīto nakšu skaits
audzis par 5,3 %. Visvairāk ārvalstu viesu 3. ceturksnī uzņemts no Vācijas (82,8
tūkst.) un kaimiņvalstīm – Krievijas (68,6 tūkst.), Lietuvas (61,8 tūkst.) un
Igaunijas (47,6 tūkst.) Ievērojami pieaudzis viesu skaits no Apvienotās
Karalistes (par 28,6 %), ASV (par 24 %), Somijas (par 22,2 %), Dānijas (par
21,6 %), kā arī no Polijas (par 19,6 %),Spānijas (par 18,1 %) un Itālijas (par
16,4 %).

Lidostā apkalpoto pasažieru skaitu veido gan ārvalstu, gan Latvijas ceļotāji,
kas 2015. gadā bija 5 160,8 tūkst, kas ir par 7,2 % vairāk, salīdzinot ar
iepriekšējo gadu. 37,9 % no visiem apkalpotajiem pasažieriem tiek apkalpoti,
lidojot uz Vāciju vai no tās, Apvienotās Karalistes un Krievijas. Apkalpoto
pasažieru skaita pieaugums, salīdzinot ar iepriekšējo gadu, bija Zviedrijai (par
19,9 %), Apvienotajai Karalistei (par 18,6 %), Vācijai (par 15,8 %) un
Norvēģijai (par 11,2 %). Apkalpoto pasažieru skaits no Krievijas vai uz to
samazinājās par 13,2 %. Ievērojams apkalpoto pasažieru skaita pieaugums bija uz
galamērķiem Horvātijā (par 115,1 %), Šveicē (par 74 %), Grieķijā (par 44,2 %) un
Ukrainā (par 43,2 %), ko noteica lidojumu uzsākšana uz jauniem galamērķiem vai
arī jaunas lidsabiedrības ienākšana tirgū.

Visaugstākais noslogojums bija Rīgas četrzvaigžņu viesnīcās — 51,0%,
pieczvaigžņu viesnīcās — 49,4%, bet trīszvaigžņu viesnīcās — 32,8%. Vidējais
ārvalstu viesu uzturēšanās ilgums 2015. gada 1. ceturksnī bija 2 naktis.

Pēdējo gadu laikā būvniecības nozare Latvijā piedzīvojusi gan spēcīgu kritumu
finanšu krīzes ietekmē, gan nelielu kāpumu, kam 2015. - 2016. gadā atkal seko
lejupslīde. Vislielākā aktivitāte vērojama gada siltajos mēnešos, savukārt ziemā
būvniecības apjomi samazinās vairāk nekā uz pusi. Cikliskums norāda uz to, ka
produkcijas apjomi būtiski mainās līdz ar valsts ekonomikas cikliem. Ekonomiskas
krīzes laikā - 2009. un 2010. gadā būvniecības apjomi nozarē samazinājās
attiecīgi par 35% un 37%. 16% no kopējā būvdarbu apjoma Latvijā veic 9 lielākās
būvkompānijas. Pārējo tirgus daļu sadala daudz mazāki uzņēmumi. Būvniecībā
dominē uzņēmumi ar vietējo kapitālu. Igauņu Merko Ehitus meitas uzņēmums Merks
ir vienīgais no lielajiem būvuzņēmumiem ar ārzemju kapitālu. Saskaņā ar
vairākiem pētījumiem, ēnu ekonomikas īpatsvars būvniecībā ir viens no
augstākajiem valstī un var sasniegt līdz pat 50%. Būvniecības apjomi 2015. gadā
samazinājās par 1.2%. Tas bija pirmais samazinājums gada griezumā kopš 2010.
gada. Par galveno iemeslu šim samazinājumam tiek uzskatīts pārrāvums Eiropas
finansējumā. Iepriekšējais plānošanas periods beidzās 2013. gadā, un jaunā
2014.-2020. gada plānošanas perioda budžeta apstiprināšana ieilga līdz 2013.
gada novembrim.

Lielākie tirdzniecības uzņēmumi Latvijā (pēc apgrozījuma miljonos eiro 2015.
gadā )

Elagro Trade, SIA - Lauksaimniecības produktu uzpirkšana, sagāde un
tirdzniecība, pārtika - 148,9 milj

Turpretī brīvvalsts divdesmit gadu laikposmā Latvija paspēja nostādīt
lauksaimniecisko ražošanu tā, ka īsā laikā no labību importējošas valsts
pārvērtās par labības eksportētāju, un jau 1934.–1937.gados eksportēja 1/3 milj.
tonnas graudu. Latvijas eksporta lauvas tiesu sastādīja arī piena un gaļas
produkti. Ar 23,5 miljoniem kilogramu sviesta eksporta gadā Latvija 1938. gadā
ieņēma jau 4. vietu Eiropā un 6. vietu pasaulē. Latvija atradās 1. vietā pasaulē
pēc gaļas patēriņa uz vienu iedzīvotāju, apsteidzot ASV un Lielbritāniju.
Rūpnieciskās ražošanas ziņā tā praktiski pilnībā ajaunoja savu pirmskara
potenciālu. Svarīgākās bija metāla un mašīnu, tekstila, koka, pārtikas
rūpniecības nozares. Īpaši svarīga loma bija jaunajiem uzņēmumiem, piemēram,
Valsts elektrotehniskai fabrikai (VEF), kas ražoja radio aparātus, lidmašīnas un
pasaules vismazāko fotoaparātu „Minox”.

1925.gadā R. Hiršs dibināja «Rīgas audumu». Tam sekoja AS «Ķuze» un
«Laima», Jelgavas, Krustpils un Liepājas cukurfabrikas, VEF, Ērenpreiss, Imanta,
Stars, Fēnikss un Vairogs. Trīsdesmitajos gados Vairogs sāka ražot Ford 10
modeli. Padomju okupācijas priekšvakarā savu darbu bija uzsākusi Ķeguma
spēkstacija — modernākā hidroelektrostacija Baltijā

Latvijas IKP izmaiņas uz vienu iedzīvotāju salīdzinot ar citām Eiropas valstīm
brīvvalsts laikā.

Tā kā PSRS, kas turpmākos gadus inkorporēja Latvijas tautsaimniecību IKP
aprēķināšanas metodoloģijas atšķirās no Eiropas, tad ar PSRS līmeni var
salīdzināt konkrētus Latvijas un PSRS ražošanas produkcijas veidus 1940.gadā uz
1 iedzīvotāju, kur PSRS = 1 (reizes)

2. Pasaules kara gados tautsaimniecība bija ievērojami cietusi: bija sagrautas
3/4 rūpniecības uzņēmumu, visa enerģētika, uzspridzināti tilti, aptuveni
300 km dzelzceļa līniju, lauksaimniecības sējumu platības samazinājušās par 35%,
mājlopu skaits - par 50%. 1945. gadā rūpniecība deva tikai 50% no produkcijas
apjoma, kāds bija 1941. gadā. Privātīpašums uz ražošanas līdzekļiem tika
likvidēts, lauksaimniecībā īstenota plaša piespiedu lauku saimniecību
kooperācija, veidojot t.s. kolhozus un sovhozus.

Neskatoties uz ekstensīvo ražošanas kāpināšanu, Latvija pēc padomju okupācijas,
salīdzinājumā ar citām Eiropas valstīm, kuras turpināja attīstīties brīvā tirgus
apstākļos, strauji atpalika. 1985. gadā Latvijas IKP rādītāji uz vienu
iedzīvotāju, salīdzinot ar Eiropas valstīm, jau bija vairākas reizes zemāki.

Arī salīdzinoši ar pārējām PSRS republikām, Latvijas attīstības tempi bija
lēnāki, jo PSRS investīcijas Latvijā, rēķinot uz vienu iedzīvotāju, bija mazākas
nekā vidēji PSRS. Sevišķi mazi investīciju tempi Latvijā bija pirmajos pēckara
gados  – vismaz divas reizes mazākas investīcijas nekā vidēji uz vienu
iedzīvotāju PSRS. Laika posmā no 1946. līdz 1950.  gadam kapitālieguldījumu
īpatsvars Latvijas rūpniecībā sastādīja 0,49% no visiem kapitālieguldījumiem
PSRS rūpniecībā, kaut arī 1950. gadā Latvijā dzīvoja vairāk nekā 1% no visiem
PSRS iedzīvotājiem. Salīdzinot ar Krievijas federāciju, kapitālieguldījumi
pēckara periodā bija 2,4 reizes mazāki, rēķinot uz vienu iedzīvotāju.

Padomju industriālās attīstības politiku Latvijā sāka īstenot no 60. gadu
sākuma, kad trieciena tempā projektēja un cēla lielas rūpnīcas Ogrē, Daugavpilī,
Valmierā, Liepājā, Jelgavā un Rīgā. Industrializācijas būtisks aspekts bija
aukstā kara saasināšanās un no tās izrietošā ekonomikas militarizācija.
Latvijā militārās produkcijas ražošanai uzcēla vairākas jaunas rūpnīcas un to
ražošanas cehus: rūpnīcu  “Komutators” p/k -211, Olaines  rūpnīcu apvienību 
“Biolar” p/k G-4740, Valmieras stikla šķiedras rūpnīcu p/k- 8298, Aparātbūves
rūpnīcu “Alfa” p/k-233, Daugavpils rūpnīcu “Elektroinstruments” un stikla
šķiedras ražošanas rūpnīcu “Himvolokno.” Militāros pasūtījumus izvietoja arī
citās tautsaimniecības rūpnīcās. Tā kopumā 176 Latvijas PSR rūpnīcās tika veikta
militārās vai divējādas nozīmes produkcijas ražošana. Lielākās no tām - VEF,
Komutators, Kompresors, Reaģents, Garkalnes asfaltbetona rūpnīca u.c.

80 – 90% gadījumu Latvijā izvietotās rūpnīcas bija padomju militārā kompleksa
daļa. Ārpus tie nespēja ne attīstīties, ne pastāvēt. Latvijas brīvvalsts lepnums
VEF līdz 80% apjomam pildīja militāros pasūtījumus. Pat uzņēmumi, kas nodarbojās
ar šķietami absolūti civilām lietām, kā, piemēram, maizes ceptuves vai veļas
mazgātavas, pildīja savu daļu okupācijas karaspēka apkalpošanā un uzturēšanā.
Saskaņā ar Baltijas kara apgabala sniegtajām ziņām Latvijas teritorijā tika
disocētas 3009 karaspēka daļas kas visas bija jāuztur Latvijas iedzīvotājiem.

Ekstensīvās, militarizētās rūpniecības attīstībai nepieciešamo darbaspēku un
celtniekus Latvijā ieveda no PSRS. Viņu vajadzībām cēla jaunus dzīvojamos
rajonus. Veselu nozaru (rūpniecības, celtniecības, dzelzceļa, flotes) un lielo
uzņēmumu vadību nodeva iebraucējiem no “brālīgajām padomju republikām”. Latviešu
īpatsvars republikā samazinājās līdz pat 52% (1989. gada tautas skaitīšanas
dati), bet tautsaimniecībā un pārvaldē arvien vairāk dominēja krievu valoda.

Dr. hist. G. Krūmiņš, veicot MK Komisijas uzdevumā pētījumu par Latvijas PSR un
PSRS budžetu attiecībām, raksta: „Visi ieņēmumi no Latvijas teritorijas stingri
noteiktā kārtībā tika sadalīti starp Latvijas PSR un PSRS budžetiem. Kopējie
ieņēmumi no Latvijas teritorijas 1946.–1990. gados bija 84,9 miljardi rubļu, no
kuriem 44,3 miljardi tika novirzīti uz Latvijas PSR budžetu, bet 40,6 miljardi
uz PSRS budžetu (1961. g. rubļa ekvivalentā). Kopējie izdevumi Latvijas
teritorijā 1946.–1990. gados bija 70,4 miljardi rubļu. Tātad kopumā ieņēmumi no
Latvijas teritorijas pārsniedza izdevumus par 14,5 miljardiem rubļu, kas sastāda
18,4%. Taču arī no 44,3 miljardiem rubļu novirzītajiem Latvijas teritorijā vēl
13,3, miljardi, jeb 15,7% tika izlietoti PSRS militārām vajadzībām. Kopumā 1/3
daļa no Latvijas budžeta tika izlietota PSRS vajadzībām. Tā PSRS ekspluatēja
savu koloniju, Latvija bija PSRS donors."

1990 XI Latvijā sāka īstenot agrāro reformu. Reformas gaitā zemi varēja atgūt
bij. īpašnieki un to mantinieki. 1992.g. lauku apvidos sākās arī zemes
privatizācija, ar 1991 XI sākās zemes reforma pilsētās. 1993 atjaunoja 1937.g.
Zemesgrāmatu likumu (pirmais atgūtais zemes īpašums Latvijā reģistrēts
1993.1.VI).

Visstraujāk no krīzes atkopās eksportējošie uzņēmumi, kas nebija atkarīgi no
iekšzemes pieprasījuma, un kuri saņēma pastiprinātu valdības atbalstu. No
2010.gada sākuma sāka uzlaboties visi galvenie Latvijas tautsaimniecības
rādītāji. IKP kritums gada sākumā ievērojami samazinājās un 3.ceturksnī jau tika
reģistrēts pirmais IKP pieaugums (+2,9%) pēc deviņu ceturkšņu krituma. Nodokļu
ieņēmumi sāka pārsniegt plānotos apjomus. Izaugsmes dzinējspēks bija eksports,
kas 2010.gadā pieauga par 30% un ražošana, kas, pateicoties tam pašam eksportam
un nelielam iekšzemes pieprasījuma kāpumam, pieauga par 14%. Galvenās eksporta
preces bija koksne, koka un metāla izstrādājumi, tekstils. 2012.gada 1.ceturksnī
Latvija turpināja uzrādīt teicamu IKP izaugsmi (+6,9%), kas bija vislabākais
rādītājs ES valstu vidū, un kurš balstījās uz eksportu un pamazām augošu iekšējo
patēriņu.

Neskatoties uz 2007.—2010. gada globālās finanšu krīzes radītajām sekām Latvijas
ekonomikā, pievienošanās ES ļāva Latvijas uzņēmējiem daudz aktīvāk un plašāk
apgūt ne tikai Eiropas, bet arī pasaules tirgus, vienlaicīgi arī integrējot
Latviju globālajos tirdzniecības ceļos. Pieauga gan importa, gan eksporta
apjomi. Eksports uz Eiropas valstīm kopš iestāšanās ES pieauga vairāk nekā 3
reizes, kamēr importa apjoms dubultojās. Vairāk nekā desmitkārtīgi auga Latvijas
eksports uz Āfrikas un Āzijas valstīm. Tā 2004. gadā Latvijas kopējais eksports
bija 3 059 213 tūkstoši eiro, 2014. gadā 9 871 057 tūkstoši eiro.

Latvijas dalība ES būtiski palielināja Latvijas lauksaimniekiem pieejamo
atbalstu. Ja 2003. gadā tie bija aptuveni 11 miljoni latu, tad piecus gadus
vēlāk — jau 173 miljoni. Desmit gadu laikā lauksaimniecībā ir ieguldīti 3,6
miljardi eiro no ES finansējuma (gan platību maksājumi, gan projektu
finansējums). Lielākajā Latvijas lauksaimniecības nozarē — graudkopībā notikusi
straujākā izaugsme, par ko liecina divas reizes lielāka ražība. 2012. gadā
platības palielinājās par 9% un kopraža palielinājās par 50%, savukārt ražība
palielinājās par 38%.

2014.-2020. gada ES fondu plānošanas periods paver iespēju investēt 4,4
miljardus eiro Latvijas attīstībā. Ekonomikas ministrijas aktivitātēs vien
pieejami aptuveni 770 miljoni eiro mērķtiecīgām investīcijām Latvijas ekonomikas
modernizācijā un industrializācijā. 2016. gadā turpinātas vai uzsāktas tādas ES
fondu aktivitātes kā Jaunu produktu ieviešana ražošanā (atbalsts iekārtu
iegādei), Starptautiskās konkurētspējas veicināšana (nacionālie stendi, t. sk.,
ārējo tirgu apgūšana (dalība izstādēs)), Nodarbināto apmācības, Kompetences
centri, Biznesa inkubatori un Daudzdzīvokļu māju siltināšana.



https://lv.wikipedia.org/wiki/Kr%C4%81slava

Krāslava ir pilsēta Latgales dienvidaustrumos Daugavas abos krastos, Krāslavas
novada centrs.

Krāslava tiek uzskatīta par vienu no senākajām rakstītos avotos pieminētajām
apdzīvotajām vietām Latvijas teritorijā, kas izveidojusies 9. gadsimtā pie
pilskalna Daugavas — Dņepras ūdensceļa malā (vikingu sāgās tā dēvēta par
Dynasaiforgarðr jeb "Daugavas pilskalnu, no kura uz leju var sākt burāt"). Sākot
no 8. gadsimta šeit ir sastopami latgaļiem raksturīgie arheoloģiskie atradumi.
10. gadsimtā Krāslavas novada iedzīvotāji maksāja meslus Polockas varjagu kņazam
Ragnvaldim (920—978) (baltkrievu: Рагвалод), un leģenda vēsta, ka Krāslavā uz
dzīvi apmetusies viņa meita Ragneda (Ragnhilda). 11.—12. gadsimtā Krāslavas
novads ietilpa latgaļu Jersikas valstī, kas atradās vasaļattiecībās ar Polockas
kņazisti. Livonijas krusta karu laikā pēc Letijas zemju dalīšanas tas atdots
atpakaļ Jersikas ķēniņam Visvaldim kā vasaļa lēnis (Lotigola).

1562. gadā pēc Livonijas kara un Livonijas konfederācijas sabrukuma Krāslavas
novads tika iekļauts Pārdaugavas hercogistē, 1626. gadā Krāslavu nopirka
Līdinghauzenu — Volfu dzimta, jezuīts Jeremijs Līdinghauzens (Lüdinghausen)
1676. gadā nodibināja jezuītu ordeņa nodaļu un uzcēla koka baznīcu. Pēc
Polijas — Zviedrijas kara (1600—1629) Krāslavas novads palika Polijas-Lietuvas
kopvalsts sastāvā esošajā Livonijas vaivadijā (sauktā par Inflantiju). 1729.
gadā Krāslava ieguva miesta tiesības, 1730. gados uzbūvēja divstāvu mūra
rātsnamu. No 1757. līdz 1842. gadam Krāslavā darbojās katoļu seminārs un apriņķa
skola. 1772. gadā pēc Polijas dalīšanas un Latgales pievienošanas Krievijas
impērijai Krāslava no 1802. gada bija Vitebskas guberņas sastāvā. 1791. gadā
pabeidza būvēt Krāslavas pili — grāfu Plāteru rezidenci. 1864. gadā pēc poļu
Janvāra sacelšanās apspiešanas tika slēgts katoļu klosteris. 1865. gadā cauri
Krāslavai izbūvēja Rīgas-Daugavpils-Vitebskas dzelzceļu.

1920. gada 7. janvārī, Latgales atbrīvošanas operācijas sākumā, Krāslavu ieņēma
Polijas karaspēks. 1920. gada 11. augustā Krievija atsacījās no teritoriālajām
pretenzijām uz Latgali, arī Krāslavas novadu, kas de jure pārgāja Latvijas
Republikas sastāvā. 1923. gada 16. aprīlī Latvijas valdība Krāslavas miestam
piešķīra pilsētas tiesības. 1947. gadā Krāslava kļuva par Krāslavas apriņķa
centru, no 1950. gada par Krāslavas rajona centru. 2001. gada 22. decembrī,
apvienojoties Krāslavas pilsētai un Krāslavas pagastam, tika izveidots Krāslavas
novads.



https://lv.wikipedia.org/wiki/Herberts_Cukurs

Herberts Cukurs (1900-1965) bija latviešu aviators un virsnieks, arī žurnālists.
1930. gados kļuva slavens ar saviem lidojumiem paškonstruētās lidmašīnās no
Latvijas uz Gambiju un Japānu. Otrā pasaules kara laikā darbojies Sonderkommando
Arājs, kas piedalījās holokausta īstenošanā Latvijā. Pēc kara emigrēja uz
Dienvidameriku, 1965. gadā Cukuru Montevideo nogalināja Mossad aģenti.

Herberts Cukurs dzimis 1900. gada 17. maijā Liepājā kā vecākais dēls dzelzceļa
mašīnista Jāņa Cukura ģimenē. Tēvs 1907. gadā cieš negadījumā nokrītot no
lokomotīves un spiests darbu pamest. Pirmā pasaules kara laikā, vācu okupācijā,
Cukurs seniors strādā dažādus sabiedriskos darbus, veselību viņš tā arī pilnībā
neatgūst. 1919. gadā izdodas nodibināt savu mehānisko darbnīcu Brīvības ielā
43., tajā vēlāk līdzdarbojas Herberta brālis Teodors, kopumā ģimenē ir četri
dēli - Herberts, Edgars, Arveds un Teodors. Herberta Cukura māte bija Anna
Cukurs, dzimusi Skudra. Bērnību Herberts pavada Liepājā, vācu okupācijas laikā
viņš strādā Karostas darbnīcās. 1917. gadā Cukurs pamet Liepāju un dodas uz
Krieviju, jo klīst baumas, ka vācieši plāno veikt mobilizāciju, Liepājā viņš
atgriežas 1918. gadā.

Latviešu sociāldemokrātu līderis Bruno Kalniņš savā atmiņu sējumā "Vēl cīņa nav
galā!" piemin kādu jaunieti — Herbertu Cukuru, kurš 1919. gada februārī Liepājā
tika izslēgts no Latvijas sociāldemokrātiskās jaunatnes savienības, jo
nodarbojās tur ar boļševistisku propagandu. Viņš esot uzturējis kontaktu ar
toreizējās latviešu boļševiku valdības kara komisāru Pētersonu.

1919. gadā Herberts Cukurs beidz Liepājas četrgadīgo skolu un 1919. gada 22.
martā nepilnu 19 gadu vecumā brīvprātīgi iestājas jaundibinātās Latvijas valsts
armijā. Cukurs tiek iedalīts 2. Ventspils kājnieku pulka II Cēsu bataljona 7.
rotā, kura tika nosaukta par "Urrā" rotu. Cukurs cīnās pret lieliniekiem
Latgales frontē ložmetējnieku vadā, par izrādīto drosmi un varonību tiek
paaugstināts par seržantu.

Pēc Brīvības cīņām Cukurs iestājās Kara skolas virsnieku kursos, kur ieguva savu
pirmo virsnieka pakāpi - Latvijas armijas leitnanta zīmotnes. 1921. gada 7.
septembrī Cukurs pārcelts uz Aviācijas divizionu, kur sāk apmācības Aviācijas
skolas lidotāju kursos. Līdz 1922. gada 10. novembrim Cukurs veic lidotāja
pārbaudes lidojumus un iegūst lidotāja-novērotāja statusu.

Cukurs pazīstams ar lidojumiem vienatnē pāri kontinentiem un arī ar lidmašīnu
projektēšanu un konstruēšanu. Tieši ar šo Herberts Cukurs arī sāka savu ceļu
aviācijā, 23 gadu vecumā uzbūvējot pirmo lidmašīnu C-1. Dienot Aviācijas
divizionā, Herberts Cukurs aviācijas darbnīcās uzsāk savas pirmās personiskās
vieglmotora lidmašīnas C-1 būvi.[nepieciešama atsauce]

1923. gada 13. janvārī Cukurs tiek paaugstināts par virsleitnantu un iedalīts 1.
nodaļā kā iznīcinātāju pilots. Herbertam Cukuram jālido ar Vācijas Ķeizariskās
armijas trofejlidmašīnām "Fokker" DVII un Itālijas ražojuma "Balila".

1924. gada Latvijas aviācijas svētku laikā 15. jūnijā Herberts Cukurs savu
lidmašīnu ir gandrīz pabeidzis un izstāda to publiskai apskatei ar nosaukumu
„Auseklītis”. Tā bija pirmā brīvi nesošā zemplākšņa lidmašīna Latvijas aviācijā
vispār. Lidmašīnai bija tikai 12 ZS motors. Faktiski šo lidmašīnu varēja arī
nodēvēt par motoplanieri. Pilnībā lidaparāts tika pabeigts 1924. gada 15.
jūlijā, kad pirmo reizi Cukurs ar to arī izlidoja. Uz lidmašīnas konstrukciju
lielu iespaidu bija atstājis vācu aviokonstruktors Verners fon Langsdorfs.
Herberta Cukura projektēto un uzbūvēto C-1 Langsdorfs aprakstījis žurnālā
„Illustrierte Flug-Woche” 1925. gada marta numurā. C-1 bija izgatavots no koka
un aviācijas finiera, lidmašīnai bija lieliskas planēšanas spējas. Nelielais
motors (pirmais motors bija ”Harley Davidson” motocikla dzinējs) bija iemesls
lidmašīnas apgrūtinātajam ieskrējienam un pacelšanās manevram.

1924. gada 7. novembrī Herberts Cukurs atvaļinās no Latvijas armijas un
atgriežas savā dzimtajā pilsētā Liepājā. Atvaļināšanās notiek it kā "pēc paša
gribas" un tas arī publiski tiek ziņots, taču patiesībā pamats tam ir Cukura
lidojums zem Kalpaka tilta un braukšana pa Liepājas ielām ar lidmašīnu bez
spārniem.[nepieciešama atsauce]Liepājā Cukurs intensīvi turpina lidojumus ar
savu C-1 pilsētas pludmalē, līdz pat 1926. gadam veicot vairāk nekā 100
lidojumu. Ar savu entuziasmu un aktīvo darbību aviācijas lauciņā Cukurs izraisa
ārkārtīgi lielu Liepājas jaunatnes interesi, pats Cukurs šajā laikā atsāk
militāro dienestu.

1925. gada 12. janvārī Herberts Cukurs tiek norīkots dienestam uz Liepāju, kur
bāzējās Jūras aviācijas divizions. Te Herberts Cukurs kalpo līdz 1927. gada 14.
novembrim. Dienot Jūras aviācijā, 1925. gada decembrī Herberts Cukurs uzsāka
priekšdarbus pie savas jaunās C-3 lidmašīnas radīšanas. Cukurs C-3 bija
iecerējis kā divvietīgu lidmašīnu ar ārkārtīgi augstām prasībām un lidspējām,
lai ar to spētu veikt augstākās pilotāžas elementus. Tālie lidojumi H. Cukuram
vēl nebija padomā. Uz C-3 viņš plānoja uzstādīt 35 ZS motoru, kas spētu attīstīt
ātrumu 125 km/h. Cukurs lidmašīnu projektēja tā, lai tajā varētu pārmontēt arī
jaudīgāku dzinēju, ko vēlāk arī izdarīja. Būvdarbi pie jaunās C-3 varēja sākties
1926. gada decembrī, kad Liepājas aerokluba enerģiskais priekšnieks kapteinis
Freimanis bija sagādājis 800 latu pamatkapitālu. Tika sameklētas nepieciešamās
telpas Liepājā.

Tā kā neērtības sagādāja biežā braukāšana no dienesta un dzīvesvietas Karostā uz
pilsētas centru, kur atradās darbnīcas, lidmašīnas būvēšana tika pārnesta uz
Cukura dzīvokli Karostā. Kad lidmašīnai tika izgatavots un samontēts korpuss,
stūres iekārta, dzīvoklis lidmašīnas būvei kļuva par šauru un darbi tika
pārnesti atpakaļ uz darbnīcām. Kad likās, ka lidaparāta būve iet raiti, strauji
sāka pietrūkt līdzekļi darbu turpināšanai, jo visi materiāli tika pirkti par
Herberta Cukura jūras aviācijas virsleitnanta pamatalgu un aviācijas biedrības
palīdzību.

1930. gadā, par līdzdalību alkohola kontrabandas operācijā no Igaunijas Cukuru
atvaļina no dienesta armijā, kā formālo iemeslu minot redzes problēmas. Ar to
Cukura nediena nebeidzas - būtisko izdevumu dēļ viņš iedzīvojas parādos, 1930.
gada oktobrī viņu apsūdz bēguļošanā no kreditoriem un decembrī ūtrupē izpārdod
viņa mantu - tostarp revolveri un šauteni.

Šajā pašā laikā arī tika nodibināta Latvijas Aviācijas biedrība, kas palīdzēja
Cukuram būvēt topošo lidmašīnu. Herberts Cukurs arī bija otrais cilvēks
neatkarīgās Latvijas vēsturē, kurš pēc neveiksmīgā studenta- lidotāja Upmaļa
lidojuma, kas 1923. gadā avarēja Kolkas apkaimē, sāka nodarboties ar bezmotora
lidaparātu problēmu risināšanu. Pēc C-1 un C-3 uzbūvēšanas, Cukurs Rīgā uzbūvē
pirmo Latvijas planieri C-4. C-4 ir būvēts pēc vācu „Zoglin” parauga. Planiera
būvei Cukurs izmantoja norakstīto kara lidmašīnu detaļas. H. Cukura konstruētais
un būvētais iesācēja tipa planieris C-4 plašākai apskatei tika izstādīts
Latvijas ražojumu izstādē esplanādē 1932. gadā. Pēcāk Cukurs šo planieri pārdeva
Jelgavas aizsargu planieristu kopai.

Kad latviešu lidotājs Pūliņš 1933. gada maijā Vācijā cieš neveiksmi cenšoties
sasniegt Gambiju, Cukurs tā paša gada 28. augustā pārņēma stafeti. Bez liekas
ažiotāžas viņš ar savu C-3 „Kurzemes hercogiene”, kas kopš 1930. gada bija
pamatīgi izmēģināta un iztestēta, izlidoja uz tālo Gambiju. Lidojums notiek
maršrutā Berlīne — Frankfurte — Parīze — Tulūza — Perpiņāna — Barselona —
Valensija — Malaga — Tanžera — Kasablanka — Agadira — Dakara — Batērsta. Par
spīti nolietotā C-3 „Renault” dzinēja radītajām problēmām Cukuram Gambiju
izdevās sasniegt 1933. gada 3. novembrī.

Ceļš uz mājām Cukuram ir smags un grūts, kopumā ceļojumā tiek veikti ap 20
000 km. 1934. gada 17. maijā Cukurs izlido finiša taisnē - no Austrumprūsijas uz
Liepāju. Liepājā ātri izplatās ziņa, ka Cukura pilotētā lidmašīna tuvojas
pilsētai. Gaidot Cukura atgriešanos pie skrejceļa ir sapulcējušies vairāk nekā
7000 sagaidītāju un plkst. 19:07 Cukura lidmašīna nosēžas Liepājas Kara ostas
lidlaukā. 25. maijā Cukurs dodas uz Rīgu, kur Spilves lidlaukā viņu atkal
sagaida cilvēku pūļi, jau nākamajā dienā 26. maijā ar vadoņa Kārļa Ulmaņa pavēli
viņu ieskaita atpakaļ militārajā dienestā un paaugstina par kapteini.

1936. gadā Cukurs pabeidz savu nākamo lidaparātu - Cukurs C-6 Trīs Zvaigznes, ar
ko 1936. gada 20. oktobra plkst 10:07 no Spilves lidlauka dodas 44 000 km tālā
ceļojumā pa Āziju un Indoķīnu. Ceļā Cukurs sūta fotogrāfijas un ceļojuma
aprakstus žurnālam Atpūta, Cukurs apmeklē Serbiju, Indiju, Ķīnu, Kambodžu,
Borneo, Filipīnas, Malaiziju. No ceļojuma Cukurs atgriežas 1937. gada 16.
jūlijā, ap plkst. 19 nosēžoties Rīgas aerodromā. Viņu sagaida plašs sagaidītāju
pulks, tostarp ģenerāļi Krišjānis Berķis un Mārtiņš Hartmanis.

1937. gada 18. novembrī Cukuru apbalvo ar IV šķiras Triju zvaigžņu ordeni. 1939.
gada sākumā Cukurs ceļo pa Sahāras tuksnesi, bet gada nogalē ar automašīnu dodas
ceļojumā uz Palestīnu.

Pēc Latvijas okupācijas Cukurs represēts netiek; viņam izdodas saglabāt visas
savas privilēģijas - to skaitā Kadiljaka markas automašīnu, ; Cukura labs draugs
- Jūlijs Lācis, kas palīdzējis tapt viņa ceļojumu aprakstiem no Gambijas - kļūst
par Kirhenšteina valdības labklājības ministru. Lai gan 1940. gada 7. novembrī
Cukuru atvaļina no dienesta un 1941. gada martā Cukurs tiek aizturēts par sava
16 gadu vecā dēla Gunāra piekaušanu ar pātagu un sodīts par huligānismu, 9.
aprīlī ar Baltijas kara apgabala rīkojumu dodas uz Maskavu, kur apmeklē
Jakovļeva aviokonstruktoru biroju, saņemot pavēli Rīgā ķerties pie lidaparātu
rūpnīcas būvniecības, Latvijā viņš atgriežas 16. aprīlī.

Saskaņā ar Viktora Arāja sniegto liecību, pēc Vācijas iebrukuma PSRS lūdzis
viņam aizsardzību pret iespējamām vācu varas iestāžu represijām un iestājies
Arāja komandas rindās. Ar Arāja komandas vadošajiem virsniekiem gan Cukuru vieno
arī korporāciju saites - viņš, Arājs, Arvīds Dikmanis un Boriss Kinslers pieder
Lettonia, kamēr Alberts Kalniņš un Kārlis Ozols - korporācijai Livonica. Rīgas
geto Arāja komanda ne velti iemantoja apzīmējumu "Arajšen Burschen". Nav
viennozīmīgi zināma Cukura loma Arāja komandas sastāvā holokausta īstenošanā,
zināms, ka viņš darbojies kā Arāja komandas mehāniķis un ieroču virsnieks, kā
arī tās komandiera - Viktora Arāja adjutants un sakaru virsnieks. Turklāt
Cukurs, līdz ar kapteini Arnoldu Laukeru sākotnēji bija vienības augstākie
virsnieki; vadu komandieri Arāja komandā bija leitnanta vai virsleitnanta
pakāpē.

Arāja komandas veiktajā Rīgas Horālās sinagogas nodedzināšanā 1941. gada 4.
jūlijā un masveida nāvessoda izpildē Biķernieku mežā 7. jūlijā Cukurs visticamāk
nepiedalās, jo līdz 14. jūlijam viņš vada nacionālo partizānu grupu Bukaišos,
taču jau 1941. gada rudenī Cukurs uzskatāms par saistītu ar komandas darbiem.
Uzskatāms ka tieši Cukurs kā tehniskās daļas priekšnieks Arāja komandas vīriem
noorganizē vēlāk bēdīgi slavenos zilos autobusus - Rīgas sabiedriskā transporta
līdzekļus - kas tiek izmantoti ebreju iznīcināšanas izbraukumos ārpus Rīgas.

1941. gada 30. novembrī Cukurs vada ap 100 Arāja komandas vīrus Rīgas geto
ebreju konvojēšanas uzdevumā uz Rumbulas mežu. Cukura vadībā latviešu SD vīri
palīdz izdzīt ebrejus no geto teritorijas, nesaudzīgi vēršoties pret tiem, kas
nespēj vai nevēlas paklausīt, tiek nogalināts ap 800 cilvēku. Nav zināma precīzā
Cukura, vai Arāja komandas vīru loma, tieša līdzdalība slepkavībās nav
neapgāžami pierādīta, taču pamats uzskatīt, ka aktīvi līdzdarbojās visi
klātesošie bruņotie vīri. Zināms, ka Cukurs bijis bruņots tikai ar pistoli, kas
ļauj domāt, ka viņš personiski neveic būtisku daļu ebreju nonāvēšanas. Ebrejus,
kas izdzīvo pārvietošanu no geto, konvojē uz Rumbulas mežu, šajā posmā Arāja
komandas vīri dzen upurus uz šaušanas bedrēm. Pašu šaušanu veic īpaši atlasīta
vācu SD vīru komanda. Pēc mirušo aizvākšanas no geto teritorijas, Arāja komandas
vīri apstaigā tikko atbrīvotās telpas, meklējot vērtslietas

1942. gada pavasarī Cukuru līdz ar pārējo Arāja komandu nosūta uz Krievijas
teritoriju partizānu apkarošanas nolūkos, gan Veļikije Luki, gan Pleskavas
apgabala Novosokoļņiku rajonā, tostarp zināma Cukura līdzdalība Nasvas ciema
nodedzināšanā un iedzīvotāju likvidācijā 1942. gada 23. martā, šajā sadursmē iet
bojā Drošības policijas priekšnieks Valters Štālekers. Par gaitām partizānu
apkarošanā Cukurs sūta publikācijas vācu laikraksta "Laikmets" vajadzībām. 1943.
gada 15. maijā Cukurs raksta:

1944. gada augustā Cukuru ieceļ par vācu kārtības policijas direktora Latvijā
pulkveža Johana Klepša vietnieku un aizsargu komandieri Kurzemes apgabalam, taču
jau drīz pēc tam viņš ar ģimeni Latviju pamet, bēgot no tuvojošās Sarkanās
armijas, un dodas uz Vāciju.

Pēc kara beigām Cukurs no Vācijas dodas uz Franciju, kur 1946. gadā Brazīlijas
konsulātā Marseļā pieprasa un iegūst politisko patvērumu. 1946. gada 4. martā
Cukurs ar ģimeni ierodas Riodežaneiro. Pilsētas pludmalē viņš uzcēla dēļu būdu,
kur novietoja ģimeni — sievu ar trim bērniem un sievas māti, Cukurs būvē sporta
laivas un nodarbojas ar to izīrēšanu, piedāvātās arī ūdens slēpošanu un publikas
vizināšanu pa gaisu, laižot darbā paša konstruētu lidmašīnu. Brazīlijā Cukurs
otrreiz apprecas - par sievu ņemot kādu Brazīlijas pilsoni. 1950. gada žurnāls
"O Kruzeiro" plaši apraksta uzņēmuma darbību. Neilgi pēc tam 43 Brazīlijas
ebreju organizācijas uzsāk savu apsūdzības kampaņu - Cukuru vaino holokausta
īstenošanā. Tam seko ap 100 vandaļu iebrukums Cukura uzņēmumā un tā izpostīšana.
Uzbrukumi un apvainojumi holokausta noziegumos tikai pastiprinājās.

Cukurs pats publiskajā polemikā jebkādu vainu noliedz - viņš apgalvo, ka vācu
okupācijas laikā pats slēpis piecus ebrejus. 1949. gadā Cukurs pieprasa
Brazīlijas pilsonību, taču lūgums tiek noraidīts. Kad ažiotāža noklust, Cukurs
pārvācas uz Santosas jūrmalu ap 500 km no Riodežaneiro. 1960. gadā, kad
Brazīlijas ebreju organizācijas atkal uzsāk centienus panākt Cukura tiesāšanu,
Cukurs mēģina vēlreiz iegūt Brazīlijas pilsonību, taču atkal saņem atteikumu.

1965. gada 22. februārī Cukurs dodas uz Montevideo, kur plāno tikties ar
potenciāliem biznesa partneriem - kādu Antonu Kincli un Heincu Tauzigu, 23.
februārī viņš ierodas uz tikšanos ar šiem vīriem. Pēc tam rietumu mediji no
Bonnas Rietumvācijā saņem telegrammu, kurā teikts:

Montevideo policijai pārbaudot telegrammā minētos apgalvojumus, Cukurs tiek
atrasts nogalināts kādā neapdzīvotā vasarnīcā pilsētas pievārtē. Neilgi pēc
Cukura nāves, naktī uz 8. martu, pie Montevideo centra sinagogas notiek
sprādziens - to saista ar atriebību par Cukura nonāvēšanu.Pēc Cukura nāves klejo
dažādas versijas par iespējamo slepkavu motīviem - viena no versijām ir, ka
noziegumā vainojami vācu nacionālsociālistu pagrīde, jo Cukurs, apmaiņā pret 100
000 dolāriem, gatavojies Izraēlas aģentiem uzrādīt nacistu kara noziedzniekus -
tostarp Jozefu Mengeli.

Tikai vēlāk Izraēlas izlūkdienests atzīst, ka vīri, ar ko Cukurs ticies, bijuši
Mossad aģenti un to mērķis bijis viņu aizvest tiesāšanai uz Izraēlu - līdzīgi kā
Ādolfu Eihmanu. Kad šis nolūks tapis zināms, Cukurs pretošanās laikā ticis
nogalināts.



https://lv.wikipedia.org/wiki/Etanols

Etanols (etilspirts, metilkarbinols, CH3CH2OH, EtOH) ir plašāk pazīstamais
spirts. Ļoti bieži ar jēdzienu spirts saprot tieši etanolu. Etanols ir
neirotoksiska psihoaktīva viela, kas ir alkoholisko dzērienu galvenā sastāvdaļa.
Etanolu izmanto arī kā šķīdinātāju, antiseptiķi, degvielu, un arī modernajos
termometros. Etanols ir mazviskozs, caurspīdīgs, degtspējīgs šķidrums ar
raksturīgu spirta smaržu. Etanols ļoti labi šķīst ūdenī (sajaucas jebkurās
attiecībās). Empīriskajai formulai C2H6O atbilst vēl viens izomērs CH3OCH3 —
dimetilēteris, kas parastos apstākļos ir gāze.

Etanolu var iegūt ar bioķīmiskām metodēm (raudzējot ogļhidrātus) vai arī
ķīmiski, parasti — hidratējot etilēnu:

Etanolu lieto kā šķīdinātāju, un tas arī ir visu alkoholisko dzērienu
sastāvdaļa. Organismā etanols, tāpat kā citi vienvērtīgie pirmējie spirti,
noārdās, vispirms oksidējoties par aldehīdu (šajā gadījumā — acetaldehīdu) un
tālāk par karbonskābēm, oglekļa dioksīdu un ūdeni. No atjaunojamiem enerģijas
resursiem iegūts etanols tiek izmantots arī kā alternatīva degviela
autotransporta nozarē.

Etanols nomāc centrālo nervu sistēmu, tam pie subletālām devām ir būtiska
psihoaktīva ietekme. Tā kā etanols spēj mainīt cilvēka apziņu, tas tiek
uzskatīts par psihotropo vielu. Nāve no etanola ir iespējama tad, kad alkohola
līmenis asinīs sasniedz 0,4%. Līmenis asinīs 0,5% vai vairāk ir parasti
nāvējošs. Līmenis, mazāks nekā 0,1%, var izraisīt saindēšanos, bet bezsamaņa
bieži rodas pie 0,3—0,4%.

Etanola daudzumu organismā parasti kvantitatīvi apzīmē promilēs. Tabulā apkopoti
simptomi atkarībā no etanola patēriņa. Mazās devās etanols rada eiforiju un
atslābināšanos; cilvēks mēdz kļūt runīgāks, uzlabojas garastāvoklis, un var
pieņemt nepareizus lēmumus. Pie lielākām devām etanols darbojas nomācoši uz
centrālo nervu sistēmu, zūd sāpju izjūta, rodas miegainība. Lielākās devās tiek
traucēta maņu un kustību funkcija, palēnināta reakcija un refleksi, veidojas
neziņa, bezsamaņa. Galējās devās tiek nomāktas iegarenās smadzenes un to
elpošanas un vazomotorais centrs, kas izraisa elpošanas un sirdsdarbības
apstāšanos.

Etanols iedarbojas uz centrālo nervu sistēmu, galvenokārt saistoties ar GABA A
(gamma-aminosviestskābes) receptoriem, pastiprinot nomākšanas neirotransmitera
GABA efektu.

Pārtraucot lietot alkoholu pēc vairāku gadu lietošanas, var būt nāvīgas sekas,
var rasties arī trauksmainība, veģetatīvā disfunkcija, krampji un halucinācijas.
Delīrijs ir raksturīgs cilvēkiem ar ilgu dzeršanas vēsturi.

Aknu slimību risks paaugstinās, ja etanola lietošana pārsniedz 20-30 g dienā
sievietēm un 40-60 g dienā vīriešiem. Aknu ciroze ir tikai aptuveni 10% alkohola
lietotāju. Alkohola aknu bojājums ir multifaktoriāla slimība, tās attīstību
nosaka ne tikai pārlieku liels alkohola patēriņš, bet arī dzimums, ģenētika un
citas aknu slimības. Alkohola hepatīts (aknu iekaisums) attīstās arī tikai
nelielai daļai pacientu, kas lieto pārmērīgi daudz alkohola. Taču pat pārtraucot
alkohola lietošanu un uzsākot adekvātu ārstēšanu, 28 dienu mirstība ir augsta
(30-50%). Savukārt alkohola izraisītas taukainās hepatozes gadījumā prognoze ir
laba, ja pacients pārtrauc alkohola lietošanu.

Etanols hroniskiem alkoholiķiem var izraisīt alkohola hipoglikēmiju jeb
stāvokli, kad asinīs ir zems cukura līmenis. Tas vairāk raksturīgs tiem, kas pēc
izteiktas alkohola lietošanas vairākas dienas neēd un, etanolam bloķējot
glikoneoģenēzi, organisms vairs nespēj asinīs uzturēt pietiekamu glikozes
līmeni.

Etanols var pastiprināt medikamentu nomierinošo iedarbību un nomākt centrālo
nervu sistēmu, piemēram, kombinējot ar barbiturātiem, opioīdiem, sedatīvajiem
antihistamīniem un antidepresantiem. Lietojot alkoholu ar marihuānu, alkohols
var paaugstināt marihuānas aktīvās vielas THC līmeni. Mijiedarbojoties ar
amfetamīniem, var izraisīt izteikti paaugstinātu asinsspiedienu.

Hroniska etanola lietošana var izraisīt B1 hipovitaminozi, kas savukārt izraisa
Vernikes encefalopātiju, kas ir izplatītākā tiamīna trūkuma izpausme rietumu
pasaulē. Tā izpaužas ar apziņas un īslaicīgās atmiņas zudumiem, dezorientāciju,
halucinācijām, līdzsvara traucējumiem. Ar šo slimību slimo ap 1% populācijas,
galvenokārt alkoholiķi. Tās uzliesmojuma periodā, nepietiekami kontrolējot
vitamīna deficītu, nāvējošs iznākums ir apmēram 20% gadījumu.

Etanols ietekmē antidiurētisko hormonu izstrādāšanos, kuru funkcija ir saistīta
ar ūdens aizturi ķermenī. Tādējādi netieši etanols samazina spēju reabsorbēt
ūdeni nieru kanāliņos, līdz ar to dzēris cilvēks biežāk izjutīs vajadzību
urinēt.

Lielākā daļa alkohola oksidējas un izdalās ogļskābās gāzes un ūdens veidā.
Neliela daļa (mazāk par 1%) izdalās ar urīnu un 1-3% ar izelpojamo gaisu.
Alkohols organismā tiek noārdīts pastāvīgā ātrumā, kuru gandrīz nav iespējams
ietekmēt. Liels daudzums augļu cukura mazliet palielina alkohola noārdīšanās
ātrumu aknās. Turklāt liels alkohola patēriņš izraisa tā saucamo metabolisko
toleranci, kuras rezultātā alkohola noārdīšanās ātrums var palielināties gandrīz
divas reizes.

Daļa zarnu trakta mikroorganismu satur enzīmu alkohola dehidrogenāzi, kuru
izmantojot, tie spēj bezskābekļa apstākļos rūgšanas reakcijā pārveidot cukuru
par etanolu, vienlaikus saņemot no šīs reakcijas enerģiju. Alkohola
dehidrogenāzes katalizētā rūgšana tomēr ir atgriezeniska, un, tā kā tajā dominē
liels etanola daudzums, alkohola dehidrogenāze sāk metabolizēt etanolu un ražot
acetaldehīdu.

Radies acetaldehīds tālāk var oksidēties par etiķskābi vai nu ar baktēriju, vai
ar aldehīda dehidrogenāzes, kuru satur zarnu trakta gļotādas šūnas, palīdzību.
Daļa no zarnu traktā esošā acetaldehīda caur portālo asinsriti var uzsūkties
aknās un tur tālāk oksidēties par etiķskābi.

Lai citiem mērķiem paredzēto (un tādēļ ar akcīzes nodokli neaplikto un lētāko)
etanolu cilvēki nemēģinātu izmantot dzeršanai, to speciāli padara nedzeramu,
piejaucot vai nu indīgas vielas, kas netraucē etanola tiešiem izmantošanas
mērķiem (metanols, kam ir gandrīz identiskas īpašības; formalīns; piridīna
bāzes), vai nu vielas, kas piešķir spirtam ļoti nepatīkamu smaržu un garšu
(tostarp piridīna bāzes), kā arī etanols tiek iekrāsots. Šādu apstrādāšanu sauc
par denaturēšanu, bet iegūto produktu – par denaturēto spirtu.



https://lv.wikipedia.org/wiki/Dzintars_Rasna%C4%8Ds

Dzintars Rasnačs (dzimis 1963. gada 17. jūlijā Jūrmalā) ir latviešu jurists un
politiķis, pašreizējais Latvijas tieslietu ministrs, Nacionālās apvienības
biedrs (iepriekš ilgus gadus pārstāvējis "Tēvzemei un Brīvībai/LNNK"). Bijis
vairāku Saeimu deputāts.

Mācījies Rīgas 24. vidusskolā. Pēc pamatizglītības iegūšanas iestājies Rīgas
industriālajā politehnikumā, ko pabeidzis 1982. gadā kā štanču un presformu
izgatavošanas tehnologs. Divus gadus dienējis padomju armijā.

1990. gadā absolvējis Latvijas Universitātes Juridisko fakultāti, 2000. gadā
ieguvis sociālo zinātņu maģistra grādu.

Dz. Rasnačs darba gaitas uzsāka rūpnīcas VEF instrumentu fabrikā, kur
nostrādājis sešus gadus. Strādādams VEF, iesaistījies Latvijas Tautas frontē.

Latvijas Tautas frontē iesaistījās tās pirmsākumos 1988. gadā, kā LTF kandidāts
bijis ievēlēts Rīgas Vidzemes priekšpilsētas Tautas deputātu padomē.

Kandidējis 5. Saeimas vēlēšanās, bet netika ievēlēts. Šī sasaukuma laikā bija
"Tēvzemei un Brīvībai" frakcijas konsultants un Saeimas deputāta Aleksandra
Pētersona palīgs.

1995. gada 21. decembrī kļuvis par tieslietu ministru Andra Šķēles valdībā.
Amatu saglabājis arī A. Šķēles otrajā valdībā un sava partijas biedra Guntara
Krasta Ministru kabinetā. No 1997. gada maija līdz jūnijam pildīja arī
aizsardzības ministra pienākumus pēc Andreja Krastiņa demisijas. Amatu zaudējis,
kad līdz ar 7. Saeimas darbības uzsākšanu tika nomainīta valdība.

1998. gada vēlēšanās ievēlēts 7. Saeimā. Līdz 2000. gada maijam bijis TB/LNNK
frakcijas priekšsēdētāja biedrs. Parlamentā bijis Eiropas lietu komisijas
sekretārs, Juridiskās komisijas priekšsēdetāja biedrs, bijis četru apakškomisiju
loceklis (tai skaitā apakškomisijas darbam ar Administratīvā procesa likumu
priekšsēdētājs) un darbojies vairākās parlamentu sadarbības grupās.

2002. gadā kandidējis 8. Saeimas vēlēšanās, sākotnēji nav ievēlēts. Kandidējis
Eiropas Parlamenta vēlēšanās, arī nav ievēlēts. Drīz nonāca Saeimā, jo Roberts
Zīle kļuva par Eiropas Parlamenta deputātu. Bija Eiropas lietu komisijas
priekšsēdētāja biedrs, Valsts pārvaldes un pašvaldības komisijas loceklis,
vairāku apakškomisiju, delegāciju un grupu loceklis.

2006. gadā ievēlēts 9. Saeimā. Ievēlēts par Saeimas sekretāru, bija pastāvīgs
Eiropas lietu komisijas loceklis, kā arī Juridisko lietu komisijas
priekšsēdētāja biedrs. Darbojās arī Cilvēktiesību un sabiedrisko lietu komisijas
Bērnu tiesību aizsardzības apakškomisijā, Juridiskās komisijas apakškomisijā
darbam ar Tiesu iekārtas likumu, vairākās delegācijās un grupās.

2010. gadā ievēlēts 10. Saeimā no Nacionālās apvienības saraksta. Pirmajā
Saeimas sēdē ievēlēts par tās sekretāra Kārļa Šadurska biedru. 2011. gada rudenī
Saeimas ārkārtas vēlēšanās ievēlēts 11. Saeimā, kur saglabāja vietu prezidijā,
kļūstot par Saeimas sekretāru. 2014. gadā ticis ievēlēts 12. Saeimā.

2014. gada novembrī kļuva par tieslietu ministru Laimdotas Straujumas valdībā.
Amatu saglabājis arī Māra Kučinska valdībā.

Dz. Rasnačs ir bijis precējies divas reizes. Pirmā sieva — Ārija Millere (ir
divi dēli), otrā sieva — Antra Rasnača (meita un dēls). 2016. gadā medijos
parādījās informācija, ka ministram ir līgava: Vides aizsardzības un reģionālās
attīstības ministrijas augsta ranga ierēdne Alda Ozola. Pārvācoties uz jaunu
dzīvesvietu, ministrs veica ētiski nepieņemamu darbību — personīgo mēbeļu
pārvešanu ar ministrijas auto, kas izraisīja plašu rezonansi sabiedrībā.
Ministrs par to ir atvainojies, bet KNAB veic notikuma vērtēšanu.



https://lv.wikipedia.org/wiki/Draugiem.lv

Draugiem.lv ir tiešsaistes sociālā tīkla tīmekļa vietne, kuru 2004. gada
24. martā radīja Lauris Liberts, Agris Tamanis un Mārtiņš Pikšens. 2007. gada
pavasarī draugiem.lv lietotāju skaits sasniedza 1 000 000, no kuriem vairāk nekā
puse bija interneta lietotāji no Latvijas. Sociālais portāls ir pieejams 3
valodās — latviešu, krievu, angļu. Draugiem.lv ir vienīgais vietējais sociālais
medijs ES, kura apmeklētība savā valstī ir lielāka nekā sociālajam tīklam
Facebook.

Līdz 2014. gada februārim sešus gadus Draugiem.lv direktore bija Agnese Zērne,
kad viņu nomainīja Kaspars Driķis, kurš pirms tam vadīja starptautiska interneta
izpētes uzņēmuma Gemius Latvijas filiāli.

Draugiem.lv paspārnē ir izveidoti 15 jauni patstāvīgi uzņēmumi. Draugiem Group
uzņēmumu un projektu naudas apgrozījums 2016. gadā bija 16,23 miljoni eiro,
peļņa — 1,72 miljoni eiro un nodokļos tika samaksāti 2 miljoni eiro. Draugiem
Group strādā vairāk nekā 120 darbinieku Latvijā un vairāk nekā 60 darbinieku
ASV.



https://lv.wikipedia.org/wiki/Cukura_diab%C4%93ts

Cukura diabēts jeb cukurslimība (latīņu: diabetes mellitus) ir slimība, kas
pamatā rodas, kad organismā ir pazemināts insulīna daudzums un ir traucējumi
vielmaiņā. Cukura diabēts attīstās pie dažām endokrīnām saslimšanām. Tāpat kā
citiem diabēta veidiem, raksturīga pastiprināta urīna izdalīšanās (poliūrija) un
palielināta šķidruma uzņemšana (polidipsija). Cukura diabēts atšķiras ar
paaugstinātu glikozes līmeni asinīs (hiperglikēmiju). Cukura diabētam raksturīga
hroniska gaita un visu organisma vielmaiņas veidu pakāpeniski traucējumi.

Cukura diabēts pamatā iedalās 1. tipa un 2. tipa cukura diabētā. 1. tipa diabēts
rodas pazemināta insulīna (aizkuņģa dziedzera hormona) daudzuma dēļ. Ar 1. tipa
diabētu slimo aptuveni 10—20% no visiem cukura diabēta slimniekiem. Pie 2. tipa
diabēta insulīna daudzums var būt normāls vai pat paaugstināts, bet ir traucēta
insulīna izmantošana šūnās. Slimo aptuveni 80% no visiem cukura diabēta
slimniekiem. Vēl ir arī gestācijas diabēts (GDM), kas sievietēm grūtniecības
laikā izpaužas kā paaugstināts glikozes līmenis asinīs.

Cukura diabēta cēloņi ir atkarīgi no tā tipa. 1. tipa diabēta cēloņi var būt
iepriekšēja slimošana ar aizkuņģa dziedzera slimībām vai ir bijušas autoimūnas
slimības. 2. tipa diabēta cēloņi ir liekais svars, paaugstināts asinsspiediens,
smēķēšana, pazemināts augsta blīvuma lipoproteīna holesterīna līmenis asinīs
un/vai paaugstināts triglicerīdu līmenis asinīs. Risks saslimt ar 2. pakāpes
diabētu palielinās, ja ar to ir slimojis kāds pirmās pakāpes radinieks, kā arī,
ja ir vecāks par 45 gadiem.

Klasiskie neārstēta diabēta simptomi ir neizskaidrojams ķermeņa svara zudums,
poliūrija (regulāra urinēšana), pastāvīgas slāpes, polidipsija (palielināta
šķidruma uzņemšana), nespēks, neskaidra redze un polifāgija (palielināta
ēstgriba). 1. tipa diabētam simptomi parādās straujāk (nedēļas līdz mēneša
laikā), bet 2. tipa diabētam simptomi rodas daudz lēnāk un tie var būt arī
nepastāvīgi.



https://lv.wikipedia.org/wiki/Budape%C5%A1ta

Budapešta (ungāru: Budapest) ir Ungārijas galvaspilsēta un tās galvenais
politiskais, industriālais un tirdzniecības centrs. Tajā ir vairāk nekā 1,7
miljoni iedzīvotāju, kaut arī 1980. gados to bija pat 2,07 miljoni.

Budapešta izveidojās 1873. gadā, apvienojoties Donavas labajā krastā esošajai
Budai un Obudai (Vecbudai) un kreisā krasta Peštai.

Vēsturiski Austroungārijas monarhijas otra svarīgāka pilsēta aiz Vīnes. Slavena
ar savām kafejnīcām (tāpat kā Vīne), turku pirtīm un vecāko metro kontinentālajā
Eiropā.

Rakstītā pilsētas vēsture sākas ap 89. gadu, kad romieši nodibina apmetni -
Akvinkumu (Aquincum) ķeltu apmetnes vietā. Pilsēta ir romiešu provinces
Panonijas (Pannonia) galvaspilsēta no 106. gada līdz 4. gadsimta beigām, kad
Budapeštas teritoriju ieņem avāri un slāvi.

Ap 900. gadu teritoriju ieņem maģāru ciltis - mūsdienu ungāru priekšteči un
1000. gadā nodibina Ungārijas karalisti.

1541. gadā Buda un Pešta nokļūst osmaņu pakļautībā, bet 1686. gadā Habsburgi,
kuri uz to laiku bija kļuvuši par Ungārijas karaļiem, atkaro pilsētas.

1848. gada revolūcijas laikā tiek pieņemts lēmums par Budapeštas izveidi, tomēr
līdz ar revolūcijas sakāvi viss paliek pa vecam. Tomēr pēc 1867. gada Austrijas
Kompromisa (Ausgleich), kad Austrijas impērija kļūst par Austroungāriju, Buda
kļūst par Austroungārijas otras sastāvdaļas - Ungārijas Karalistes
galvaspilsētu, un 1873. gadā, apvienojot atsevišķas pilsētas - Budu, Obudu un
Peštu, izveidojas Budapešta.

Pēc Austroungārijas sakāves Pirmajā pasaules karā 1918. gada 16. novembrī
Budapeštā tiek deklarēta republika ar premjerministru Mihāju Kāroji (Károlyi
Mihály) priekšgalā. Tomēr jaunā valdība nespēj nosargāt bijušās Ungārijas
teritoriju, tāpēc valdība zaudē tautas atbalstu un 1919. gada 21. martā Ungārijā
nodibinās Ungārijas Padomju republika - otrā (aiz Krievijas) komunistiskā valsts
pasaulē. Tomēr tā paša gada 6. augustā Budapeštā ienāk rumāņu karaspēks, bet 14.
augustā - balto ungāru spēki Mikloša Hortija vadībā.

Otrā pasaules kara laikā Ungārija ir Vācijas sabiedrotā un lai nepieļautu tās
padošanos, 1944. 19. martā Ungāriju okupē vācu karaspēks. 1944. gada 15.
oktobrī, kad PSRS karaspēks ienāk Ungārijas teritorijā, Hortijs deklarē pamieru,
bet varu Ungārijā un Budapeštā sarābj Bultu Krusta partija (Nyilaskeresztes Párt
Hungarista Mozgalom) Hitlera sabiedrotā Ferenca Sālaši vadībā 1944. gada 24.
decembrī PSRS karaspēks, kopā ar rumāņu spēkiem aplenc Budapeštu, un divus
mēnešus notiek cīņa par pilsētu. Budapešta piedzīvo ievērojamus postījumus.

1956. gadā ar mierīgas studentu demonstrācijas apšaušanu Budapeštā sākas
Ungārijas 1956. gada revolūcija. Jau nākamajā dienā Budapeštā tiek gāztas
Staļina skulptūras un noplēsti padomju simboli, bet Ungārijas armija pāriet
sacēlušos pusē. Jaunais Ungārijas premjerministrs Imre Naģs paziņo par
izstāšanos no Varšavas pakta, bet 4. novembrī Ungārijā ieiet padomju karaspēka
papildspēki un sākas revolūcijas bruņota apspiešana. Budapeštā notiek ielu
cīņas, tā tiek apšaudīta ar artilēriju un aviāciju.



https://lv.wikipedia.org/wiki/B12_vitam%C4%ABns

B12 vitamīns jeb ciānkobalamīns ir ūdenī šķīstošs vitamīns. Tas piedalās asins
veidošanā, aminoskābju un nukleīnskābju maiņā, stimulē aknu un nervu sistēmas
darbību. B12 vitamīnu dabā sintezē baktērijas, zilaļģes, savukārt cilvēka
organismā zarnu mikroflora. Tā kā organisms pats sev nevar saražot pietiekamu
vitamīna daudzumu, tas jāuzņem arī ar uzturu. B12 vitamīna formula ir
C63H88CoN14O14P.

B12 ir pieskaitāms pie ūdenī šķīstošajiem vitamīniem. Tā uzsūkšanās notiek
tievās zarnas lejasdaļā un parasti uzsūcas tikai 1% uzņemtā vitamīna. Visvairāk
B12 uzkrājas aknās: tajās ir apmēram 40% no visa B12 vitamīna organismā, bet
atlikušais daudzums - muskuļos un citos orgānos. Aknās tas var uzkrāties tik
daudz, lai pietiktu 1 vai 2 gadiem.

B12 vitamīna trūkuma izpausme ir perniciozā anēmija — mazasinība, kuras izpausme
ir palielināti, nenobrieduši, ar dzelzi pārbagāti eritrocīti.

Parasti B12 vitamīna trūkuma cēlonis ir nevis tā nepietiekamība uzturā, bet gan,
īpašā mukoproteīda trūkums. Šī iemesla dēļ uzņemtais B12 vitamīns neuzsūcas. B12
vitamīna deficīts mukoproteīda trūkuma dēļ visbiežāk tiem, kuriem ir atrofisks
gastrīts vai kuri pārcietuši kuņģa operāciju.

Sarežģījumi ar B12 uzņemšanu var būt vegāniem, jeb stingrajiem veģetāriešiem,
kuri nelieto pilnīgi nekādus dzīvnieku izcelsmes produktus. Tomēr B12 vitamīnu
var uzņemt, arī ēdot svaigus, nemazgātus zaļumus, dārzeņus, augļus un ogas
(vitamīns tiek uzņemts ar baktērijām, kas atrodas uz augiem) un dzerot svaigu
akas vai avota ūdeni, kā arī ar dažiem raugiem un ieraugiem. Vegāni šī vitamīna
papildus uzņemšanai lieto arī bagātinātu sojas pienu, brokastu pārslas un citus
produktus.

Dienā esot ieteicams uzņemt 3 µg B12 vitamīna. Tiek uzskatīts, ka grūtniecēm un
zīdītājām nepieciešami 3,5 µg dienā. Amerikāņu zinātnieku ieteiktā deva ir 2 µg
B12 vitamīna dienā.



https://lv.wikipedia.org/wiki/Aukstais_kar%C5%A1

Aukstais karš ir stāvoklis starp valstīm, kad nenotiek reāla karadarbība, bet
cīņa ar pretējo pusi notiek ar ekonomiskām un politiskām darbībām, spiegošanu,
kā arī lokālos karos atbalstot cīņu pret pretinieka sabiedrotajiem vai
satelītvalstīm.

Par "auksto karu" parasti dēvē stāvokli, kas izveidojās pēc 2. pasaules kara
starp ASV ar tās sabiedrotajiem un PSRS ar tās satelītvalstīm. Šo periodu
raksturo asa abu lielvalstu politiskā, ekonomiskā, zinātniskā un bruņošanās
sacensība. To sauc par "auksto karu", jo konflikts nenoveda pie tiešas
karadarbības starp abām lielvarām. Tā būtība - cīņa starp ASV un PSRS un to
sabiedrotajiem par varu pasaulē. Aukstais karš ilga no 1945. gada līdz PSRS
sabrukuma sākumam 1991. gadā.

Otrais pasaules karš bija lielākais bruņotais konflikts cilvēces vēsturē un
iesaistīja vairumu pasaules valstu. Tas notika no 1939. gada līdz 1945. gadam
starp Ass valstīm un Sabiedrotajiem un prasīja 57 miljonus civiliedzīvotāju un
militārpersonu dzīvību.1941. gada 14. augustā tika parakstīta "Atlantijas
harta", kas iezīmēja t.s. rietumu pasaules plānotos uzbūves un darbības
principus pēc nacistiskās Vācijas sakāves. Tie protams atšķīrās no PSRS
principiem.

Ja pirms otrā pasaules kara Eiropā un pasaulē bija vairākas spēcīgas valstis, no
kurām tradicionāli par spēcīgāko tika uzskatīta Britu impērija, tad pēc 1945.
gada izveidojās divas varenas lielvaras, kuras kontrolēja pārējas valstis - ASV
un PSRS. Tās valstis, kuras sadarbojās ar ASV pieņemts dēvēt par Rietumu bloka
valstīm, bet PSRS kontrolētās teritorijas par Austrumu bloka valstīm. Par Aukstā
kara sākumu tiek uzskatīts 1946. gada 5.marts, kad bijušais Lielbritānijas
premjerministrs Vinstons Čērčils, uzstājoties ar runu Fultonā (ASV), paziņoja,
ka Eiropā nolaists "dzelzs priekškars” starp PSRS un pārējo Eiropu. Lai arī
Lielā trijnieka sarunās par pēckara Eiropas stāvokli, kļuva skaidrs, ka PSRS
ietekme Centrālajā un Austrumeiropā būs ievērojama, nedz Frenklins Delano
Rūzvelts, nedz Čērčils nevarēja, vai nevēlējās iedomāties, ka Staļina plānos
bija pilnīga kontrole pār Padomju armijas ieņemtajām valstīm. 1947. gadā, lai
palīdzētu Grieķijai un Turcijai pārvarēt komunisma draudus, tika pasludināta
Trūmena doktrīna.

Pēc Otrā pasaules kara Padomju Savienība mērķtiecīgi realizēja tādu politiku,
lai Padomju armijas okupētajās Eiropas valstīs nodibinātu komunistiskus režīmus.
Pie Austrumu bloka Eiropā piederēja šādas valstis - Polija, Čehoslovākija,
Ungārija, Rumānija, Bulgārija un Vācijas Demokrātiskā Republika. Dienvidslāvija,
lai arī komunistu kontrolēta, 1948. gadā izvēlējās ievērot no Staļina neatkarīgu
kursu. Vēlāk pie Austrumu bloka tika pieskaitītas arī virkne valstu, kurās pie
varas bija nākuši komunisti - Kuba, Vjetnama, Laosa...

Pie Rietumu bloka Eiropā piederēja Vācijas Federatīvā Republika, Beļģija,
Dānija, Francija, Islande, Itālija, Lielbritānija, Luksemburga, Nīderlande,
Norvēģija, Portugāle un Turcija.

Bloku sacensība neaprobežojās tikai ar miermīlīgām darbībām. Gan Austrumu, gan
Rietumu bloka valstis arī ar ieročiem cīnījās par savas ietekmes palielināšanu,
tie gan nebija atklāti militāri konflikti starp ASV un PSRS, jo norisinājās citu
valstu teritorijās. Kā pirmo šādu konfliktu var minēt Korejas karu (1950.-1953.
gadam). Kara rezultātā izveidojās divas valstis - Ziemeļkoreja (Korejas Tautas
Demokrātiskā Republika), kurā nostiprinājās komunistiskais režīms, bet
Dienvidkoreja attīstījās pa kapitālisma ceļu. Tomēr ar to Austrumu un Rietumu
konflikts nebeidzās, tas turpinājās ar karu Vjetnamā. Vjetnamas karš bija arī
ASV un PSRS pastiprināts militārs konflikts, kārtējā sadursme starp kapitālismu
un sociālismu. Rezultātā krasi pasliktinājās abu lielvalstu attiecības,
laikposmā no 1961. līdz 1972. gadam nenotika neviena ASV un PSRS līderu
tikšanās. Karš turpinājās līdz 1975. gada pavasarim, kad visā valstī nodibinājās
komunistisks režīms. ASV bija cietušas ievērojamu sakāvi. Sākās atkal jauni
konflikti, kad PSRS karaspēks iegāja Afganistānā un sāka Afganistānas karu.
Ekonomiskās stagnācijas dēļ ievērojami pasliktinājās PSRS pozīcijas un
bruņošanās sacensībā tā sāka atpalikt no ASV. 1982. gadā mirst tā laika PSRS
vadītājs, beidzas Brežņeva stagnācijas gadi un Padomju Savienībā iestājās varas
krīze. 1985. gadā pie varas nāk Gorbačovs, kas sāk plašas reformas, lai
atjaunotu sociālismu. Būtiskas izmaiņas notika arī ārpolitikā, jo PSRS vairs
nevarēja atļauties bruņošanās sacensību, tāpēc Gorbačovs sāka aicināt pārvarēt
Austrumu un Rietumu pretnostatījumu. Perestroikas rezultātā 80. gadu beigās
Austrumeiropas valstīs sabruka padomju sistēma, un Varšavas līgums beidza
pastāvēt.



https://lv.wikipedia.org/wiki/Andrijs_Danilko

Andrijs Danilko (ukraiņu: Андрі́й Миха́йлович Дани́лко; dzimis 1973. gada
2. oktobrī Poltavā), plašāk pazīstams kā Verka Serdjučka (krievu: Верка
Сердючка), ir ukraiņu dziedātājs, TV raidījumu vadītājs, aktieris un humorists.
Ukrainas tautas mākslinieks (2008).

Andrijs Danilko piedzima 1973. gada 2. oktobrī Poltavā, Ukrainā, šofera un
strādnieces ģimenē. Skolas laikā bija skolas КВН komandas kapteinis. Pēc skolas
neveiksmīgi mēģināja iestāties muzikālajā institūtā. Tādēļ vienu gadu nomācījās
tehnikumā par kasieri-pārdevēju.

1990. gadā viņš izveidoja spožo skatuves tēlu - pavadoni Verku Serdjučku.
1991. gada 1. aprīlī Poltavas humora pasākumā ir Serdjučkas debija. Paralēli
aktieris izveidoja vēl citus skatuves tēlus. Izveidoja Danilko teātri, ar kuru
devās viesizrādēs pa Ukrainu un Krieviju.

2007. gadā Verka Serdjučka ar dziesmu Danzing uzvarēja nacionālajā atlasē uz
Eirovīzijas dziesmu konkursu. 2007. gada 12. maijā Serdjučka Eirovīzijas
konkursā Helsinkos ieguva otro vietu.



https://lv.wikipedia.org/wiki/Andora

Andora (katalāņu: Andorra, franču: Andorre), oficiāli Andoras Firstiste
(Principat d'Andorra, Principauté d'Andorre) ir valsts Eiropas dienvidrietumos.
Tā robežojas ar Franciju austrumos un ar Spāniju rietumos, bez pieejas pie
ūdens. Andoras platība ir 468 km² un to ietekmē mērenās joslas klimats. Atrodas
Pireneju kalnos. Andora ar 85 082 iedzīvotājiem ir piecdesmitā lielākā valsts
Eiropā.

Andora ir parlamentāra demokrātija un līdzfirstiste, kas sastāv no septiņiem
pagastiem. Galvaspilsēta un lielākā pilsēta ir Andora la Velja. Tā nav Eiropas
Savienības dalībvalsts, bet tās oficiālā valūta ir eiro. Kopš 1993. gada ir ANO
dalībvalsts.

Tradicionāli Andoras neatkarības iegūšanu piedēvē Kārļā Lielā nopelniem, kurš
atbrīvoja zemi no mauru valdnieka 803. gadā. Pats senākais no zināmajiem valsts
dokumentiem, kas saistās ar Andoru, attiecas uz Kārļa Lielā mazdēla Kārļa II
valdīšanas laiku. Šis senais dokuments ir 843. gada pavēle, kas nodod Andoru
(Valls d'Andorra) Spānijas pilsētas „Seo de Urgel” grāfa pārvaldībā.

Pirmie valsts konstitūciju dokumenti attiecas uz 1278. un 1288. gadiem, kas tika
izdoti, lai noregulētu konfliktu starp spāņu katolisko arhibīskapu un franču
grāfu. Šis līgums palīdzēja radīt mūsdienu Andoras valsts varas pamatu —
konstitūciju, kas ir viens no visvecākajiem dokumentiem, kurš vēl darbojas
mūsdienās. Šis politiskais kompromiss glāba Andoru no iespējas tikt izdzēstai no
politiskās kartes, ņemot vērā savus varenos kaimiņus.

Pēc Franču Revolūcijas grāfa mantiniece atcēla visas feodālas privilēģijas, to
skaitā arī tiesību pārvaldīt Andoras valsts lietas. Bet pēc Andoras iedzīvotāju
lūguma šīs tiesības tika atjaunotas ar Napoleona atļauju 1806. gadā.

1993. gada martā Andoras iedzīvotāji nobalsoja par to, lai padarītu valsti par
neatkarīgu demokrātisku parlamentāru monarhiju ar divkāršu pārvaldi, pie tam
valsts saņēma pilnu suverenitāti.

Andora ir maza, kalnu ieskauta valstiņa Rietumeiropā. Andoras teritorija aizņem
467,63 km², tā kā tā ir maza valsts Pireneju kalnu grēdas austrumos, tai nav
pieejas jūrai. Tā pēc platības ir sestā mazākā valsts Eiropā un 191. lielākā
valsts pasaulē. Augstākais valsts punkts ir Koma Pedrosa, kura agstums sasniedz
2946 metrus virs jūras līmeņa. Šis punkts atrodas Pireneju kalnos valsts
ziemeļrietumos. Andoras ainavu pārsvarā veido kalni ar vidējo augstumu 1990
metri virs jūras līmeņa. Kalnus sadala trīs dziļas ielejas, kas galā saplūst
vienā, pa kuru plūst Valiras upe, kas savu ceļu turpina Spānijā.

Andorā ir sastopami dažādas koku šķirnes, kā ozoli, dižskābarži, kastaņi, egles
un priedes, tāpēc šeit ir diezgan attīstīta mežrūpniecība. Pateicoties Alpu
lēzanajām grēdām, Andorā audzē aitas un liellopus, zirgus ieskaitot. Zemkopība
vairāk ir attīstīta Valira ielejas dienvidu daļā, kur gan biežā sausuma dēļ ir
nepieciešama apūdeņošana.

Andorā dzīvo 85 082 iedzīvotāji un pēc iedzīvotāju skaita tā ir 201. lielākā
valsts pasaulē. Andoras lielākā pilsēta un galvaspilsēta ir Andora la Velja,
kurā dzīvo apmēram 22 000 iedzīvotāji. Andorieši ir minoritāte paši savā valstī
un veido 33% no kopējā iedzīvotāju skaita. Spāņi veido 23%, portugāļi 21%,
franči 17%, briti un itāļi 1%. Divas trešdaļas no iedzīvotājiem ir nepilsoņi un
viņiem nav tiesības balsot. Saskaņā ar ANO datiem, Andorā ir viens no ilgākajiem
mūža rādītājiem pasaulē. Pamatiedzīvotājus jeb andoriešus dēvē par kataloņiem,
lai arī tas nav īsti precīzi, jo andorieši ir tauta pati ar savu izcelsmi.

Lielākā daļa iedzīvotāju jeb 90,1% ir katoļi, 2,1% ir protestanti, 1,8% pieder
pie citas kristietības novirziena, 0,7% pieder pie citas releģijas, bet 5,3% ir
neticīgi.

13. gadsimtā Andora nonāca Fuā grāfa un Katalonijas provinces Urgelas bīskapa
valdījumā, mūsdienu Francijas un Spānijas teritorijā. No 13. gadsimta līdz pat
1993. gadam Andora bija Francijas un Spānijas pakļautībā. 1993. gada 14. martā
tautas referendumā tika pieņemta jauna konstitūcija un Andora kļuva par
neatkarīgu valsti.



https://lv.wikipedia.org/wiki/Aknas

Aknas (latīņu: iecur, grieķu: ἡπαρ, hēpar) ir mugurkaulnieku un dažu citu
dzīvnieku orgāns, kas piedalās vielmaiņas procesos. Tas ir dzīvnieku lielākais
dziedzeris organismā. Aknu uzdevums ir attīrīt organismu no indīgām vielām, kas
radušās organismā vai uzņemtas ar pārtiku; noārdīt hormonus un medikamentus; no
glikozes sintezēt un uzkrāt rezerves ogļhidrātu — glikogēnu; pārvērst
olbaltumvielu sadalīšanās procesā izveidotos amonija jonus par urīnvielu; kā arī
izstrādāt žulti.

Medicīniskais termins, kas tiek izmantots saistībā ar aknām, ir "hepato-", kas
ir radies no grieķu aknu apzīmējuma vārda ἡπαρ (hēpar).

Veselīgas aknas ir stingras, bet ar elastīgu struktūru, un sarkanīgi brūnu
krāsu. Tomēr audi ir salīdzinoši nestabili, jo pie triecieniem vai sitieniem tās
var pārplīst un sākties iekšējā asiņošana. Audus veido liels skaits
dziedzeršūnu, bet to virsma ir klāta ar šķiedrainiem saistaudiem, kas tās saista
ar citiem iekšējiem orgāniem un vēderplēvi.

Cilvēkiem aknas ir lielākais orgāns vēdera dobumā. Pieauguša cilvēka aknas sver
gandrīz 1,5 kg. Kopā ar tajās esošajām asinīm, to svars var palielināties pat
divas reizes. Sievietēm tās ir mazākas nekā vīriešiem. Aptuveni 10% no aknu
masas veido tauku rezerves. Aknas atrodas vēdera dobuma labajā pusē zem
diafragmas kupola un aizpilda labo paribi un nelielu daļu no kreisās paribes.

Aknām izšķir šķirtnes jeb diafragmas virsmu (facies diaphragmatica), kas ir
kopīga ar plaušām, un iekšējo orgānu virsmu (facies visceralis). Aknas ir
sadalītas vairākās daivās. Lielākās no tām ir labā un kreisā daiva (labā daiva
ir vislielākā). Aknu aizmugurē apakšējā daļā atrodas kvadrātveida daiva, bet
virs tās — astainā daiva. Aknu augšpusi klāj diafragmas virsma. Labās daivas
apakšā atrodas žultspūslis. Starp kvadrātveida un astaino daivu aknās ieiet aknu
vēna, artērija un nervi, un iznāk aknu žultsvads un limfvadi. Vēl sīkāk tā dalās
aptuveni 500 000 daiviņās (lobuli hepati), kas katra ir 1—1,5 mm lielas.

Visbiežāk sastopamās aknu slimības ir dažādi hepatīti, akmeņi žultspūslī,
ciroze, porfīrija, hemohromatoze, holangīts, sarkoidoze, aknu encefalopātija,
taukainu aknu slimības (steatoze, alkohola un nealkohola steatohepatīti) un
Vilsona slimība.

Aknu funkcionālo stāvokli nosaka ar asins seruma bioķīmiskajiem izmeklējumiem,
piemēram, nosakot olbaltumvielu daudzumu, atlieku slāpekļa līmeni, protrombīna
indeksu. Aknu šūnu (hepatocītu) bojājuma smagumu nosaka ar citolītisko fermentu
aktivitātes rādītājiem — ALAT un ASAT. Hiperbilirubinēmija, holesterīna līmeņa
celšanās, sārmainās fosfotāzes un žultsskābju rādītāju paaugstināšanās ir
bioķīmiskais sindroms, kas norāda uz žults plūsmas traucējumiem uz zarnu traktu.
Ja ir aizdomas par vīrushepatītu, asins serumā tiek meklēti vīrushepatītu B un C
marķieri — HbsAg un HCVAg.

Sengrieķu mitoloģijā titāns Prometejs nolaupīja uguni, kuru nonesa uz zemes un
dāvāja cilvēkiem. Zevs par sodu viņu iekala ķēdēs Kaukāza kalnos, kur katru
dienu atlidoja ērglis (citos avotos grifs) un plosīja viņa aknas, bet pa nakti
tās atkal atauga. Savukārt Senajā Romā priesteri pēc aknām pareģoja nākotni.

Cilvēki dažādu zīdītāju, putnu vai zivju aknas lieto uzturā. No tām bieži taisa
aknu pastēti. Īpaša delikatese ir mencu aknas.



https://lv.wikipedia.org/wiki/Valoda

Valoda ir artikulētu zīmju kopums, cilvēku sazināšanās līdzeklis. Valodas
galvenā funkcija ir saziņa — informācijas un domu apmaiņa. Izmantojot valodu,
mēs domājam un iegūstam informāciju (lasām grāmatas, skatāmies kinofilmas,
klausāmies radio). Tā ir valodas domāšanas un informācijas iegūšanas funkcija.
Izmantojot valodu, mēs nosaucam priekšmetus, darbības, parādības, pazīmes
konkrētā vārdā. Tā ir valodas nosaucošā funkcija. Ar valodu var paust emocijas:
prieku, sarūgtinājumu, pārdzīvojumu. Tā ir valodas emocionālā funkcija.

Valodas filozofija ir viena no galvenajām pētniecības jomām mūsdienu rietumu
filozofijā. Šajā jomā mēģina izprast, kā valoda ir veidota un lietota, un, galu
galā, kas ir valoda. Īpaša pieeja tradicionālajām filozofijas problēmām,
pievēršot uzmanību vārdu lietojumam ikdienā, ir ikdienas valodas filozofija.
Galvenās problēmas, ko apskata valodas filozofijā, ir vārdu nozīme, valodas
lietošana (konteksts), valodas izziņa un attiecības starp valodu un realitāti.

Teorijas par valodas izcelsmi ir daudz un dažādas. Par to zinātnieki spriež jau
vairākus gadsimtus. Pie vienotas valodas izcelsmes teorijas zinātnieki nav
nonākuši. Galvenā problēma ir tiešu pierādījumu trūkums.

Zinātni par cilvēku valodu, tās īpašībām, uzbūvi, funkcionēšanu un attīstību
sauc par valodniecību. Izšķir vispārējo un konkrēto valodniecību (pētī kādu
valodu, valodu grupu vai saimi). Tradicionāli valodniecību veido semantika,
sintakse un fonoloģija, bet valodas sistēmas līmeņus un apakšsistēmas pēta arī
fonētika, gramatika, leksikoloģija, frazeoloģija, stilistika, valodas attīstību
aplūko valodas vēsture, etimoloģija, valodas funkcionēšanu sabiedrībā —
dialektoloģija, sociolingvistika un citas nozares.

Pasaulē ir vairāk par 7000 dzīvajām valodām. Gandrīz 400 valodām tās pratēju
skaits pārsniedz vienu miljonu, savukārt aptuveni 55% no visām valodām runātāju
skaits ir mazāks par 10 tūkstošiem. Lielākās valodas pēc runātāju skaita ir
ķīniešu valoda (makrovaloda, 1197 miljoni), spāņu valoda (414 miljoni), angļu
valoda (335 miljoni), hindi (260 miljoni) un arābu valoda (makrovaloda, 237
miljoni).

Valodas tiek grupētas valodu saimēs pēc to kopējā priekšteča (pirmvalodas).
Lielākās valodu saimes ir indoeiropiešu valodas (runā 45% no pasaules
iedzīvotājiem), sinotibetiešu valodas (22%), Nigēras–Kongo valodas (6,4%),
afroaziātu valodas (6,0%) un austronēziešu valodas (5,9%).



https://lv.wikipedia.org/wiki/UNESCO

Apvienoto Nāciju Izglītības, zinātnes un kultūras organizācija (angļu: United
Nations Educational, Scientific and Cultural Organization, UNESCO; franču:
Organisation des Nations unies pour l'éducation, la science et la culture) ir
specializēta ANO aģentūra. UNESCO dibināta 1945. gada 16.novembrī ar mērķi
veicināt visā pasaulē miera kultūru, rosināt sadarbību un dialogu starp
cilvēkiem un dažādām kultūrām, dot ieguldījumu nabadzības mazināšanā un veicināt
ilgtspējīgu attīstību ar izglītības, zinātnes, kultūras un komunikāciju
palīdzību.

UNESCO pēc sava juridiskā statusa ir patstāvīga, autonoma starpvaldību
organizācija un šobrīd tajā ietilpst 195 dalībvalstis. Tās ģenerāldirektore kopš
2009. gada rudens ir Bulgārijas pārstāve Irina Bokova. UNESCO budžetu veido tās
dalībvalstu ikgadējās iemaksas, kā arī īpašas valstu mērķdotācijas kādu noteiktu
programmu pilnveidei vai projektu realizācijai.

UNESCO ir trīs lēmējinstitūcijas: UNESCO Ģenerālā konference, kurā ir
pārstāvētas visas UNESCO dalībvalstis ar vienu balsi katrai un kas tiekas reizi
divos gados, UNESCO Izpildpadome, kuras sastāvā ir 58 Ģenerālās konferences
ievēlētas dalībvalstis un kas ir galvenā lēmējinstitūcija Ģenerālās konferences
starplaikos, un dalībvalstu nacionālās komisijas, kuru pamatuzdevums ir
nodrošināt katras valsts sadarbību ar UNESCO, pārstāvēt tās intereses
organizācijas darbā, kā arī nodrošināt UNESCO programmu īstenošanu dalībvalstī.

UNESCO ir mantiniece Tautu Savienības Starptautiskai komisijai intelektuālās
sadarbības jautājumos, kas tika izveidota 1921. gadā ar mērķi veicināt
intelektuālu sadarbību valstu starpā, tādējādi nodrošinot pasaules sabiedrību un
kultūru mierīgu līdzāspastāvēšanu. UNESCO ideja par cilvēces mierīgu līdzās
pastāvēšanu ir daudz senāka — tā ir ideja par kopīgu diskusiju, aicinot visas
dalībvalstis "pie viena galda" un vienlīdzīgi iesaistīties, satikties un kopīgi
vienoties par rīcību, kas saistīta ar cilvēces globālajiem izaicinājumiem. Šīs
kopīgās rīcības pamatā ir tādu vērtību, kā taisnīgums, solidaritāte, tolerance,
cilvēktiesības un vienlīdzība ievērošana.

Galvenais UNESCO šā brīža uzdevums ir palīdzēt dalībvalstīm sasniegt ANO
Tūkstošgades attīstības un citus starptautiski noteiktus attīstības mērķus.
UNESCO īstenojot programmas visās savās kompetences jomās, īpašu uzmanību
pievērš uzdevumiem, līdz 2015. gadam uz pusi samazināt nabadzību, sekmēt
izglītības pieejamību un kvalitāti visiem, veicināt ilgtspējīgas attīstības
principu ievērošanu un iestāties par mieru un drošību pasaulē.

Latvija par UNESCO dalībvalsti kļuva 1991. gada 14. oktobrī, oficiālā valsts
uzņemšanas ceremonijā UNESCO galvenajā mītnē Parīzē. Pēc Latvijas pievienošanās
UNESCO — 1992. gadā tika izveidota UNESCO Latvijas Nacionālā komisija (LNK), kas
oficiāli dibināta 1994. gadā saskaņā ar 1994. gada 24. novembra Latvijas
Republikas (LR) Saeimas likumu Par UNESCO LNK Satversmes apstiprināšanu.



https://lv.wikipedia.org/wiki/Transformators

Transformators (latīņu: transformare - pārveidot) - maiņstrāvas ierīce, kas
paredzēta strāvas un sprieguma amplitūdas izmainīšanai bez būtiskiem zudumiem.
Transformators nesatur kustīgas detaļas. Transformators sastāv no vismaz diviem
tinumiem (sk. induktivitātes spole), kas induktīvās saites nodrošināšanai uztīti
uz speciālas serdes (magnētvada) no feromagnētiska materiāla.
Autotransformatoriem ir tikai viens tinums. Īpašām vajadzībām izmanto arī
transformatorus bez serdes.

Transformatora darbība pamatojas uz elektromagnētiskās indukcijas parādību. Kad
vienam no tinumiem (to dēvē par primāro tinumu) pieslēdz ārēju sprieguma avotu,
caur šo tinumu plūstošā maiņstrāva rada magnētvadā mainīgu magnētisko plūsmu.
Savukārt mainīgā magnētiskā plūsma inducē visos transformatora tinumos (t. sk.
arī primārajā) elektrodzinējspēku (EDS), kas tieši proporcionāls attiecīgā
tinuma (sekundārā tinuma) vijumu skaita attiecībai pret primārā tinuma vijumu
skaitu. Ja sekundārie tinumi nav pieslēgti slodzei (transformators darbojas
tukšgaitā), primārajā tinumā inducējas tāds EDS, kas gandrīz pilnīgi kompensē
ārējā barošanas avota spriegumu, tādēļ primārajā tinumā plūst samērā niecīga
strāva (to nosaka primārā tinuma induktīvā pretestība).

Jāatceras, ka ar transformatoru var pārveidot tikai maiņstrāvu, līdzstrāvas
pārveidošanai tie nav derīgi. Pieslēdzot transformatoram līdzstrāvu, sekundārajā
tinumā spriegums inducējas tikai strāvas atslēgšanas brīdī. Ja sekundārajā
tinumā vijumu ir ļoti daudz, tajā rodas augstsprieguma impulss, kas var radīt
elektrisko dzirksteli starp tinuma izvadiem - ierīces, kas izmanto šo parādību,
sauc par indukcijas spolēm.

Barošanas (spēka) transformatorus iedala pēc to jaudas. Lieljaudas
transformatorus izmanto elektrotīklos, tos iedala sausajos un eļļas
transformatoros pēc dzesēšanas veida. Elektroaparatūras barošanai lieto samērā
nelielas jaudas transformatorus. Barošanas transformatori var būt vienfāzes un
trīsfāžu.

Bez barošanas transformatoriem ir arī dažādi speciāli transformatori -
salāgošanas transformatori, impulstransformatori, bezserdes transformatori (sk.
Teslas transformators).

Transformatori var būt paredzēti dažādām frekvencēm. Barošanas transformatori
parasti ir paredzēti rūpnieciskajai frekvencei 50 Hz. Speciālas aparatūras
barošanai lieto paaugstinātās rūpnieciskās frekvences (400 Hz vai 1000 Hz)
transformatorus. Radiotehnikā lieto arī augstfrekvences (līdz 10000 Hz un
vairāk) transformatorus.

Pēc magnētiskās serdes veida ir transformatori ar plāksnīšu serdi, lentes serdi
un presēta materiāla (piemēram, ferīta) serdi. Zemfrekvences transformatoru
serdes izgatavo no plānām plāksnītēm, lai samazinātu virpuļstrāvu radītos
zudumus. Augstfrekvences transformatoru serdes mēdz izgatavot no sapresēta
feromagnētiska pulvera.

Radioaparatūrā dažkārt izmanto ekranētus transformatorus, kam ir metālisks
ekrāns, kas novērš parazītiskas induktīvās saites starp transformatoru un citiem
radioelementiem.

Transformatorus lieto arī elektro- un radioaparatūras barošanai. Piemēram,
televizorā ir nepieciešami visdažādākie spriegumi no dažiem voltiem tranzistoru
un mikroshēmu barošanai līdz desmitiem kilovoltu tā kineskopa anoda barošanai.
Mūsdienās spēka transformatorus barošanai lieto reti (galvenokārt portatīvos
mazjaudas barošanas blokos, piemēram, mobilo telefonu lādētājos). Tā vietā
izmanto impulsu barošanas avotus, kuros tīkla maiņstrāvu vispirms pārveido
līdzstrāvā (sk. taisngriezis), ar kuru darbina augstfrekvences impulsģeneratoru.
Tā radītos impulsus padod uz augstfrekvences transformatoru, kurš pārveido tos
vajadzīgajos spriegumos. Šāds impulstransformators ir daudz mazāks un vieglāks
par spēka transformatoru, kurš būtu nepieciešams tās pašas jaudas pārveidošanai.
Tomēr impulsu barošanas avotiem ir arī trūkumi - tie ir sarežģītāki, darbā
nedrošāki un rada lielākus elektromagnētiskos traucējumus.

Salāgošanas transformatorus lieto elektrisko ķēžu pretestības salāgošanai.
Piemēram, skaņas pastiprinātāja izejai ir samērā liela pretestība (it sevišķi,
ja tas konstruēts uz lampām, bet skaļrunim pretestība ir tikai daži omi. Tādēļ
skaļruni šādam pastiprinātājam pieslēdz caur transformatoru.

Ļoti mazu vai ļoti lielu spriegumu vai strāvu mērīšanai izmanto
mērtransformatorus. Sk. arī strāvmaiņi.



https://lv.wikipedia.org/wiki/P%C4%93teris_III

Pēteris III Romanovs (krievu: Пётр III Фёдорович Романов, vācu: Karl Peter
Ulrich, Herzog von Holstein-Gottorp, Peter III, 1728—1762) bija
Šlēzvigas-Holšteinas hercogs, vēlāk Krievijas impērijas imperators (1761—1762),
kas valdīja tikai 186 dienas. Pirmais Holšteinas-Gottorpas-Romanovu dinastijas
pārstāvis Krievijas impērijas tronī.

Viņa tēvs bija Šlēzvigas-Holšteinas grāfs Kārlis Frīdrihs, māte princese Anna
Romanova (Анна Петровна), Pētera I meita. Tēvu Pēteris zaudēja, būdams 11 gadus
vecs.

1742. gadā Krievijas ķeizariene Elizabete (Елизавета Петровна) izsludināja viņu
par troņmantnieku, iecēla par lielkņazu un atveda uz Pēterburgu, kur zēnu
kristīja pareizticībā ar vārdu Pēteris (Пётр). 1745. gadā viņu aprecināja ar
Anhaltes-Cerbstas (Anhalt-Zerbst) princesi Sofiju (Sophie Auguste Friederike),
kas pēc pāriešanas pareizticībā ieguva Katrīnas vārdu. 1754. gadā viņiem
piedzima dēls Pāvils.

Pēteris, vēl būdams troņmantnieks, kļuva par sauszemes šļahtas kadetu korpusa
virspavēlnieku. Šī muižnieku bērnu mācību iestāde bija dibināta 1731. gadā,
pateicoties feldmaršala Miniha gādībai. Ir daudz liecību, ka Pētera pastāvīgās
rūpes par korpusu nebija ne kaprīze, ne untums, bet gan nopietna sapratne par
izglītības nepieciešamību. Tāpat viņš ļoti rūpējās par Ķīles universitātes
attīstību.

1761. gada 25 decembrī (1762. gada 5. janvārī pēc jaunā stila) tika kronēts par
Krievijas imperatoru. Pat atklāti Pētera III nelabvēļi — tādi kā Bolotovs vai
Austrijas sūtnis Mersi-Aržanto, - bija spiesti atzīt imperatora rakstura
īpašības, kas apkārtējos raisīja simpātijas: labsirdību, uzticēšanos, lielās
darba spējas un vēlmi domāt par valsti, nevis sevi.

1762. gada 29. jūnijā valsts apvērsumā gāzts no troņa, nogalināts 7. jūlijā
Ropšā (Ропша), netālu no Pēterburgas.

Liktenīgs bija viņa mēģinājums likvidēt gvardi. Pēteris III, kurš, kā liecina
avoti, ļoti rūpējās par armijas un flotes kaujas spējām, gvardi dziļi nicināja,
dēvējot par janičāriem: “Viņi tikai bloķē rezidenci, nav derīgi nekādam darbam
vai dienestam, un vienmēr būs bīstami valdībai”. Pirmais, ko viņš izdarīja,
likvidēja leibkompāniju: gvardes rotu, kuras vienīgais nopelns bija piedalīšanās
Elizabetes rīkotajā valsts apvērsumā. Pēc tam pavēlēja visiem gvardes
virsniekiem valkāt mundierus (daudziem to uzvilkt nācās pirmo reizi mūžā) un
pildīt savus tiešos dienesta pienākumus. Šo rīkojumu gvardi uztvēra ar sašutumu
un šausmām — lielai daļai pat nebija ne jausmas ne tikai, kas ietilpst viņu
dienesta pienākumos, bet pat, kur atrodas kazarmas. Līdz ar to gvarde bija tas
spēks, uz kura tika balstīts Katrīnas II ieplānotais valsts apvērsums.

1762. gada 28. jūnija rītā, esot ārpuspilsētas rezidencē, kad Pēterhofā ieradās
no Pēterburgas izlauzies ģenerālporučiks M.Izmailovs ar saviem kirasieriem,
Pēteris III uzzināja, ka viņa sieva, imperatrise Katrīna devusies uz Pēterburgu
un izsūtījusi uzsaukumu pulcēties gvardes pulkiem, lai pasludinātu sevi par
imperatori, bet viņu gāztu no troņa. Imperatora svītā tobrīd atradās viņa no
izsūtījuma atsauktais ģenerālfeldmaršals grāfs Burhards Kristofors Minihs —
leģendārs karavadonis, dēvēts par "dzelzs Minihu". Tas ieteica rīkoties uzreiz:
sūtīt ziņu uz Kronštati, lai Ņevā ienāk karakuģi, pašam imperatoram tā
holšteiniešu pulka (kuram gvarde nebija pretinieki) pavadībā atstāt Pēterhhofu,
bet dumpi apspiest uzticēt kaujās rūdītajam Rumjanceva ekspedīcijas korpusam.
Vajadzēja tikai pavēli, un Dzelzs Minihs būtu dumpi likvidējis pāris stundās.
Pēteris III nedeva šādu pavēli. Viņu arestēja Katrīnas atsūtītie gvardi. 7.
jūlijā Pēteri III nožņaudza. Pēc historiogrāfijā dominējošās versijas to veicis
Katrīnas mīļākā Grigorija Orlova brālis Aleksejs Orlovs.

Vēsturnieks Karamzins (Карамзин, Николай Михайлович) jau 1797. gadā rakstīja, ka
“piekrāptā Eiropa visu laiku par šo valdnieku spriež, pamatojoties tikai uz viņa
ienaidnieku vai to līdzskrējēju izteikumiem...”

Valdnieka raksturs, interese par vienkāršās tautas dzīvi, uzsāktās reformas,
Pētera I iedibinātā diktatoriskā režīma likvidēšanas uzsākšana, pat tāds sīkums
kā tas, ka viņš pa galvaspilsētas ielām pārvietojās ejot kājām, bez apsardzes
kavalkādes, tas viss padarīja Pēteri III ļoti populāru. Labākais Pētera III
popularitātes pierādījums — fantastiskais viltvāržu skaits, kurš ievērojami
pārsniedza jebkuru citu kronēto personu viltotāju pulciņu. Pie tam tas ne tikai
Krievijā, kur impērija gandrīz krita viltus Pētera III Jemeļjana Pugačova
priekšā, bet pat aiz tās robežām: viens no 1775. gada čehu zemnieku sacelšanās
Austrijā vadoņiem uzdevās par “no troņa gāzto krievu princi”; Balkānos parādījās
savs "no nāves Krievijā laimīgi paglābies Pēteris III", īstajā vārdā Stepans
Mazais, kurš rezultātā kļuva par Melnkalnes valdnieku.



https://lv.wikipedia.org/wiki/Mikrot%C4%ABkls

Mikrotīkls, pazīstams arī kā MikroTik, ir datortīklu aprīkojuma ražotājs no
Latvijas. Tā pamatprodukcija ir bezvadu iekārtas un maršrutētāji.

Kompānija ir dibināta 1995. gadā, tās pašreizējā atrašanās vieta ir Rīgā
Pērnavas ielā 46. 1997. gadā uzņēmuma darbinieki izstrādāja pirmo uz Linux
operētājsistēmas bāzētu RouterOS programmatūras sistēmu, kas paredzēta
kompānijas ražotajām tīkla iekārtām, kā arī standarta x86 tipa datoriem. 2002.
gadā MikroTik sāka izgatavot arī tīkla aparatūru, tapa RouterBOARD zīmols.
Šobrīd MikroTik zīmols ir pazīstams visā pasaulē un pieprasījums pēc uzņēmuma
produkcijas pakāpeniski pieaug. Uzņēmumā 2013. gadā strādāja 144 darbinieki.

2015. gada decembrī Mikrotīkls veica 1 miljonu eiro lielu ziedojumu Bērnu
slimnīcas fondam. Tas ir līdz šim lielākais veiktais ziedojums Bērnu slimnīcas
attīstībai. Gada nogalē uzņēmums veica vēl vienu apjomīgu ziedojumu, atvēlot 500
000 eiro Latvijas Universitātes Fondam dabaszinātņu un medicīnas nozares
projektu realizēšanai.

2016. gada vasarā tika izplatīta informācija, ka kompānijas peļņa iepriekšējā
gadā ir sasniegusi 61,37 miljonus eiro, padarot to par otro pelnošāko uzņēmumu
Latvijā aiz "Latvenergo", savukārt "Mikrotīkla" apgrozījums pārsniedza 200
miljonus eiro, kas ir aptuveni divas reizes vairāk kā gadu iepriekš.

MikroTik RouterOS ir uz Linux kodola bāzes balstīta operētājsistēma. Tā ir
instalēta kompānijas ražotajā tīkla aparatūrā RouterBOARD, vai arī standarta x86
tipa datoros, tādā veidā nodrošinot datora izmantošanu maršrutētāja funkciju
pildīšanai. Dažas no RouterOS pamatfunkcijām ir ugunsmūris, VPN pakalpojumi,
bezvadu piekļuves punkta funkcijas. Operētājsistēma ir pilnībā licencēta, tā
sadalīta vairākos lietojumu līmeņos, katrā no tiem attīstot papildus RouterOS
funkcijas.

Programmas instalācijas pakotne Winbox nodrošina grafisko lietotāja saskarni ar
tīkla maršrutētājā uzstādīto RouterOS operētājsistēmu. Winbox nodrošina iekārtas
konfigurāciju un uzraudzību. RouterOS sniedz piekļuvi arī izmantojot FTP, Telnet
un SSH savienojumus.

RouterOS atbalsta daudzas programmas, kuras izmanto interneta pakalpojumu
sniedzēji, piemēram OSPF, BGP, Multiprotocol Label Switching (VPLS/MPLS).
RouterOS atbalsta Internet Protocol versiju IPv4, kā arī IPv6. Programmatūra
nodrošina atbalstu gandrīz visiem tīkla interfeisiem.

Uzņēmuma ražoto tīkla aparatūru tirgo ar nosaukumu RouterBOARD, tā nodrošina
pilnīgu sadarbību ar RouterOS operētājsistēmu. RouterBOARD līnija apvienojumā ar
RouterOS tiek tirgota no maziem līdz vidējiem bezvadu interneta pakalpojumu
sniedzējiem, parasti šie produkti nodrošina platjoslas bezvadu piekļuvi attālos
rajonos. Produktu līnijā ir gan samontēti SOHO maršrutētāji, bezvadu 802.11n
MIMO un TDMA ierīces iekštelpās un āra lietošanai, gan arī arī bezkorpusu PCB
maršrutētāji integrācijai pielāgotu risinājumu veidošanai.



https://lv.wikipedia.org/wiki/Marko_Polo

Marko Polo (itāļu: Marco Polo; dzimis ap 1254. gadu, miris, iespējams,
1324. gada 8. janvārī) bija Venēcijas tirgotājs un ceļotājs, kura apraksts par
ceļojumiem uz Āziju bija sava laikmeta nozīmīgākais informācijas avots par
Centrālāziju, Ķīnu, Indiju un citām Āzijas zemēm.

Par Marko Polo bērnību un jaunību nav daudz ziņu. Uzskata, ka viņš ir dzimis ap
1254. gadu, visticamāk Venēcijā. Viņa tēvs Nikolo Polo bija tirgotājs un
ceļotājs, kurš kopā ar savu brāli Mafeo Polo 1260. - 1269. bija apmeklējis
eiropiešiem nezināmas vietas Āzijā, sasniedzot Pekinu, kur viesojies Mongoļu
impērijas hana Hubilaja galmā.

Marko Polo lielais ceļojums sākās 1271. gadā, kad tēvs un tēvabrālis devās
atpakaļ uz Mongoļu impēriju, lai nodotu vēstījumu no pāvesta hanam. Šis
piedzīvojumiem bagātais ceļojums ieilga uz 24 gadiem, kuru laikā Marko Polo
apmeklēja virkni eiropiešiem nezināmu Āzijas zemju un ilgstoši dzīvoja Mongoļu
impērijas hana galmā Ķīnā.

Pēc ilgstošas prombūtnes un veiktiem vairāk kā 24 000 kilometru Marko Polo 1295.
gadā atgriezās Eiropā. Informācija par viņa tālākajām gaitām ir skopa, tomēr ir
zināms, ka laikā, kad Venēcija karoja ar citu tā laika tirdzniecības lielvalsti
Dženovu, Marko Polo nokļuva dženoviešu gūstā. Tieši laikam, ko līdz 1299. gada
maijam viņš pavadīja cietumā kopā ar rakstnieku Rustičello var pateikties par
to, ka Marko Polo ceļojumi tika pierakstīti un kļuva pieejami gan laikabiedriem,
gan vēlāko gadsimtu pētniekiem. Nav zināms vai ceļotājs pats prata rakstīt, bet
diezgan droši var apgalvot, ka šāda apjoma tekstu viņš saviem spēkiem uzrakstīt
nebūtu varējis.

Pēc atgriešanās no gūsta Marko Polo dzīvoja Venēcijā un izveidoja ģimeni. Turpat
arī viņš ir miris, domājams, 1324. gadā, tomēr citi avoti uzskata, ka vēlāk,
līdz 1325. gada jūnijam.[nepieciešama atsauce]

Marko Polo un viņa tēva un tēvabrāļa ceļojumu aprakstu grāmata Il Milione ir
viens no darbiem, kas atstājuši vislielāko ietekmi uz nākamo gadsimtu
ceļotājiem, ģeogrāfiem un kartogrāfiem. Šeit aprakstītas ne vien zemes, kurās ir
bijuši Polo ģimenes tirgotāji, bet arī zemes, par kurām viņi savu ceļojumu laikā
ir uzzinājuši neklātienē. Vienlaikus Marko Polo ceļojumi un to apraksti ir
izraisījuši šaubas gan laikabiedros, gan vēlāko gadsimtu pētniekos un ļoti
iespējams, ka daļa no ceļojumiem un tajos piedzīvotā ir apzināti vai nejauši
pārspīlēti un izdomāti, par ko liecina virkne trūkumu un pretrunu aprakstos.



https://lv.wikipedia.org/wiki/Lihten%C5%A1teina

Lihtenšteina (vācu: Fürstentum Liechtenstein) - pundurvalsts Centrāleiropā.
Lihtenšteinas teritorija ir ap 160 km2 un tās iedzīvotāju skaits ap 35 000.
Valsts nosaukums cēlies no valdošās Lihtenšteinu dinastijas vārda. Galvaspilsēta
- Vaduca; lielākā pilsēta - Šāna. Lihtenšteina robežojas ar Austriju austrumos
un Šveici rietumos un šīs divas valstis pilnībā ieskauj tās teritoriju. Valsts
iekārta - konstitucionāla monarhija. Saskaņā ar CIP Pasaules faktu grāmatu
Lihtenšteinā ir augstākais pasaulē iekšzemes kopprodukts uz vienu iedzīvotāju.

Lihtenšteina ir mazākā, bet bagātākā vāciski runājošā valsts pasaulē un vienīgā
Alpu valsts, kuras teritorija pilnībā atrodas Alpos. Tā ir vienīgā vāciski
runājošā valsts, kam nav kopīgas robežas ar Vāciju. Administratīvi Lihtenšteina
ir sadalīta 11 pašvaldībās. Lielāko daļu Lihtenšteinas teritorijas aizņem kalni,
tāpēc tajā tiek praktizēti ziemas sporta veidi. Ainavai raksturīgi
lauksamnieciski apstrādāti lauki un nelielas fermas gan valsts ziemeļos
(Unterland, "zemā zeme"), gan dienvidos (Oberland, "augstā zeme"). Valstī ir
spēcīgs finanšu sektors, kas atrodas galvaspilsētā Vaducā un tiek saistīts ar
valsts zemajām nodokļu likmēm, kuru dēļ Lihtenšteina tiek uzskatīta par "nodokļu
paradīzi". Lihtenšteina ir Eiropas Brīvās tirdzniecības asociācijas locekle un
ietilpst Eiropas Ekonomiskajā zonā, taču nav Eiropas Savienībā.

1699. - 1712. gadā teritoriju pārvaldīja Lihtenšteinu dzimta. 1719. gada 15.
augustā izveidojās Lihtenšteinas firsta valsts, kas Napoleona karu laikā
pievienojās vācu Reinas Savienībai (1808-1815), pēc tam Vācu Savienībai
(1815-1866).

Lihtenšteina atrodas Alpos, Reinas augšteces apkaimē. Austrumos tā robežojas ar
Austriju, bet rietumos ar Šveici. Valsts teritorija ir nedaudz izstiepusies
ziemeļu-dienvidu virzienā un tās garums ir 24 km. Valsts pašos dienvidos atrodas
Lihtenšteinas augstākā virsotne - Graušpice (2 599 m). Zemākā vieta atrodas 429
m augstumā Reinas krastā valsts ziemeļos. Lielākās valsts upes ir Reina, kas
kalpo kā robeža starp Lihtenšteinu un Šveici, kā arī Zamina.

Meži klāj 25% no teritorijas, kalnu ganības un pļavas 43%, aramzeme 25%. Mežos
dzīvo brieži, lapsas, bebri, caunas. Audzē kartupeļus, dārzeņus, kviešus,
miežus. Valsts klimats ir maigs, vidējā janvāra temperatūra ir —10°C, jūlija
+21 °C.

Lihtenšteinā dzīvo 35,8 tūkstoši iedzīvotāju un apdzīvojuma blīvums ir visai
liels - ap 220 cilv./km2. Vidējais dzīves ilgums ir 79,68 gadi (76,1 vīriešiem
un 83,28 sievietēm).

Apmēram divas trešdaļas iedzīvotāju ir dzimuši Lihtenšteinā (65,8%), piektā daļa
(20,1%) nāk no citām vāciski runājošajām valstīm (10,8% no Šveices, 5,9% no
Austrijas un 3,4% no Vācijas). Pārējie iedzīvotāji nāk no Itālijas un bijušās
Dienvidslāvijas (3,3%), no Turcijas (2,6%) un citām valstīm (4,8%).

Galvenie tirdzniecības partneri ir Šveice un Francija. Saimniecībā kopš 20.gs.
60. gadiem ir attīstīta rūpniecība. Ražo mākslīgos zobus, vīnu, suvenīrus.
Svarīgs ienākumu avots ir pastmarkas. Izplatīts tūrisms un kultūrsaimniecības.

Valsts galva princis Hans Ādams II, valdību vada premjerministrs, likumdevēja
varu realizē princis un landtāgs (25 deputāti).

Latvijas intereses Lihtenšteinā pārstāv Latvijas vēstniecība Austrijā.
Lihtenšteinas intereses Latvijā pārstāv Šveices vēstniecība Rīgā, jo kopš 1991.
gada 24. oktobra Šveice ir uzņēmusies pārstāvēt Lihtenšteinas intereses tajās
valstīs, kurās tai nav savas pārstāvniecības.



https://lv.wikipedia.org/wiki/Lib%C4%81na

Libāna (arābu: لبنان), oficiāli Libānas Republika (الجمهورية اللبنانية), ir
neliela, lielākoties kalnaina valsts Tuvajos Austrumos, kas atrodas Vidusjūras
pašos austrumos. Ziemeļos un austrumos Libāna robežojas ar Sīriju un dienvidos
ar Izraēlu, rietumos ar Vidusjūru. Saistībā ar iedzīvotāju reliģisko un etnisko
daudzveidību, Libānā sastopama īpaša politiskā sistēma, pazīstama kā
konfesionālisms, kas paredzēta tam, lai visas reliģijas tiktu vienādi
respektētas.

Lai arī pēc neatkarības iegūšanas Libānā regulāri uzliesmoja nemieri, līdz
reliģisko un etnisko nesaskaņu izraisītajam Libānas pilsoņu karam (1975-1990),
valstī bija relatīvs miers un labklājība, ko sekmēja tūrisms, zemkopība un
attīstītā banku sistēma. To uzskatīja par arābu valstu banku galvaspilsētu un tā
bija plaši pazīstama kā 'Tuvo Austrumu Šveice' saistībā ar tās finansiālo varu.
Libāna piesaistīja lielu skaitu tūristu, jo tās galvaspilsēta Beirūta tika bieži
dēvēta par 'Tuvo Austrumu Parīzi'.

Pēc pilsoņu kara beigām valstī tika veikti plaši pasākumi, lai atdzīvinātu
ekonomiku un atjaunotu sagrauto nacionālo infrastruktūru. Līdz 2006. gadam visā
valstī tika sasniegti vērā ņemami panākumi, gandrīz tika pabeigta Beirūtas
rekonstrukcija un liels skaits tūristu atkal plūda uz Libānas atpūtas centriem.
Taču, 2006. gadā uzliesmojušais Izraēlas-Libānas konflikts sasniedza Libānas
iedzīvotājus un izraisīja milzīgus militāros zaudējumus, kā arī plašus
zaudējumus civilajai infrastruktūrai un masveida iedzīvotāju pārvietošanos no
12. jūlija līdz 14. augustam, kad iestājās pamiers. Sākot ar 2006. gada
septembri Libānas valdība ir uzsākusi izmaksāt iedzīvotājiem kompensācijas, lai
atjaunotu Izraēlas armijas uzbrukumos sagrautos īpašumus Beirūtā, Tirē un
daudzos citos ciemos Libānas dienvidos.

Konstitūcijas 11 paragrāfs nosaka, ka arābu valoda ir oficiālā valoda, un franču
valodai ir likumā noteikts statuss. Lielākā daļa iedzīvotāju runā Libānas arābu
valodā, Modernā standarta arābu valoda tiek lietota masu medijos. Gandrīz 40%
libāņu tiek uzskatīti par franciski runājošiem, vēl 15% franču valodu māk
daļēji. 70% skolu franču valoda tiek lietota kā otrā mācību valoda. 20%
iedzīvotāju franciski runā ikdienā.

Vārds 'Libāna' (ir standarta arābu valodas vārds; "Lebnan" vai "Lebnèn" vietējā
dialektā) cēlies no semītu saknes 'LBN', kas ir saistīts ar daudzām citām tuvām
nozīmēm dažādās valodās, kā, piemēram, balts un piens. Iespējams, tā saistīta ar
balti sniegotajiem Libānas kalnam. Šis vārds ir jau pieminēts trijās no
divpadsmit eposa Gilgamešs (2900 p.m..ē) ķīlrakstu plāksnēm, Eblas bibliotēkas
tekstos (2400 p.m.ē) un Bībeles Vecās Derības grāmatās.

Libāna robežojas ar Vidusjūru ar 225 km garu krasta līniju, kā arī ar Sīriju uz
austrumiem un ziemeļiem un Izraēlu uz dienvidiem. Libānas-Sīrijas robeža ir
375 km gara un robeža starp Libānu un Izraēlu 79 km. Robeža ar Izraēlas okupēto
Golana augstieni Sīrijā vēl tiek apstrīdēta nelielā teritorijā, kuru dēvē par
Šebas fermu, robežu līdz šim ir nospraudusi ANO. (skatīt Zilo Līniju). Libānas
kopējā platība 10,452 km² (4,035 mi²), pasaules lielāko valstu sarakstā tā
atrodas 178. vietā . Lielāko daļu aizņem kalnoti apgabali , izņemot šauro krasta
līniju Bekas ielejā, kas ir neatņemama Libānas lauksaimniecības sastāvdaļa.

Libānā valda mērens Vidusjūras klimats. Piekrastes rajonos ziemas lielākoties ir
aukstas un lietainas, kamēr vasaras ir karstas un mitras. Augstākos kalnu
apgabalos temperatūra nokrītas zem 0 °C un ziemas laikā ar biežu (dažreiz smagu)
sniegu; toties vasaras ir siltas un sausas . Lai gan lielāko daļu Libānas
sasniedz relatīvi liels daudzums nokrišņu (salīdzinot ar sauso klimatu), tomēr
daži apgabali ziemeļ-austrumu Libānā saņem tikai nelielu daudzumu lietus. Tas
saistīts ar faktu, ka augstie kalni rietumos bloķē lietus mākoņu pārvietošanos,
kurus atnesuši Vidusjūras vēji .

Ciedru meži El-arzā (angliski 'El-Arz') atrodas 2,883 pēdas virs jūras līmeņa.
Antīkajos laikos Libānā audzēja plaša mēroga ciedru koka mežus, kuri tagad kalpo
kā valsts nacionālais simbols . Tomēr gadsimtu tirgošanās ar ciedru kokiem,
kurus izmantoja flotes kuģu būvniecībai, un mežu atjaunināšanas trūkums ir
izsmēlis Libānas reiz plaukstošos ciedru koku mežus .

Libānas teritoriju gadsimtu laikā iekarojuši asīrieši, persieši, grieķi,
romieši, arābi, fatimīdi, krustneši, osmaņu turki un franči. Agrīnākās liecības
par civilizāciju mūsdienu Libānas teritorijā ir apmēram septiņus tūkstošus gadu
senas. Libānā izveidojās Feniķijas kultūra, jūras tirgotāju civilizācija, kas
pastāvēja tūkstots gadus no apm.1500 – 539 g.p.m.ē.

Ņemot vērā savu tuvumu kristietības rašanās vietai, Libāna ātri kļuva par vienu
no agrīnās kristietības centriem. Libānas kalnos izveidojās Maronītu baznīca,
kas pastāv joprojām un kurai pieder liela daļa Libānas iedzīvotāju. Pēc arābu
musulmaņu iekarojumiem Libāna nonāk arābu kontrolē. 11. gs. laikā Libānas kalnos
izveidojās un nostiprinās šiītu musulmaņu sekta druzi. Krusta karu laikā
maronīti atjaunoja kontaktu ar Romas katoļu baznīcu un arī šodien ir katoļu
baznīcas daļa. Šī saite ar rietumiem – Franciju un Itāliju - lielā mērā
ietekmēja modernās Libānas vēsturi, izveidošanu un politiku.

No 1516. – 1918. gadam Libānas teritorija ir Osmaņu impērijas sastāvā. Pēc Pirmā
pasaules kara mūsdienu Libānas un Sīrijas teritorijas nonāca Francijas pārvaldē.
Francija palielināja vēsturisko Libānas kalna mutašerifātu, kuru pamatā
apdzīvoja maronīti un druzi. Lielās Libānas robežas tika palielinātas uz
tradicionālo Sīrijas zemju rēķina, tādējādi iekļaujot tās sastāvā vairāk
musulmaņu. Šīs teritoriālās izmaiņas ir sakne Libānas un Sīrijas nesaskaņām, jo
Sīrijā Libāna tiek uzskatīta par nelikumīgu koloniālo veidojumu, kam būtu
jāatgriežas Sīrijas sastāvā.

Beidzoties Pirmajam pasaules karam, Tautu Savienība piešķir Francijai mandāta
pārvaldes tiesības mūsdienu Libānas un Sīrijas teritorijās, tiek izveidota
Franču Sīrijas un Libānas mandātteritorija.

1920. gada sākumā Libānas teritoriju mēģina iekarot jaunā Sīrijas Arābu
Karaliste, taču tā zaudē franču-sīriešu karā.

1920. gada 1. septembrī Francija izveido Lielās Libānas valsti apvienojot
Libānas kalnu, Ziemeļlibānas, Dienvidlibānas un Bekas ielejas provinces. Libāna
tiek veidota tā, lai tajā vairākums būtu kristiešiem – maronītiem un mazākajai
ortodoksu kopienai.

1926. gada 23. maijā Libānas Pārstāvju padome apstiprina jaunās Libānas
Republikas konstitūciju, kas turpina atrasties Francijas pakļautībā vēl
divdesmit gadus.

1958. gadā reliģiskās nesaskaņas draud izvērties par pilsoņu karu, pēc Libānas
prezidenta lūguma kārtības ieviešanai valstī tiek ievesti 5000 ASV jūras
kājnieki. Pēc 1948. un 1967. gada Izraēlas un arābu valstu kariem Libānā apmetas
aizvien lielāks skaits palestīniešu bēgļu, apdraudot trauslo iekšējo stabilitāti
valstī.

1975. gada aprīlis. Valstī izveidojušās paramilitārās organizācijas tikai gaida
iemeslu cīņu sākšanai. Atriebjoties par dažu kristiešu nogalināšanu, falangisti
apšauda ar palestīniešiem pilnu autobusu, nogalinot 27 cilvēkus. Sākas Libānas
pilsoņu karš. Sākotnēji viena pret otra karo divas koalīcijas. Vienā apvienotas
kristiešu grupas, otrā apvienoti palestīnieši, druzi un musulmaņi. Pilsoņu karš
ilgst līdz 1990. gada oktobrim. Tajā iet bojā 150 000 cilvēku, 200 000 tiek
ievainoti, apmēram miljons cilvēku (lielākā daļā maronīti) dodas bēgļu gaitās.

1982. gada 6. jūnijā Izraēla iebrūk Libānā ar mērķi iznīcināt Palestīnas
atbrīvošanas organizāciju un ieviest Libānā sev draudzīgu kristiešu valdību.
Libānas karš (1982) prasa desmitiem tūkstošiem dzīvību, jau tā pilsoņu karā
smagi cietusī Beiruta tiek izpostīta gandrīz pilnībā.

1982. gada septembrī tiek nogalināts par prezidentu ievēlētais falangistu
vadītājs Baširs Žemajels. Atriebībā falangisti nogalina pāris tūkstošus
palestīniešu bēgļu. Par prezidentu tiek ievēlēts Amins Žemajels, nogalinātā
Bašira vecākais brālis.

1989. gadā Libāna parlaments tiekas Saūda Arābijā un vienojas par Nacionālā
izlīguma hartu, kurā paredz samazināt prezidenta pilnvaras, nostiprināt
premjerministra varu un palielināt musulmaņu skaitu parlamentā.

1990. oktobrī Sīrijas armija un aviācijas uzlidojumi piespiež parlamenta
neatzīto kristiešu prezidentu bēgt. Pilsoņu karš oficiāli beidzas, panākta
lielāka musulmaņu ietekme valsts pārvaldē. Bruņotie grupējumi pakāpeniski tiek
atbruņoti vai iekļauti Libānas armijas sastāvā. Vienīgais izņēmums ir šiītu
grupējums Hezbollah.

1992. gada vēlēšanās (pirmajās kopš 1972. gada) par premjerministru kļūst Rafiks
Hariri.

2006. gada jūlijā-augustā, atriebjoties Hezbollah par divu Izraēlas karavīru
nolaupīšanu, Izraēla veic armijas iebrukumu Libānas dienvidos un pakļauj visu
valsti masīvai gaisa bombardēšanai. Otrais Libānas karš turpinās 34 dienas.

2012. gadā Libānā sāk ierasties daudzi desmiti tūkstoši sīriešu, kas bēg no
Sīrijas pilsoņu kara. Pieaugošais sīriešu bēgļu skaits atkal saasina
iekšpolitisko situāciju, valstī notiek sadursmes starp politiskajiem oponentiem,
aizvien biežākas kļūst politiķu un amatpersonu slepkavības.

2014. gada maijā beidzas prezidenta Suleimana termiņš. Parlaments nespēj ievēlēt
jaunu valsts Prezidentu. Novembrī parlaments pagarina savu pilnvaru termiņu līdz
2017. gadam.

Libāna ir iedalīta sešos guverneriātos (mohaafazaat, arābu valodā: محافظات;
vienskaitlī- mohafazah, arābu valodā: محافظة), kuri ir sadalīti turpmākos
divdesmit piecos rajonos(aqdya; viesnkaitlī: qadaa). Arī paši rajoni ir iedalīti
vairākās municipalitātēs, kuras katra aptver pilsētu un ciemu grupu.
Guverneriāti un to rajoni:

Libānas ekonomika lielā mērā ir atkarīga no ārzemēs dzīvojošo iedzīvotāju
investīcijām un atbalsta, 2014. gadā šie emigrantu naudas pārvedumi veidoja
16,2% no IKP.

Valstī kopš 1932. gada nav veikta neviena oficiāla tautas skaitīšana, tā
atspoguļojot politisko jūtīguma līdzsvaru Libānā saistībā ar konfesijām
(reliģijām). Ir izsecināts, ka 40% ir kristieši (lielākoties 'Maronites', Grieķu
pareizticīgie, Armēņu apustuliskie, Melkites Grieķu katoļi, Chaldean katoļi),
35% ir šiītu musulmaņi, 21% ir sunnītu musulmaņi un 5% ir druzes . Neliels
skaits ebreju dzīvo Beirūtas centrā, kā arī pilsētās Byblos un Bhamdoun. Libānā
mīt arī kurdi (saukti arī par Mhallami vai Mardinli), pēc aprēķiniem apmēram
75,000 un 100,000. Kurus arī uzskata par daļu no sunnītiem.

2006. gada jūlijā tika aprēķināts, ka Libānas iedzīvotāju skaits ir ap 3,874
miljoni. Bet apmēram 16 miljoni libāniešu ir izkaisīti pa visu Pasauli-Brazīlijā
pēc statistikas mīt visvairāk libāniešu-ārzemnieku. kā arī Argentīnā,
Austrālijā, Kanādā, Kolumbijā, Francijā, Lielbritānijā, Meksikā, Venecuēlā un
ASV.

Kopskaitā 394 532 palestīnieši, patvēruma un labi atalgota darba meklētāji, ir
reģistrējušies Libānā caur ANO kopš 1948. gada Valdības pieņemtie likumi ir
noteikuši, ka šiem palestīniešiem nav atļauts iegādāties īpašumus Libānā un
svarīgākais, kopš 2005. gada 7. jūlija palestīniešiem Libānā ir aizliegts
nodarboties ar 72 profesijām.

Libānas pilsētu iedzīvotāji ir populāri ar savu mārketinga iniciatīvu. Protams
tas saistīts ar to, ka laika gaitā daudzie migranti paplašinājuši komercdarbību.
Libānā lielākā daļa iedzīvotāju ir augsti izglītota, kas proporcionāli ir pat
vairāk kā daudzās Eiropas valstīs un visvairāk salīdzinot ar arābu valstīm.



https://lv.wikipedia.org/wiki/Lauva

Lauva (Panthera leo) ir kaķu dzimtas (Felidae) plēsējs, kas pieder panteru
ģintij (Panthera). Tā ir arī viena no lielo kaķu sugām. Latīņu valodā vārds leo
nozīmē lauva. Kārlis Linnejs bija pirmais, kurš aprakstīja lauvu, dodot tai
nosaukumu Felis leo.

Savvaļā lauvas dzīvo uz dienvidiem no Sahāras tuksneša Āfrikas vidienē un
dienvidos, kā arī kritiski mazā skaitā Indijas ziemeļrietumos. Tie sastopami
dažādos biotopos; mežainās, krūmainās, kalnainās un pustuksnešainās teritorijās,
izņēmums ir smilšu tuksneši un lietus meži. Lauvas ir novēroti arī kalnos vairāk
nekā 4000 m augstumā virs jūras līmeņa. Kādreiz lauvas dzīvoja arī Ziemeļāfrikā,
Tuvajos Austrumos un Dienvidrietumāzijā. Līdz vēlajam pleistocēnam pirms
aptuveni 10 000 gadiem lauvas bija plaši izplatīti vietās, kur dzīvoja lielie
zīdītāji un cilvēki. Tajā laikā lauvas dzīvoja gandrīz visā Āfrikā, lielā daļā
Eirāzijas, sākot ar Rietumeiropu un beidzot ar Indiju, kā arī Amerikā no Jukonas
līdz Peru.

Seno Eiropas alu lauvu kauli ir atrasti vairākās vietās Eiropā: Anglijā, Vācijā,
Francijā un Spānijā. Šie lauvas izskata ziņā daudz neatšķiras no mūsdienu
lauvām. Grieķijā lauvas tika iznīdēti tikai 2. gadsimtā p.m.ē.; tie ir dzīvojuši
arī Palestīnā un 130 reizes ir pieminēti Bībelē. Lauva ir populārs motīvs
heraldikā, kas izmantots pat tādos reģionos, kuros šie dzīvnieki nekad nav
bijuši sastopami. Lauva ir Maķedonijas nacionālais dzīvnieks.

Lauvas tuvākie radinieki ir pārējās panteru ģints sugas: tīģeris, jaguārs un
leopards. Senākie lauvas dzīvoja Āfrikā pirms 1 miljona līdz 800 000 gadiem. Tad
tie izplatījās visā ziemeļu puslodē. Pirmie lauvas Eiropā ieradās pirms apmēram
700 000 gadiem. Senākās Eiropas pleistocēna alu lauvas (Panthera leo fossilis)
fosilijas ir atrastas Itālijā un Vācijā.

No šiem lauvām attīstījās Eiropas alu lauva (Panthera leo spelaea), kas dzīvoja
pirms aptuveni 300 000 gadiem. Eiropas alu lauva ir attēlots vairākos Eiropas
paleolīta alu zīmējumos. Pleistocēna sākumā lauvas izplatījās arī Ziemeļamerikā
un Dienvidamerikā, attīstoties jaunai pasugai — Amerikas lauvam (Panthera leo
atrox). Eirāzijā un Amerikā senie lauvas izmira pēdējā ledus laikmeta beigās
pirms 10 000 gadiem. Iespējams, lauvas izmira tādēļ, ka izmira pleistocēna
megafauna. Vidusjūras baseina valstīs apmēram līdz mūsu ēras 100. gadam dzīvoja
Eiropas lauva (Panthera leo europaea). Par šī lauvas vietu sistemātikā
zinātnieku domas dalās, vai tā bija atsevišķa pasuga, vai izdzīvojusi Eiropas
alu lauvas populācija, vai Āzijas lauvas (Panthera leo persica) Eiropas
populācija.

Lauva ir liels un veikls dzīvnieks. Tas ir otrs lielākais kaķu dzimtas dzīvnieks
pēc tīģera, turklāt skaustā tas ir augstāks nekā tīģeris. Tēviņa ķermeņa garums,
galvu ieskaitot, ir 170—250 cm, astes garums 90–105 cm, augstums skaustā līdz
123 cm, masa 150–250 kg. Smagākais savvaļā zināmais lauva tika nošauts 1936.
gadā, tas svēra 313 kg. Mātītes ķermeņa garums ir 140–175 cm, astes garums
70–100 cm, augstums skaustā 104 cm, svars 120–182 kg. Nebrīvē dzīvojošie lauvas
kopumā ir lielāki nekā to sugas brāļi savvaļā . Smagākais zoodārzā dzīvojušais
lauva ir bijis Anglijas Kolčesteras zoodārza lauva Simba, kas svēra 375 kg.

Lauvas kažoks atšķirībā no lielākās daļas kaķu dzimtas dzīvnieku ir
vienkrāsains. Panteru ģintī tikai lauvam ir vienkrāsains kažoks. Tas var būt
gaišā smilšu krāsā vai dzeltenīgs, vai ruds, dažiem kažoks ir tumšā, piesātinātā
dzeltenbrūnā krāsā. Pavēdere kopumā ir gaišāka nekā muguras daļa. Lauvām abiem
dzimumiem astes galā ir melns pušķis, kāds nav nevienam citam kaķveidīgajam.
Dažiem lauvām pušķis ir pavisam neliels, tikai 5 mm gari, asi mati, kas veido
konusveidīgu astes noslēgumu. Piedzimstot astes galā pušķa nav, tas izveidojas
apmēram 7 mēnešu vecumā. Lauvas mazuļi piedzimst ar rozetveida plankumiem, kas
ir nedaudz tumšāki par pamatkrāsu. Pieaugot plankumi izzūd, lai gan reizēm
dažiem indivīdiem plankumi saglabājas uz kājām vai ķermeņa apakšējās daļas,
īpaši lauvenēm.

Lauvas galvaskauss ir ļoti līdzīgs tīģerim, lai gan purns lauvam ir saspiestāks,
plakanāks, nedaudz īsāks. Lauvam, salīdzinot ar tīģeri ir arī platākas nāsis.
Lauvas savā starpā atšķiras ar ūsu punktu skaitu un izvietojumu, kas katram
dzīvniekam ir individuāls. Pētnieki sugas īpatņu identifikācijai izmanto ūsu
punktu skaitu un izvietojumu augšējā rindā.

Lauva ir viena no retajām sugām kaķu dzimtā, kurai piemīt izteikts dzimuma
dimorfisms. Lauvu tēviņi ir ne tikai lielāki par mātītēm, bet arī izskatās
uzkrītoši atšķirīgi. Tēviņiem ir unikāla, tikai šai sugai raksturīga pazīme —
krēpes, bet mātītēm tādu nav. Krēpes lauvu vizuāli padara lielāku augumā. Tam ir
nozīme savstarpējo attiecību noskaidrošanā, kā arī attiecībās ar pārējiem
plēsējiem, īpaši ar hiēnām. Krēpes var būt ļoti dažādās krāsās; gan melnas, gan
gaišas, gan dzeltenbrūnas. Krēpes var būt plānākas un biezākas, tās var būt
īsākas un garākas. Cavo lauvu (Panthera leo nubica) tēviņiem krēpju visbiežāk
nav vispār nemaz. Tas viss ir atkarīgs no pasugas, lauvas vecuma, dzīves vietas
un testosterona līmeņa asinīs.

Kopumā, jo tumšākas, garākas un biezākas ir krēpes, jo veselīgāks ir lauva, kā
arī jo tēviņš kļūst vecāks, jo tumšākas kļūst tā krēpes. Lauvenes vienmēr
priekšroku dod tēviņam ar biezām un tumšām krēpēm. Izpētes dati par Tanzānijas
lauvu populāciju liecina, ka arī krēpju garums liecina par fizisko attīstību.
Tēviņu savstarpējās cīņās parasti uzvar lauva ar garākām krēpēm. Tumškrēpjainie
lauvas ir vaislīgāki, to pēcnācēji ir veselīgāki un dzīvot spējīgāki, lai gan
karstajā un sausajā sezonā tas lauvam ir apgrūtinoši. Baros, kuros ir vairāki
tēviņi, mātītes pārojas tieši ar to tēviņu, kura krēpes ir biezākas un garākas.

Baltais lauva nav atsevišķa suga vai pasuga, bet ģenētiski noteikta krāsu
morfa — leicisms. Tas izpaužas, krāsojumam esot bālākam, bet šie lauvas nav
albīni, kas nozīmē visu pigmentu trūkumu. Pigmentācija kopumā baltajiem lauvām
ir normāla, un acis nav sarkanas. Tas ir tāpat kā ar otru krāsu morfu —
melānismu, kad dzīvnieku kažoks ir pilnīgi melns. Melānisms lauvām nav
novērojams, tas ir raksturīgs leopardiem un jaguāriem. Savvaļā baltos lauvas var
novērot retāk nekā zoodārzos, jo nebrīvē tos speciāli selekcionē. Visbiežāk
baltus lauvas var novērot starp Transvālas lauvām (Panthera leo krugeri). Balto
lauvu eksistence pierādījās tikai 20. gadsimta beigās. Stāstus par baltajiem
lauvām simtiem gadu uzskatīja par leģendu. Lai arī ziņojumi par novērotiem
baltiem lauvām sāka parādīties 20. gadsimta sākumā, tikai 1975. gadā Timbavati
medību rezervātā tika atklāts baltu lauvēnu metiens.

Zoologs Kevins Ričardsons, kurš strādā ar Āfrikas lielajiem kaķiem,
Dienvidāfrikā ir izveidojis īpašu balto lauvu parku, nosaucot to par "Balto
lauvu karaļvalsti". Parkā dzīvo 39 balti lauvas. Zinātnieka mērķis ir aizsargāt
un saglabāt baltos lauvas kā lauvu paveidu, radot tām īpašus apstākļus. Balto
lauvu parks publikai tiks atvērts tuvākajā nākotnē.

Nesenā pagātnē lauvas nebrīvē samērā bieži mēdza krustot ar citām panteru ģints
sugām. Populārs un iecienīts hibrīds bija krustojums ar tīģeri. Visbiežāk lauvas
tika pāroti ar Amūras tīģeri un Bengālijas tīģeri. Šādus lauvas un tīģera
hibrīdus sauc par līģeriem (lauvu tēviņš un tīģeriene) un tigoniem (tīģeru
tēviņš un lauvene). Līģeri no abiem saviem vecākiem manto augšanas gēnus, kas
veicina liela auguma izaugšanu. Tādējādi līģeri ir daudz lielāki par saviem
vecākiem un ir vislielākie kaķveidīgie dzīvnieki pasaulē. To ķermeņa garums ir
3—3,7 metri, masa 360–450 kg, daži indivīdi ir vēl lielāki. Līģeru tēviņi ir
sterili, bet mātītes bieži var radīt pēcnācējus. Apmēram 50% tēviņu ir krēpes,
bet, ja krēpes aug, tad tās ir pieticīgas, uz pusi mazākas kā lauvu krēpes. Tā
kā līģeri ir ļoti lieli, tie joprojām ir populārākie hibrīdi Āzijas zoodārzos.
Tigoni ir daudz retāk sastopami.

Lauvas hibridizējas arī ar leopardiem, kuru hibrīdus sauc par leoponiem
(leoparda tēviņš un lauvene), un jaguāriem, kuru pēcnācējus sauc par jagloniem
(jaguāra tēviņš un lauvene). Zinātnieki uzskata, ka plankumainā lauva (Panthera
leo maculatus), kas dzīvoja Āfrikā Aberdares kalnos un izmira 1931. gadā, bija
dabīgi, savvaļā dzīvojoši leopardu un lauvu hibrīdi. Toties hibrīdu, kur
sakrustoti lauva — jaguārs — leopards, sauc par laujagulepu. Šādi hibrīdi
kādreiz bija populāri zoodārzos, bet mūsdienās šāda krustošana ir pārtraukta, jo
zoodārzi piedalās sugu un pasugu saglabāšanas programmās nākamajām paaudzēm.
Mūsdienās tikai dažos Ķīnas privātajos zoodārzos joprojām tiek audzēti hibrīdi.

Lielāko diennakts daļu, apmēram 20 stundas, lauva atpūšas. Lai gan lauvas var
būt aktīvi jebkurā diennakts laikā, visbiežāk tie medī krēslas stundās un naktī
līdz rīta gaismai. Tie šajā laikā savstarpēji socializējas, viens otram palīdzot
sakopt kažoku, medījot un iesaistoties citās aktivitātes. Diennakts laikā lauvu
bars staigā apmēram 2 stundas un ēd 50 minūtes. Medības visbiežāk notiek agri no
rīta.

Lauvas ir sabiedriski dzīvnieki, kas kaķu dzimtai kopumā nav raksturīgi. Tiem ir
divu veidu savstarpējo attiecību modeļi. Lielākā daļa lauvu veido barus. Baram
ir sava teritorija, kura nekad netiek pamesta un tiek rūpīgi apsargāta. Barā
parasti dzīvo 5—6 pieaugušas mātītes, kas ir savstarpējas radinieces, to mazuļi
un viens vai divi tēviņi. Reizēm izveidojas ļoti lieli bari, kuros ir līdz 30
indivīdiem. Ja barā ir vairāki tēviņi, tie visbiežāk ir divi, bet reizēm tie var
būt pat četri. Pēc laika skaits parasti atkal samazinās. Barā dzimušie tēviņi,
kad tie sasniedz dzimumbriedumu 2—3 gadu vecumā, tiek padzīti.

Barā katram dzimumam ir sava loma un uzdevums, kā arī uzdevumi ir katram
indivīdam. Lauvenes ir mednieces, jo tās ir mazākas, un tām nav lielo un biezo
krēpju, kas savukārt lauvu tēviņam traucē nepamanītam pielavīties medījumam.
Mātītes ir arī veiklākas un ātrākas. Medībās tās dodas barā, un to uzbrukums
medījumam ir savstarpēji koordinēts. Ja tēviņš atrodas tuvumā, veiksmīgu medību
gadījumā tas izmanto savu dominanci barā, pirmais paēdot. Kamēr tēviņš ēd, tas
atļauj no medījuma ēst arī mazuļiem, bet ne mātītēm. Gadījumos, ja tēviņš pats
ir nomedījis medījumu, tas neļauj nevienam no tā ēst, kamēr pats nav paēdis. Ja
medījums ir neliels, tas tiek apēsts uzreiz medību vietā. Pirmās no mātītēm paēd
galvenās mednieces, jo bara dzīvība ir atkarīga no to veselības un spēka. Ja
medījums ir lielāks, tas tiek aizvilkts uz bara apmetnes vietu. Lai arī ar
lielāku medījumu dalās visi bara locekļi, ēdot vienmēr notiek ķīviņi un
plēšanās, jo katrs cenšas apēst pēc iespējas vairāk. Ne vienmēr visas bara
mātītes piedalās medībās. Ja mazuļi ir mazi, pie tiem vienmēr paliek viena vai
vairākas no mātītēm. Tēviņa galvenā loma ir teritorijas aizsargāšana ne tikai no
citiem lauvām, bet arī pret citiem plēsējiem. Cīņā par teritoriju bieži vien
izraisās asiņainas sadursmes, kas var beigties ne tikai ar nopietniem
savainojumiem, bet pat ar viena pretinieka nāvi. Teritoriju pret svešiniekiem
apsargā ne tikai tēviņi, bet arī mātītes aktīvi aizsargā baru no svešām lauvu
mātītēm. Kopumā var teikt, ka tēviņš rūpējas par ārējo aizsardzību, bet mātītes
par bara iekšējo struktūru. Bara mātīšu sastāvs izmainās, tikai kādai
piedzimstot vai nomirstot.

Otrs modelis, kā lauvas organizējas, ir klejotāju dzīvesveids. Klejojošie lauvas
pārvietojas plašā teritorijā vieni vai arī pārī. Pārus bieži var novērot
savstarpēji radniecīgiem tēviņiem, kuri ir tikuši padzīti no dzimtā bara. Lauvas
statuss dzīves laikā var mainīties vairākas reizes; tas var būt piederīgs kādam
baram, bet pēc kāda laika būt klejojošs lauva un otrādi. Īpaši tēviņiem
dzīvesveids var būt ļoti mainīgs, bet ir tēviņi, kas savas dzīves laikā nekad
nenodibina savu baru. Mātītēm, kuras kļūst par klejojošām lauvenēm, ir daudz
grūtāk iekļauties svešā barā, nekā tēviņiem, jo barā esošās mātītes parasti ir
radinieces un svešas mātītes nepieņem. Klejojošie lauvas uzmanās no baru
teritorijām un pamatā uzturas teritorijās, kurās nevalda neviens lauvu bars.

Atpūšoties lauvas dažādos veidos komunicē viens ar otru, un to saziņa ir labi
attīstīta. Kad lauvas ir draudzīgi un miermīlīgi noskaņoti, tie rīvē viens pret
otru galvu vai kaklu un laiza viens otru. Tie parasti rīvējas viens pret otru
sasveicinoties vai izlīgstot mieru pēc ķildas. Visbiežāk tēviņi rīvējas viens ar
otru, bet mātītes savā starpā vai ar mazuļiem. Laizīšana bieži notiek
kombinācijā ar galvas un kakla rīvēšanu. Visbiežāk tiek laizīta tieši otra
lauvas galva un kakls, iespējams, tas ir tādēļ, ka šīs ķermeņa daļas dzīvnieks
pats nevar sev nolaizīt.

Lauvām ir dažādas ķermeņa pozas un sejas izteiksmes, kurām ir konkrēta nozīme.
Arī to vokalizācija ir diezgan labi attīstīta, kas atšķiras ar skaļumu un toņa
augstumu. No skaņām var izšķirt ņurdēšanu, murrāšanu, šņākšanu, klepošanu,
ņaudēšanu, rūkšanu un rēkšanu. Lauvām ir īpašs veids kā tie norēcas, kad tiek
kombinēti vairāki rēcieni. Rēcienu sērija sākas ar dažiem dziļiem, gariem
rēcieniem, kuriem seko vairāki īsāki. Visbiežāk lauvas rēc naktī. Nakts laikā
rēcienu var dzirdēt 8 km attālumā. No visiem lielajiem kaķiem lauvai ir
visskaļākais rēciens. Ar rēcienu lauva paziņo par savu klātbūtni. Jaunie lauvu
tēviņi sāk rēkt apmēram gada vecumā, bet mātītes nedaudz vēlāk. Tēviņi rēc
skaļāk un zemākā tembrā nekā mātītes. Reizēm lauvas rēc arī korī.

Lauva ir plēsīgākā suga visā kaķu dzimtā. Plēsīgāko dzīvnieku Top 10 sarakstā
lauva ieņem 2. vietu, uzreiz aiz lielās baltās haizivs. Lauvas ir spēcīgi un
jaudīgi dzīvnieki, kas medī vai nu pa vienam vai barā. Bara uzbrukums turklāt ir
savstarpēji koordinēts. Barā dzīvojošiem lauvām parasti medī tikai lauvenes, jo
tās ir mazākas, tām nav krēpju, un tām ir vieglāk pielavīties upurim. Tēviņš
parasti medībās nepiedalās, izņemot gadījumus, kad tiek medīts liels dzīvnieks,
piemēram, žirafe vai Āfrikas bifelis. Tajā pašā laikā lauvas, salīdzinot ar
citiem plēsējiem, nav tik izturīgi. Tie salīdzinoši ātri nogurst. Lauvenes sirds
masa ir 0,57% no kopējās ķermeņa masas, bet tēviņa sirds ir apmēram 0,45%.
Piemēram, hiēnas sirds masa ir 1% no kopējās masas. Lauvas ātri skriet spēj
tikai īsas distances, sasniedzot ātrumu 60 km/st, tādējādi tie medījumam
pielavās 30 metru tuvumā vai tuvāk, un tad uzbrūk ātri un precīzi. Medījot tiek
izmantoti dažādi dabiskie aizsegi un slēpņi, medības visbiežāk notiek krēslas
stundās un nakts aizsegā. Kad lauveņu bars dodas medībās, tas izvēlas kādu
zālēdāju bariņu, to ielenc no visām pusēm un uzbrūk tuvākajam dzīvniekam. Katrai
lauvenei uzbrukumā ir sava vieta un loma. Faktiski dzīvnieks tiek iedzīts
lamatās pretī lauvenei, kas veic pēdējo lēcienu un nogalina upuri, to
nožņaudzot, iekožoties kaklā vai saspiežot upura muti un nāsis spēcīgajos
žokļos. Mazāks dzīvnieks var tikt nogalināts tikai ar ķepas sitienu.

Visbiežāk lauvas medī lielos zālēdājus, to medījums parasti ir 190–550 kg, bet
var būt arī 50 kg smags. Iecienīts medījums Āfrikā ir gnu antilopes,
vēršantilopes, oriksi, dižantilopes, impalas, zebras, Āfrikas bifeļi, kudu un
kārpcūkas, bet Indijā Indijas antilopes, meža cūkas un dažādās briežu sugas.
Retu reizi lauvas medī mazos zālēdājus, tādus kā Tomsona gazeles vai
Dienvidāfrikas gazeles. Medījot grupā, lauvas spēj nogalināt gandrīz jebko, arī
spēcīgus un veselīgus pieaugušos indivīdus. Tie reti uzbrūk ļoti lieliem
dzīvniekiem, piemēram, pieaugušām žirafēm, nīlzirgiem un ziloņiem, jo šādas
medības var beigties ar nopietniem savainojumiem. Tomēr ir reģioni, kuros
žirafes tiek medītas regulāri, piemēram, Krīgera nacionālajā parkā. Parasti
lauvas uzbrūk ziloņu mazuļiem, bet nakts laikā tie var uzbrukt arī pieaugušam
zilonim, kad tā redze ir ļoti vāja. Tomēr kopumā visbiežāk tiek medītas gnu
antilopes, bet otrajā vietā zebras. Lauvas mēdz uzbrukt arī mājlopiem, Indijā tā
ir nozīmīga daļa no kopējā medījuma. Tie nogalina arī citus plēsējus, piemēram,
leopardus, gepardus, hiēnas un hiēnsuņus, lai atbrīvotos no konkurentiem
medībās. Pētījumos atklājies, ka vientuļiem lauvām sekmīgas medības ir 17%
gadījumu, toties baram — 30%. Lauvas, kas nespēj noķert lielu medījumu, barojas
ne tikai ar mazākiem zālēdājiem, bet arī ar putniem, grauzējiem, zivīm, strausu
olām, abiniekiem un rāpuļiem. Tie barojas arī ar maitas gaļu.

Vienā ēdienreizē lauva apēd līdz 30 kg gaļas. Ja lauvas nespēj medījumu apēst
uzreiz, tie dažas stundas atpūšas un tad turpina ēšanu. Karstās dienās lauvas
ēnā var atpūsties visu dienu un nemedīt vispār, atstājot teritorijas uzraudzību
tēviņa ziņā. Pieaugušai lauvenei dienā ir nepieciešami 5 kg, tēviņam 7 kg gaļas.

Vislielākie lauvas konkurenti ir hiēnas; abas sugas ieņem vienu ekoloģisko nišu.
To izplatība pārklājas par 58,6%. Lauvas parasti hiēnas ignorē, toties hiēnas
vienmēr reaģē uz lauvām. Lauvas bieži atņem hiēnām medījumu, tādējādi hiēnas ir
spiestas nogalināt daudz vairāk, nekā tām būtu nepieciešams. Ja lauva dzird
hiēnas saucienu baram nākt mieloties ar medījuma, arī lauva labprāt atsaucas
aicinājumam. Ierodoties lauvam, hiēnas vai nu medījumu pamet, vai pacietīgi
gaida 30—100 metru attālumā, līdz lauva ir paēdis. Dažos gadījumos, kad hiēnas
ir ļoti izsalkušas, tās, neskatoties uz lauvas klātbūtni, cenšas izkampt pa
kādam gaļas gabalam, un retos gadījumos tās lauvu padzen. Abas sugas ir
agresīvas viena pret otru arī tad, ja nav gaļas, par ko plēsties. Lauvas var
uzbrukt hiēnām un tās nogalināt bez acīmredzama iemesla. Turklāt lauva hiēnas
neēd. Pētījumos Etošas nacionālajā parkā noskaidrots, ka 71% hiēnu nāves
gadījumu iemesls ir lauvu uzbrukums.

Lauvas dominē arī pār citiem kaķu dzimtas plēsējiem — gepardiem un leopardiem,
atņemot medījumu, nogalinot mazuļus un pat pieaugušus indivīdus, ja ir tāda
iespēja. Gepardi zaudē 50% no saviem mazuļiem tieši lauvu un citu plēsēju dēļ.
90% no nogalinātajiem mazuļiem mirst pirmo nedēļu laikā. Gepardi tādēļ medī
dienas laikā, lai izvairītos no saķeršanās ar lauvām, un slēpj mazuļus biezajā
savannas zālē. Arī leopards izmanto šo pašu taktiku. Tikai tā priekšrocība,
salīdzinot ar gepardu, ir mazākais medījums, ko tas medī. Kā arī atšķirībā no
geparda leopards kāpj kokos, kuros mēdz paslēpt ne tikai medījumu, bet arī
mazuļus. Tomēr lauvenes spēj kāpt arī kokos un sameklēt noslēpto medījumu. Arī
hiēnsuņiem lauvas atņem medījumu un nogalina mazuļus. Reģionos, kuros ir blīva
lauvu populācija, hiēnsuņu ir ļoti maz.

Lauva respektē tikai cilvēku un krokodilu. Atkarībā no viena vai otra plēsēja
izmēra medījums tiek atņemts vienam vai otram plēsējam savstarpējā
konfrontācijā. Ir zināmi gadījumi, kad lauvas nogalina krokodilus, kas iznākuši
uz sauszemes, un otrādāk, kad lauvas šķērso ūdenstilpnes.

Lielākā daļa lauveņu dzimumbriedumu sasniedz 4 gadu vecumā. Kad lauvene
meklējas, tā var sapāroties ar vairākiem tēviņiem. Pārošanās notiek 20—40 reizes
dienā, un tā kļūst svarīgāka par ēšanu. Lauvas ļoti labi vairojas arī nebrīvē.
Grūsnības periods ilgst apmēram 110 dienas. Parasti piedzimst 1—4 lauvēni.
Dzemdības notiek slēptā vietā no bara, kādā alā vai biezā zālē, niedrēs vai citā
labi apslēptā vietā. Piedzimstot lauvēni ir akli un nevarīgi. Rāpot tie sāk 1—2
dienu vecumā, staigāt apkārt 3 nedēļu vecumā, savukārt acis atveras apmēram pēc
vienas nedēļas. Piedzimstot tie sver 1,2—2,1 kg. Pirmās 6—8 nedēļas lauva
mazuļus slēpj īpaši iekārtotā migā, kas tiek mainīta vairākas reizes. Lauvēni
tiek pārnesti, satverti aiz skausta, viens pēc otra. Tādējādi lauvene slēpj
nevarīgo mazuļu smaržu, lai izvairītos no citiem plēsējiem. Šajā laikā lauvene
medī viena pati. Dažreiz lauvene mazuļus ved pie bara ātrāk, īpaši, ja vairākām
lauvenēm ir vienāda vecuma mazuļi. Pētnieki ir novērojuši, ka viena bara
lauvenes parasti sinhronizē lauvēnu dzimšanu, tādējādi to mazuļi ir apmēram
vienā vecumā. Kad lauva ar mazuļiem atgriežas pie bara, tad lauvēni zīž pienu no
jebkuras lauvenes, kas ir māte. Ja kādai lauvenei mazuļi ir jaunāki par
vairākiem mēnešiem, tad bieži tie cieš no barības trūkuma, jo vecākie lauvēni
pār tiem dominē.

Badošanās nav vienīgais drauds mazajiem lauvēniem. Tiem var uzbrukt šakāļi,
hiēnas, leopardi, lielie plēsīgie putni un čūskas. Pat Āfrikas bifelis, ja saož
mazos lauvēnus, cenšas tos atrast biezajā zālē un nomīdīt līdz nāvei. Ja barā
nomainās dominantais tēviņš, tas bieži nogalina visus mazos lauvēnus, kas nav tā
bērni. Iespējams, tas ir tādēļ, ka lauvenes nemeklējas, kamēr to lauvēni ir
mazi. Kopumā 80% lauvēnu aiziet bojā, nesasnieguši 2 gadu vecumu. Kad māte
aizved savus mazuļus pie bara, tie jūtas nedroši un bikli, bet drīz vien tie
iejūtas bara dzīvē. Mazuļi kopīgi spēlējas viens ar otru vai ar pieaugušajiem
lauvām. Lauvenes, kurām ir mazuļi, ir tolerantākas pret citu lauveņu mazuļiem,
nekā lauvenes bez lauvēniem. Tēviņu tolerance var būt dažāda. Daži pacietīgi un
iecietīgi uzņem lauvēnu rotaļas, bet citi rūc un dzen lauvēnus projām. Pirmās
iemaņas medībās lauvēni sāk apgūt jau 3 mēnešu vecumā, bet par pilntiesīgiem
medniekiem tie kļūst tikai gada vecumā.

Lauvēni zīž pienu 6—7 mēnešus. Jaunie tēviņi dzimumbriedumu sasniedz apmēram 3
gadu vecumā, bet tiesības pāroties tie iegūst apmēram 4—5 gadu vecumā, ieņemot
kāda cita tēviņa vietu barā. Lauvas noveco un sāk kļūt vājāki apmēram 10—15 gadu
vecumā. Ja tēviņš vienreiz no bara ir ticis padzīts, tas otrreiz ļoti reti
iegūst jaunu baru. Parasti vienam tēviņam izaug vairākas lauvēnu paaudzes, kas
sasniedz dzimumbriedumu. Nomainoties dominantam tēviņam, visbiežāk visi lauvēni,
kas jaunāki par 2 gadiem, tiek nogalināti. Lauvene bezbailīgi cenšas aizstāvēt
savus bērnus, bet viņa ir daudz mazāka un vājāka par tēviņu. Mazuļi tiek
nosargāti tikai tad, ja cīņā pret tēviņu apvienojas 3—4 lauvenes.

Lai gan lauvam savvaļā nav ienaidnieku, visbiežāk lauvas nogalina cits lauva vai
cilvēks. Nopietni un nāvējoši konflikti var izcelties starp dažādiem bariem,
starp klejojošiem lauvām un baru, vai pat starp viena bara indivīdiem. Slimi un
savainoti lauvas, kā arī lauvu mazuļi var kļūt par hiēnu un leopardu upuriem.
Lauvas var aiziet bojā, medījot lielos dzīvniekus, tādus kā Āfrikas bifeļus un
ziloņus.

Kādreiz lauvam tika izdalītas 12 pasugas, kuras savstarpēji atšķīrās ar krēpju
izskatu, auguma lielumu un izplatības areālu. Tā kā lauvām katras pasugas
ietvaros ir ļoti daudz variāciju un atšķirību, visas izdalītās pasugas patiesībā
nebija atšķirīgas pasugas. Turklāt bieži pasuga tika izdalīta, balstoties uz
trūcīgiem morfoloģijas aprakstiem. Mūsdienās lauvam tiek izdalītas 8 pasugas,
lai gan, iespējams, arī Kāpzemes lauva (Panthera leo melanochaita) nav atšķirīga
pasuga. Arī atlikušās 7 pasugas, iespējams, nav atšķirīgas pasugas.
Mitohondriālo pētījumu rezultāti liek zinātniekiem izvērtēt un pārvērtēt lauvu
sistemātiku. Iespējams, ka visi uz dienvidiem no Sahāras tuksneša Āfrikā
dzīvojošie lauvas ir viena pasuga, kas sadalās divās lielās grupās: viena grupa,
kas dzīvo uz rietumiem no Lielā Rifta ielejas, otra uz austrumiem. Lauvas, kas
dzīvo Kenijas austrumos, ir tuvāk radniecīgi lauvām Dienvidāfrikā, nekā lauvām,
kas dzīvo Kenijas rietumos. Morfoloģiski visatšķirīgie no visiem ir Āzijas
lauvas (Panthera leo persica), bet tiem ārēji līdzīgi ir Kāpzemes lauvas un
Atlasa lauvas, kas arī atšķiras no citiem Āfrikas lauvām. Bet DNS pētījumi
liecina, ka Kāpzemes lauva, iespējams, ir viena pasuga ar Transvālas lauvu.

Lielākā daļa lauvu mūsdienās dzīvo Āfrikas dienvidu un austrumu teritorijās,
turklāt to skaits strauji samazinās. Pēdējo 20 gadu laikā lauvu skaits
samazinājies par 30—50%. Āfrikā šobrīd dzīvo 16 500 — 47 000 lauvas, 1990. gados
to skaits bija apmēram 100 000, bet 1950. gadā 500 000. Āfrikā lauvu populāciju
apdraud piemērotas dzīves vides samazināšanās, medījuma populācijas
samazināšanās un lauvu malu medīšana. Savukārt Āzijā lauvu populācija ir ļoti
maza — apmēram 350 lauvas. Tie dzīvo tikai 1400 km2 platībā Giras meža rezervātā
Indijas ziemeļrietumos. Rezervāts tika nodibināts 1965. gadā pēdējo Āzijas lauvu
saglabāšanai un aizsardzībai. Visas lauvu pasugas ir iekļautas Pasaules
Sarkanajā grāmatā.

Lauvu izskats (īpaši kuplās krēpes), īpašības un ieradumi ir iemesls lauvas tēla
popularitātei mākslā, literatūrā, folklorā un reliģijā arī ārpus šīs sugas
izplatības areāla. Lauva ir populārs motīvs arī heraldikā un ir attēlots arī
Rīgas pilsētas ģerbonī (vārtu apakšā). Jau kopš seniem laikiem lauvas tiek
izmantoti arī dažādās izrādēs, piemēram, cirkā.

Bībelē lauvas ir minēti 130 reizes, gan tiešā (1. Samuēla grāmata 17: 34—36;
Daniēla grāmata 6: 16—26 u.t.t.), gan pārnestā nozīmē (kā Jēzus Kristus
simbols — Jāņa atklāsmes grāmata 5:5; 1. Mozus grāmata 49: 9, kā Jeruzalemes
simbols — Jesajas grāmata 29: 1, 7). Tiešā nozīmē Bībelē ir atsauces gan uz
lauvu raksturu un medību ieradumiem (1. Samuēla grāmata 17: 34—36, Pētera 1.
vēstule 5: 8, u.t.t.), gan uz lauvu medīšanu, lietojot tīklus (Ecehiēla grāmata
32: 2 — 4) gan uz nāvessoda paveidu — notiesāto noziedznieku izbarošanu lauvām
(Daniēla grāmata 6: 16 — 26).



https://lv.wikipedia.org/wiki/Lauris_Reiniks

Lauris Reiniks (dzimis 1979. gada 11. jūlijā Dobelē) ir latviešu dziedātājs,
komponists, TV šovu vadītājs un aktieris.

Reiniks ir absolvējis Jelgavas Mūzikas koledžu, studējis komunikācijas zinātnes
Latvijas Universitātē, kā arī apguvis aktiermeistarību Losandželosā, ASV. Līdz
šim izdevis deviņus soloalbumus un atsevišķus singlus 11 valodās. Albumi "Lidot
savādāk" un "Es skrienu" Latvijā ir saņēmuši Zelta disku. Kā dziesmu autors un
izpildītājs Lauris Reiniks ir saņēmis vairāk kā 20 nacionāla mēroga apbalvojumus
un ieguvis starptautisku atpazīstamību visās Baltijas valstīs. Lauris ir arī TV3
šova "Dejo ar zvaigzni" 1. sezonas uzvarētājs. Daudzo miljonu skatījumu
interneta video vietnē YouTube dēļ neoficiāli tiek dēvēts arī par Latvijas
"Youtube karali".

Lauris Reiniks dzimis 1979. gada 11. jūlijā Dobelē, bet uzaudzis muzikālā ģimenē
Tērvetē. Māte Dace Reinika, tēvs — Artūrs Reiniks, abi ir mūzikas skolotāji. TV
ekrānos Reiniks debitēja 5 gadu vecumā, LTV raidījumā "Tiekas kaimiņi". Savu
pirmo lielo skatuves pieredzi guvis sava tēva vadītajā pusaudžu poproka grupā
"Auri", piedaloties dažādos bērnu un pusaudžu mūzikas festivālos, konkursos un
TV raidījumos. Grupas sastāvā viņš darbojās līdz 16 gadu vecumam, kad devās savā
pirmajā braucienā uz ASV, lai mācītos vidusskolā Losandželosā, ASV. Reiniku
ģimene savulaik bija arī viena no aktīvākajām dziedošajām ģimenēm 20. gadsimta
90. gadu sākumā populārajā dziedošo ģimeņu TV saietā "Spiets". Paralēli dalībai
šajā projektā, Reiniki apceļoja Latviju ar koncertiem. 20. gadsimta beigās L.
Reiniks izveidoja duetu kopā ar grupas "Auri" kolēģi Leldi Birkentāli, ar kuru
1999. gadā pārstāvēja Latviju starptautiskajā popmūzikas festivālā Koņinā,
Polijā.

Šobrīd Laura tēvs Artūrs Reiniks ir šlāgergrupu "Tērvete" un "Dobeles
zemessargi" dalībnieks un vadītājs, bet māte Dace Reinika ir Tērvetes novada
domes priekšsēdētāja, pirms tam bija ilggadēja Annas Brigaderes pamatskolas
direktore, strādāja Labklājības ministrijā un no Zaļo un Zemnieku savienības
tika ievēlēta 10. Saeimā. Laurim ir arī jaunāka māsa Rūta, kas arī ir mūziķe —
vairākas reizes ir startējusi Eirodziesmā, piedalījusies brāļa dziesmas "Es esmu
Tev dzīslās" ierakstā. Šobrīd strādā sabiedrisko attiecību aģentūrā un ik pa
laikam joprojām piedalās kādā Laura Reinika mūzikas projektā.

L. Reiniks ir absolvējis Annas Brigaderes pamatskolu, Dobeles bērnu mūzikas
skolu, Jelgavas mūzikas koledžu. Studējis Losandželosas vidusskolā, Latvijas
Universitātē, bet aktiermeistarību filmām un TV apguvis privātskolās
Losandželosā: TVI Actors studio Losandželosas nodaļā, The Acting Corps un Aaron
Speiser Acting Studio.

Kopš 1998. gada L. Reiniks ir bijis dažādu TV izklaides raidījumu vadītājs LTV,
TV3 Latvija un LNT. 1999. gadā vadot savu pirmo lielo TV projektu "Nošu spēles"
Latvijas Televīzijā, Reinika studijas viesis bija maestro Raimonds Pauls, kas
pamanīja Lauri un uzaicināja dziedāt dažādos savos muzikālajos projektos —
"Ziņģe" Krāslavā, "Ventspils Jūras svētki" , "Ziemassvētki Operā ar Maestro
Raimondu Paulu" un ierakstīt atsevišķas dziesmas. Dziesmas no šiem projektiem
tika iekļautas Latvijas Radio izdotajos albumos. 2001. gadā Reiniku uzrunāja
producentu un menedžmenta apvienība "Aktiv Music" (Modris Skaistkalns un Agris
Semēvics), piedāvājot sadarbības līgumu uz albuma ierakstu. 2001.gadā Lauris
Reiniks un "Aktiv Music" paraksta sadarbības līgumu ar ierakstu kompāniju
"Platforma Records" par Reinika debijas albuma "Planet 42" izdošanu. 2001.gadā
radiostacijās nonāca Reinika pirmais radiosingls Something, bet, Latvijas
Eirovīzijas nacionālajā atlasē izpildot savu dziesmu "I Wish I Knew" duetā ar
Lindu Leen, Reiniks un Leen iegūst 2. vietu, par diviem punktiem atpaliekot no
tā gada uzvarētāja Arņa Medņa.

2002. gada sākumā Lauris Reiniks ar dziesmu "My memory tape" piedalās Latvijas
Eirovīzijas atlasē un iegūst 5. vietu, bet gada vidū klajā nāk mūziķa debijas
studijas albums "Planet 42" ar paša rakstītajām dziesmām angļu valodā. Tā paša
gada augustā L. Reiniks piedalās starptautiskajā jauno izpildītāju konkursā
Voice Of Asia, Kazahstānā. Tur Reiniks saņem pilsētas mēra specbalvu, nacionālā
radio balvu, Radio 31 balvu, telekomunikāciju kompānijas balvu, kā arī skatītāju
simpātiju balvu. Savukārt Laura Reinika producents Modris Skaistkalns saņēma
balvu kā labākais skaņu režisors. Gada otrajā pusē Reiniks nolemj ierakstīt
vienu no savām labākajām "Planet 42" angļu dziesmām latviski. Dziesma "My
problem" vēlāk tika ierakstīta latviski ar "Sirds sadeg neparasti" nosaukumu.
"Sirds sadeg neparasti" uzvarēja visās lielākajās mūzikas aptaujās un gada
balvās, tai skaitā 2002. gada Latvijas Radio 2 aptaujā "Muzikālā banka".

2003. gada 1. februārī Ventspilī īpaši šim pasākumam apvienojas Lauris Reiniks,
Yana Kay un Mārtiņš Freimanis un tiek izveidota grupa F.L.Y., kas uzvarēja 2003.
gada Eirodziesmā. Konkursa finālā, kas maijā norisinājās Rīgā, dziesma ieņēma
24. vietu 26 dziesmu konkurencē. 15. februārī Dailes teātrī notikušajā Latvijas
Mūzikas Ierakstu Gada Balvas pasniegšanas ceremonijā dziesma "Sirds sadeg
neparasti" uzvar nominācijā "Radio hits" un tika atzīta par 2002. gada dziesmu
Latvijā. 23. aprīlī dziesma "Tell Me" no albuma "Planet 42", ko Lauris izpildīja
kopā ar Mariju Naumovu, ieguva autortiesību aģentūras AKKA/LAA balvu kā
visvairāk spēlētā dziesma radio un TV. Gada nogalē viņš iedziedāja kompānijas
Coca Cola reklāmu "Mazajiem, lielajiem".

2004. gada maijā un oktobrī Lauris spēlē Rolfu mūziklā "Mūzikas skaņas". 2005.
gada sākumā "Muzikālās bankas 2004" noslēguma pasākumā žurnāls "Top Of The Pops"
apbalvoja viņu ar titulu "Latvijas Nacionālā Megazvaigzne", kā arī viņš saņēma
NRA simpātiju balvu. Septembrī Lauris Reiniks duetā ar igauņu dziedātāju Maarja
iedziedāja savu pirmo starptautisko singlu "And You Came". Dziesma drīz vien
kļuva par populāru hitu abu mākslinieku dzimtenēs un ierindojās starp gada
populārākajām dziesmām un sasniedza citu valstu radiostacijas. Šī dziesma
iekļuva arī Radio SWH Latvijas Mūzikas gada Top 15, aptaujas noslēgumā dziesma
palika 13. vietā.

2005. gadā viņš pārstāvēja Latviju Eiropas Savienības koncerttūrē pa Slovākijas
lielākajām pilsētām. Tā paša gada decembrī Lauris spēlēja Mārtiņa Freimaņa un
Kārļa Anitena veidotajā mūziklā "Autoplanēta", tajā Lauris atveidoja sporta
mašīnu Olimpus.

2007. gada 8. aprīlī L. Reiniks kopā ar Aleksandru Kurusovu uzvarēja TV3 šovā
"Dejo ar zvaigzni", bet maijā viņš sāka filmēties filmu studijas "Kaupo" mākslas
filmā "Dancis pa trim", atveidojot Edvardu — latviešu leģionāru Otrā pasaules
kara beigās. Filmas iznākšana tika plānota 2009. gadā, bet uz lielajiem ekrāniem
nonāca 2011. gadā. Novembrī L. Reiniks saņēma Latvijas autortiesību aģentūras
AKKA/LAA "Bezgalības balvu 2007" par dziesmu "Sirds sadeg neparasti" kā
visvairāk atskaņoto darbu radio un TV.

2008. gada oktobrī, atgriežoties no mācībām ASV, L. Reiniks ieraksta duetu "Es
esmu Tev dzīslās" ar savu māsu Rūtu, kas 7 nedēļas bija Latvian Airplay Top 50
topa līdere. Tajā pašā laikā mūziķis vadīja TV3 šovu "Koru kari" 1. sezonu.

2009. gada janvārī viņš iesniedza dziesmu 2009. gada Latvijas nacionālajai
atlasei Eirovīzijā "I Wish I Could Pretend", kuru bija paredzēts izpildīt
Kristīnai Zaharovai. LTV finansiālo problēmu dēļ Latvija atsauca dalību
Eirovīzijā. Vēlāk "I Wish I Could Pretend" tika izvirzīta Īrijas nacionālajai
atlasei, kur tā starp 300 dziesmām iekļuva finālā, tajā startēja 6 dziesmu
izpildītāji. Īrijas atlases finālā dziesma ieņēma 2. vietu. Pavasarī L. Reiniks
vadīja LNT šovu "Latvijas Zelta talanti 2009". Gada otrajā pusē viņš piedalījās
teātra izrādē "Kailie brieži" (Ladies Night), kuras pirmizrāde notika Dailes
teātrī, taču vēlāk izrādes tika pārceltas uz Latvijas Nacionālo teātri. 2009.
gada pirmajā pusē Lauris Reiniks tika atzīts par otru veiksmīgāko popularitāti
nezaudējušo mūziķi, pirmajā vietā ierindojās grupa Prāta Vētra.

2010. gada 27. maijā tika izdots singls un videoklips "Es skrienu". Dziesma ir
ierakstīta kopumā 9 valodās (latviski, igauniski, lietuviski, franciski,
angliski, turciski, itāliski, krieviski un vāciski), un visas versijas izpilda
pats Lauris. Dziesmas versija igauņu valodā "Ma Jooksen" veiksmīgi startēja
Igaunijas radiostacijās un iekļuva Igaunijas radio gada topa pirmajā
desmitniekā. 2010. gada septembrī Lauris Reiniks izdeva savu sesto studijas
albumu Es skrienu. Vienu mēnesi pēc iznākšanas "Es skrienu" versijas lietuviešu
valodā "Aš Bėgu" videoklips interneta vietnē YouTube tika skatīts vairāk nekā 1
000 000 reižu, tādējādi tika uzstādīts jauns Baltijas rekords. Gada otrajā pusē
notika albuma oficiālā koncerttūre, tās laikā L. Reiniks uzstājās 12 pilsētās.

2010. gada decembrī L. Reinika sacerētā dziesma "Banjo Laura" kvalificējās 2011.
gada Latvijas nacionālajai atlasei Eirovīzijai, dziesma startēja otrajā
pusfinālā 2011. gada 12. februārī. Februāra sākumā tika laists klajā dziesmas
"Banjo Laura" videoklips. 26. februārī notikušajā finālā L. Reiniks ar dziesmu
ieņēma 2. vietu Eirodziesmas superfinālā. Savukārt TV3 Lietuva šovā un mūzikas
aptaujā "Vaiku balsas" dziesma "Aš bėgu" pēc skatītāju balsojuma oficiāli tika
apbalvota kā 2010. gada dziesma Lietuvā.

2011. gada septembrī Reiniks kopā ar A. Kurusovu uzsāk dalību Lietuvas deju šovā
Šok su manimi (latviešu: "Dejo ar mani"). Pāris izstājās no tā trešajā šova
nedēļā, atdodot savu vietu izbalsotajam lietuviešu pārim. 2011. gada septembrī
L. Reinika sestais studijas albums Es skrienu tika sertificēts ar zelta disku.
2011. gada Muzikālajā bankā L. Reiniks startēja ar divām dziesmām — kopā ar māsu
Rūtu un tēvu Artūru tika izpildīta dziesma "Debesis tomēr ir", kas ieguva 9.
vietu, savukārt dziesma "Labāk vēl neaizmiedz" ieguva 4. vietu. Ierakstu
kompānija "EMI Germany" iekļāva vairākās savās mūzikas izlasēs dziesmas "Es
skrienu" vācu versiju "Ich Renne". Dziesma tika atskaņota arī radiostacijās
Vācijā. Lietuvā un Igaunijā tiek izdoti albumi "Aš bėgu" un "Ma jooksen" —
albuma "Es skrienu" versijas, kurās ir atrodamas Laura dziesmas anglju valodā,
kā arī "Es skrienu" un "Pasakā" igauņu un lietuviešu versija.

2012. gada nogalē klajā nāk Ziemassvētku albums un šovs ar nosaukumu "Lauris
Reiniks Ziemassvētkos", kura radīšanā piedalījās latviešu izcelsmes komponiste
Holivudā Lolita Ritmane, veidojot aranžijas orķestrim. Albuma lielkoncerts/šovs
notika arēnā "Rīga", to apmeklēja vairāk nekā 7000 skatītāju.

L. Reiniks divas reizes bijis Latvijas balsojuma paziņotājs Eirovīzijas finālā:
2000. gadā Stokholmā un 2004. gadā Turcijā.

Muzikālājā bankā L. Reiniks piedalās kopš 2002. gada. 2008. gada Muzikālajā
bankā, kas notika 2009. gada janvārī, viņš bija arī viens no vadītājiem.



https://lv.wikipedia.org/wiki/Fizika

Fizika (grieķu: φύσις, physis — ‘daba’) ir dabaszinātne, kurā tiek pētītas
matērijas un enerģijas īpašības, to mijiedarbība laikā un telpā. Šī zinātne
aplūko tādus jēdzienus kā, piemēram, spēks, enerģija, masa un lādiņš. Kā
eksperimentālai zinātnei, tās mērķis ir izprast dabas likumus.

Fizika ir viena no vecākajām zinātnēm. Viena no fizikas nozarēm ir astronomija,
tādēļ fiziku var saukt arī par pašu vecāko zinātni. Fizika ir cieši saistīta arī
ar citām zinātnēm, piemēram, ar ķīmiju, bioloģiju, matemātiku un pat ar
filozofiju. Ķīmijā it sevišķi izmanto atklājumus kvantu mehānikā,
elektromagnētismā un termodinamikā. 17. gadsimtā, kad sākās zinātniskā
revolūcija, fiziku vairs nevarēja strikti atdalīt no citām zinātnēm.

Fizikas atklājumi bieži tiek izmantoti tehnoloģiju jomā. Piemēram,
elektromagnētisma izprašana ļāva izgudrot dažādas sadzīvē noderīgas elektriskas
ierīces (televizorus, datorus, elektropreces utt.). Savukārt termodinamikas
atklājumi ļāva izveidot motorizētus transportlīdzekļus. Fizikas atklājumi
ietekmē arī citas zinātnes, piemēram, matemātiku un filozofiju. Mehānikas
atklājumi pilnveidoja rēķināšanas metodes, kvantu ķīmija un mikrobioloģija
pilnveidojās, tiklīdz tika izgudrots elektronmikroskops.

Vārds fizika ir radies no grieķu vārda physis (φύσις), kas latviski nozīmē
"daba". Pirmoreiz šis vārds rakstiskajos avotos ir parādījies Homēra rakstītajā
eposā "Odiseja". Šajā darbā šis vārds ir uzrakstīts tikai vienu reizi, saistot
to ar augu augšanu. Tikai pirms-Sokrata filozofi šo vārdu sāka saistīt ar citām
lietām, ne tikai ar augiem un dzīvniekiem; un kopš Aristoteļa laikiem šo vārdu
sāka izmantot, lai apzīmētu procesus un parādības, kuras mūsdienās izskaidro
fizikas zinātne.

Jau aizvēsturiskajos laikos cilvēki mēģināja izprast dažādu parādību cēloņus,
kuras bija novērojamas dabā, piemēram, kāpēc priekšmeti vienmēr krīt uz zemes,
kāpēc dažādām vielām ir atšķirīgas īpašības un tā tālāk. Bija neskaidra arī
Visuma ietekme uz procesiem, kas norisinājās uz Zemes, piemēram, kā Zemes
uzvedību iespaido debess ķermeņi, tas ir, Saule un Mēness. Tika piedāvātas
vairākas teorijas dažādu parādību izskaidrošanai, bet vairākums no tām netika
pierādītas. Lielākā daļa teoriju bija pilnas ar filozofiskiem terminiem un
netika sistemātiski pierādītas ar eksperimentu palīdzību, kā to dara mūsdienās.
No otras puses skatoties, pirmo lielo domātāju (Ptolemaja un Aristoteļa) darbi
nebija vienkārši ikdienas cilvēka novērojumi. Bija protams arī daži izņēmumi,
piemēram, Indijas filozofi un astronomi deva ļoti precīzus aprakstus atomismā un
astronomijā, grieķu domātājs Arhimēds pierādīja vairākus likums mehānikā un
hidrodinamikā un tā tālāk.

16. gadsimta beigās Galileo Galilejs sāka izmantot eksperimentus, lai
apstiprinātu zinātniskas teorijas. Šāds eksperimentu izmantojums ir zinātniskās
metodes pamatā. Galilejs veiksmīgi pētīja dinamiku, īpaši inerci. 1687. gadā
Īzaks Ņūtons publicēja darbu "Matemātikas principi" (Principia Mathematica),
kurā aprakstītas divas būtiskas fizikas teorijas - Ņūtona kustības likumi, uz ko
balstās klasiskā mehānika, un Ņūtona gravitācijas likums, kas apraksta vienu no
četrām mijiedarbībām, gravitāciju. Gravitācijas likuma formulēšana aizsāka
astrofizikas nozari, kas apraksta astronomiskus fenomenus, izmantojot fizikas
teorijas.

Sākot ar 17. gadsimtu, veiksmīgi tika pētīta termodinamika. 1798. gadā Tompsons
demonstrēja mehāniskā darba pārvēršanos siltumā, un 1847. gadā Džouls formulēja
enerģijas nezūdamības likumu.

Maikls Faradejs, Oms un citi pētīja elektrību un magnētismu. 1855. gadā Džeims
Klerks Maksvels abas teorijas apvienoja vienā - elektromagnētisma teorijā, ko
apraksta Maksvela vienādojumi. Šī teorija paredzēja, ka gaisma ir
elektromagnētisks vilnis.

1895. gadā Rentgens atklāja rentgenstarus, kas izrādījās esam augstas frekvences
elektromagnētiskā radiācija. Radioaktivitāti 1896. gadā atklāja Anrī Bekerels un
vēlāk pētīja Pjērs un Marija Sklodovska-Kirī, kā arī citi. Šādi aizsākās
kodolfizikas nozare.

1897. gadā Tomsons atklāja elementārdaļiņas elektrona eksistenci. 1904. gadā
viņš piedāvāja pirmo atoma modeli.

1905. gadā Alberts Einšteins formulēja savu speciālo relativitātes teoriju, kas
laiku un telpu apvienoja laiktelpā. Relativitātes teorija piedāvā no klasiskās
mehānikas būtiski atšķirīgu fizikālās pasaules struktūras ideju. 1915.gadā
Einšteins formulēja savu vispārīgo relativitātes teoriju, kas izskaidroja arī
gravitāciju, tā nomainīdama Ņūtona gravitācijas likumu. Abas teorijas sakrīt,
kad runa ir par nelieliem ķermeņiem un enerģijas daudzumiem.

1911. gadā Ernests Rezerfords atklāja atoma kodola un protonu eksistenci.
Neitronu eksistenci 1932. gadā atklāja Čedviks.

Sākot ar 1900. gadu, Makss Planks, Alberts Einšteins un Nilss Bors attīstīja
kvantu teorijas, lai izskaidrotu dažādus neparastus eksperimentu rezultātus,
ieviešot diskrētos enerģijas līmeņus. 1925. gadā Verners Heizenbergs un 1926.
gadā Šrēdingers un Diraks formulēja kvantu mehāniku, kas izskaidroja
iepriekšējās kvantu teorijas. Kvantu mehānikā fizisko mērījumu rezultāti ir
būtībā nenoteikti; teorija apraksta ar šo nenoteiktību saistītos aprēķinus. Tā
veiksmīgi apraksta matērijas uzvedību, kad runa par ļoti sīkiem lielumiem.

Otrā pasaules kara laikā gan ASV, gan Vācija aktīvi nodarbojās ar kodolfizikas
pētniecību ar nolūku radīt atombumbu. Vāciešiem Heizenberga vadībā šo mērķi
sasniegt neizdevās, savukārt amerikāņu Manhetenas projekts vainagojās ar
panākumiem. 1945. gadā Trīsvienībā netālu no Alamogordo, Ņūmeksikas, tika
detonēts pirmais atomspridzeklis.

Kvantu lauku teorija tika attīstīta, lai paplašinātu kvantu teoriju un tā nebūtu
pretrunā ar speciālo relativitātes teoriju. To 1940. gados attīstīja tādi
zinātnieki kā Fainmens, Švingers, Tomonaga un Daisons. Viņi formulēja kvantu
elektrodinamikas teoriju, kas apraksta elektromagnētisko mijiedarbību.

Kvantu lauku teorija kļuva par pamatu modernajai daļiņu fizikai, kas pētī
fundamentālās mijiedarbības un elementārdaļiņas. Līdz 1970. gadiem tika
izveidots tā dēvētais standartmodelis, kas veiksmīgi apraksta gandrīz visas līdz
šim novērotās elementārdaļiņas.

Mūsdienās ikvienam skolēnam, beidzot skolu, ir jāapgūst fizikas pamati. Fizika
tiek pasniegta vispārizglītojošajās skolās, sākot ar 8. klasi, un fizikas kurss
noslēdzas, 12. klasi beidzot.

Par vienu no mūsdienu izcilākajiem fiziķiem tiek uzskatīts Stīvens Hokings, kura
ievērojamākie darbi saistīti ar melnajiem caurumiem un
termodinamiku.[nepieciešama atsauce]



https://lv.wikipedia.org/wiki/Eminem

Maršals Brūss Maters III (dzimis 1972. gada 17. oktobrī) , plašāk pazīstams ar
saviem skatuves vārdiem Eminem un Slim Shady, ir Amerikas Kinoakadēmijas balvas
un Grammy balvas īpašnieks, amerikāņu reperis, mūzikas producents un aktieris.
Eminems guva lielu popularitāti 1999. gadā ar savu pirmo albumu The Slim Shady
LP. Nākamais albums The Marshall Mathers LP kļuva par pasaulē visātrāk pārdoto
hiphopa albumu. Eminems ir ieguvis Grammy balvu, un MTV viņu ir novērtējis kā
visu laiku 9. labāko reperi, ieguvis 13. vietu MTV "22 Greatest Voices in Music"
topā" un 82. vietu Rolling Stones "The Immortals" sarakstā. Eminems ir kļuvis
bēdīgi slavens ar saviem vardarbīgajiem dziesmu vārdiem. 2008. gadā žurnāls Vibe
iebalsoja Eminemu kā labāko dzīvo reperi.

Maršals Brūss Maters III dzimis St. Džosefā, Misūri, dēls Deborai Matersai
Brigsai un Maršalam Brūsam Matersam. Neilgi pēc viņa dzimšanas viņa tēvs pameta
ģimeni. Līdz divpadsmit gadu vecumam Maršals un viņa māte bieži ceļoja, meklējot
dzīvesvietu, līdz apmetās Varrenā. Pusaudža gados Maters interesējās par
hip-hopu, četrpadsmit gadu vecumā viņš sāka repot zem pseidonīma "M&M" un ap
1995. gadu pievienojās grupai Soul Intent. Tad tika izdots viņa pirmais singls.
Kad viņš mācījās Linkolnas vidusskolā (Varena), viņš bieži piedalījās freestyle
repa mačos, kuri norisinājās Osbornas vidusskolā, iegūstot atzinību no pagrīdes
hiphopa publikas. Pēc atkārtotas devītās klases nepabeigšanas kavējumu dēļ
Eminems pameta vidusskolu septiņpadsmit gadu vecumā.

Kopš 1992. gada Materss tika iekļauts FBT Productions sastāvā, kas piederēja
brāļiem Džefam un Markam Bassiem. Kādu brīdi Materss strādāja par trauku
mazgātāju restorānā "Gilbert's Lodge" St. Klēr Šorsā. 1996. gadā klajā nāca
Eminema debijas albums Infinite, kurš tika ierakstīts "Pagrabā" — ierakstīšanas
studijā, kura piederēja Bassu brāļiem. Albums tika izdots zem leibla "Web
Enterteinment". Eminems atceras: "Protams, es biju pavisam jauns, un daudzi man
teica, ka es izklausos pēc tādiem reperiem kā Nas un AZ". Albumā viņš sūrojās
par savas nesen dzimušās meitas Heilijas Džeidas Skotas audzināšanu; tajā laikā
viņam bija ļoti maz naudas. Eminems sadarbojās ar draugu, reperi no Detroitas,
Royce da 5'9", un vēlāk viņi izveidoja grupu Bad Meets Evil.

Līdz ar The Slim Shady EP iznākšanu pagrīdes reperis Cage apsūdzēja Eminemu par
viņa stila kopēšanu. Džimijas Aiovins, viens no galvenajiem cilvēkiem Interscope
Records, lūdza Eminemam, lai viņš iedod Džimijam savu demo ierakstu, jo Eminems
ieguva otro vietu 1997. gada "Rap Olympics". Aiovins parādīja ierakstu
producentam un reperim Dr. Dre, Aftermath Enterteinment izveidotājam. Vēlāk
Eminems ar Dr. Dre uzsāka ierakstīt dziesmas drīzumā iznākošajam Eminema albumam
The Slim Shady LP. 1998. gada Martā hiphopa žurnāls The Source ievietoja Eminemu
savā "Unsigned Hype" sarakstā.

Žurnālā Billboard Magazine Eminems pavēstīja, ka saprot, ka viņa mūzikas
intereses ir vienīgais veids, kā izbēgt no viņa bēdīgās dzīves. Kad 1998. gadā
Eminems parakstīja līgumu ar Aftermath Enterteinment//Interscope Records,
nākamajā gadā viņš izdeva savu pirmo lielo studijas albumu. Albumā lielāko daļu
dziesmu producējis Dr. Dre. Pēc tā paša Billboard Magazine teiktā albums bija
"brutāls" un "miljons gaismas gadu priekšā viņa iepriekšējam materiālam". Tas
kļuva par vienu no populārākajiem 1999. gada albumiem, un līdz gada beigam tas
ieguva trīskāršo platīna statusu Ar albuma popularitāti klāt nāca dažādi strīdi
saistībā ar albuma dziesmu vārdiem. Dziesmā 97 Bonnie and Clyde viņš stāsta par
braucienu kopā ar savu mazo meitu, kura laikā viņš izmet savas sievas līķi.
Dziesmas Guilty Conscience beigās viņš aicina, lai vīri nogalina savas sievas un
viņu mīļotos. Vēlāk, albuma izdošanas laikā 2001, mūziķis sadarbojās ar Dr. Dre
dziesmās - Forgot About Dre un What's The Diffrence.

The Marshall Mathers LP tika izdots 2000. gada maijā. Pirmajā nedēļā tika
pārdoti 1.76 miljoni ierakstu kopiju, līdz ar to uzstādot jaunu rekordu, kā
ātrāk pārdotākais hiphop albums (pirms tam rekords piederēja Snoop Dogg -
Doggystyle) un ātrāk pārdotais solo albums ASV (pirms tam Britnijas Spīrsas -
...Baby One More Time. Pirmais singls no albuma bija The Real Slim Shady, tas
guva labus panākumus, singlā Eminems izsmēja dažas slavenības. Otrais singls no
albuma bija The Way I Am. Lai gan Eminema dziesmas My Name Is videoklipā bija
parodija par Merilinu Mensonu, viņi abi saglabā labas attiecības un vēlāk
izpilda remiksu dziesmai "The Way I Am" Trešajā singlā Stan (kurš semplo Dido
dziesmu Thank You), Eminems cenšas sadzīvot ar savu nesen iegūto popularitāti.
Dziesmā viņš stāsta par kādu savu (neīstu) fanu, kurš nogalināja sevi un savu
draudzeni, jo Eminems viņam neatbildēja uz vēstulēm. Žurnāls Q novērtēja "Stan"
kā trešo visu laiku labāko hip hopa dziesmu, , un viņš arī ieguva desmito vietu
ļoti līdzīgā topā. Arī žurnāls Rolling Stone ir novērtējis "Stan" kā 290. visu
laiku labāko dziesmu, savā "500 Greatest Songs of all Time" sarakstā. 2000. gada
Jūlijā, Eminems kļuva par pirmo balto personu, kurš ir nokļuvis uz žurnāla The
Source vāka.

Koncerttūres, kurās Eminems piedalījās 2001. gadā, bija Up In The Smoke Tour,
kopā ar reperiem Dr. Dre, Snoop Dogg, Xzibit un Ice Cube un Family Values Tour
ar Limp Bizkit.

Eminema trešais lielais albums The Eminem Show, tika izdots 2002. gada vasarā,
un kļuva par vēlvienu lielisku albumu, iegūstot 1. vietu daudzās valstīs un
pārdodot miljons kopijas pirmajā nedēļā. Pirmais singls bija Without Me, kurš
kļuva kā turpinājums viņa singlam "The Real Slim Shady", kurā viņš izsaka
aizkarošus komentārus puišu grupām kā, Limp Bizkit, Moby, Lynne Cheney un
citiem. Albumā Eminems stāstīja par izmaiņam viņa dzīvē kopš viņš ir kļuvis
slavens, un ar attiecību izmaiņām ar savu sievu un meitu. Viņš ar pieminēja, ka
viņš ir ticis sodīts par apsarga ievainošanu, jo Eminems esot redzējis, ka
apsargs skūpsta viņa sievu. Stefans Tomass Erlvains no Allmusic teica, ka dažās
dziesmās par izjust lielas emocijas un dusmas, bet kopumā albums nav bijis tik
labs kā viņa The Marshall Mathers LP. Savukārt L. Brents Bozels III, kurš pirms
tam ļoti kritizēja albumu "The Marshall Mathers LP" par pārāk lielu sieviešu
nīšanu, teica, ka albumā "The Eminem Show" viņš izmantojot pārāk daudz rupjus
vārdus, un iesauca Eminemu par "Eminef", jo Eminems esot izvairījies izmantot
vārdu "motherfucker" savā jaunajā albumā.

Eminem ir ierakstījis dziesmas kopā ar vēl daudziem citiem reperiem kā Akon,
Trick Trick, Dr. Dre, Outlawz, 50 Cent u.c. Eminem pirmais albums bija Infinite,
kurš iznāca 1996. gadā. Tam sekoja Slim Shady EP, kurš pasauli ieraudzīja 1997.
gadā. Visjaunākais Eminem albums ir Relapse, kurš iznāca 2009. gada maijā. Pirms
tam vēl izdotie bija Eminem presents: The Re-Up, Curtain Call - 2005. gada
decembris un Encore - 2004. gada novembris. Nesen tika paziņota oficiāla
informācija, ka 2009. gada 21. decembrī iznāks neliels Eminema albums, kas
sauksies Relapse: Refil, albums tiek reklamēts kā Ziemassvētku pārsteigums.
2013. gada 5. Novembrī nāca klajā viņa jaunākais solo - albums The Marshall
Mathers LP 2(MMLP2). Līdz šim tas ir pārdevis 4,4 miljonus kopiju.



https://lv.wikipedia.org/wiki/Ekvadora

Ekvadoras Republika (spāņu: República del Ecuador, izrunā: [reˈpuβlika ðel
ekwaˈðor]) ir vidēji attīstīta daudznacionāla (vietējā izpratnē) valsts
Dienvidamerikas rietumos — Klusā okeāna piekrastē. Ziemeļos tā robežojas ar
Kolumbiju, dienvidos ar Peru, bet no rietumiem to apskalo Klusais okeāns.
Ekvadorai pieder Galapagu salas, kas atrodas Klusajā okeānā apmēram 1000 km no
cietzemes. Pazīstama ar saviem lauksaimniecības produktiem (banāni). Naftas
ieguves valsts. Valsts nosaukums tulkojumā no spāņu valodas nozīmē "ekvators".
Tas ir saistīts ar to, ka ekvators šķērso šo valsti 25 kilometrus uz ziemeļiem
no galvaspilsētas Kito. Ekvadoras oficiālā valoda ir spāņu valoda, kurā runā
aptuveni 93% valsts iedzīvotāju, bet arī tiek atzītas trīspadsmit vietējās
valodas. Ekvadoras platība ir 283 561 km2, un iedzīvotāju skaits sasniedz 15,6
miljonus (2014).

Ekvadoru, tāpat kā citas Andu zemes, iekaroja Spānija, un tikai 19. gadsimtā tā
ieguva neatkarību. Karos ar Peru 1904. — 1942.gadam Ekvadora zaudēja lielu daļu
no savas teritorijas. Atšķirībā no citām Dienvidamerikas valstīm 25% Ekvadoras
iedzīvotāju ir indiāņi — kečvi. Pārējie 65% ekvadoriešu ir eiropiešu un indiāņu
pēcnācēji. Lielākā daļa iedzīvotāju sazinās kečvu valodā. Ekvadora ir visbiezāk
apdzīvotākā Dienvidamerikas valsts — apdzīvotības blīvums ir 48,5 cilvēki uz
km2.

Ekvadora administratīvi tiek iedalīta 24 provincēs (provincia), kurai katrai ir
savs administratīvais centrs. Provinces sīkāk tiek sadalītas kantonos, bet
kantoni — pagastos (parroquias).

Ekvadoras ekonomika ir astotā lielākā Latīņamerikā un laika posmā no 2000. līdz
2006. gadam piedzīvoja izaugsmi vidēji par 4,6% gadā. No 2007. līdz 2012. gadam
Ekvadoras IKP pieauga par 4,3% gadā, kas saskaņā ar ANO Latīņamerikas un Karību
reģiona ekonomikas komisiju (ECLAC), bija virs vidējā Latīņamerikas un Karību
reģiona rādītāja, kas bija 3,5%. Ekvadora izaugsmi spēja saglabāt arī krīzes
gados. 2009. gadā Ekvadoras Centrālā banka (BCE) publiskoja 2010. gada izaugsmes
prognozi 6,88%. 2011. gadā IKP pieauga par 8% un bija trešais augstākais
Latīņamerikā aiz Panamas un Argentīnas. Starp 1999. un 2007. IKP divkāršojās,
sasniedzot 65 490 miljonus ASV dolāru (BCE dati).



https://lv.wikipedia.org/wiki/Dainas

Dainas jeb tautasdziesmas ir viena no galvenajām latviešu folkloras mutvārdu
tradīcijām četru rindu vai, retāk, sešu rindu dzejā. Dažādi to varianti
izplatīti visos Latvijas kultūrvēsturiskajos novados un tas veido daļu no
latviskās identitātes.

Latviešu tautasdziesmu vākšanu sāka vācbaltiešu literāti 18. gadsimta vidū, to
sacenšoties turpināja Latviešu Draugu biedrība un jaunlatvieši 19. gadsimtā.
Ievērojamākais tautasdziesmu apkopotājs bija Krišjānis Barons, kas izdeva
akadēmisku latviešu tautasdziesmu sakopojumu „Latvju dainas” sešos sējumos
Jelgavā un Pēterburgā (1894—1915).

2001. gada 4. septembrī K. Barona izveidotais Dainu skapis ar 268 815 dainu
lapiņām ierakstīts UNESCO Pasaules atmiņas (Memory of the World) sarakstā kā
„The Cabinet of Dainas / Dainu skapis”.

Pirmo reizi latviešu tautasdziesma bija publicēta 1584. gada Rīgas sālspūtēju
burvestību apsūdzības pūšamo vārdu pierakstā. 1632/1635. gadā Tērbatas
Universitātes profesors Frīdrihs Mēnijs izdeva „Syntagma de origine Livonorum”
jeb „Sacerējumu par livoniešu izcelsmi”, kurā latviešu tautasdziesma bija
nodrukāta ar visām notīm.

Par pirmo latviešu tautasdziesmu pētnieku uzskata Austrumprūsijā dzimušo Johanu
Gotfrīdu Herderu, kas no 1764. līdz 1769. gadam strādāja par Rīgas Domskolas
skolotāju. Viņš šajā laikā iepazinās ar tautas dziedāšanas tradīcijām Rīgas
apkārtnē un dziesmu vāciskajiem tulkojumiem 1764. gada izdevumā Gelehrte
Beiträge, kas būtiski ietekmēja viņa tautas kultūras teorijas veidošanos.
Pirmais no diviem Herdera grāmatas sējumiem ar nosaukumu „Tautasdziesmas”
(Volkslieder) tika iespiests 1778. gadā, bet atkārtotais izdevums jau pēc autora
nāves 1807. gadā iznāca ar nosaukumu „Tautu balsis dziesmās” (Stimmen der Völker
in Liedern). Grāmatā blakus citu tautu dziesmu tekstiem bija ietverts arī
apraksts par latviešu tautasdziesmām un iespiesti to tulkojumi vācu valodā.
Herders bija pirmais, kas 18. gadsimta vācu zinātniskajā literatūrā sāka lietot
jēdzienu „tautasdziesmas” (vācu: Volkslieder).

Herdera ietekmē Rūjienas luterāņu draudzes mācītājs un grāmatu spiestuves
īpašnieks Gustavs fon Bergmanis 1807. gadā izdeva latviešu tautasdziesmu krājumu
Sammlung ächt lettischer Sinngedichte („Latviešu jūtu dzejas krājums”) ar vairāk
nekā 200 latviešu vārsmām. 1844. gadā Latviešu Draugu biedrības vārdā Georgs
Bitners (Büttner, 1805—1883) izdeva „Latviešu ļaužu dziesmas un ziņģes” ar 2854
dažāda garuma tautasdziesmām un klāt pievienotiem „Skaidrojumiem un piezīmēm”
(Erklärungen und Anmerkungen). 1868. gadā Baltijas pārkrievošanas perioda sākumā
Jānis Sproģis (1833—1916) Viļņā ar kirilicas burtiem iespieda grāmatu „Latviešu
tautas daiļrades pieminekļi”, kas ietvēra 1857 tautasdziesmas un 52 mīklas un to
tulkojumus krieviski. 1869. gadā Fricis Brīvzemnieks ar Krievijas impērijas
Dabaszinātņu, antropoloģijas un etnogrāfijas draugu biedrības atbalstu
organizēja pirmo folkloras ekspedīciju Latvijā, kuras savāktās 1118
tautasdziesmas ar krievisko tulkojumu un komentāriem publicēja 1873. gadā.

Savukārt pēc Latviešu draugu biedrības iniciatīvas vācbaltiešu luterāņu mācītāji
līdz 1870. gadiem savāca apmēram 10 tūkstošus latviešu tautasdziesmu, no kurām
4793 nodrukāja Leipcigā izdotā krājuma „Latviešu tautas dziesmas” pirmos divos
sējumos (1874, 1875). Krājums ietvēra arī agrāk publicētās „Latviešu ļaužu
dziesmas un ziņģes”, kuras bija sakārtojis Augusts Bīlenšteins. Šim izdevumam
bija četros sējumiem jāsatur visas savāktās dziesmas, tomēr tas palika
nepabeigts. Visbeidzot 1890. gadā Eduards Volters publicēja arī Latgales
latviešu tautasdziesmas un ar tām saistīto tradīciju aprakstus ar tulkojumu
krievu valodā.

1878. gadā Krišjānis Valdemārs Maskavas Latviešu pulciņa biedrus mudināja no
visām iepriekš izdotajām latviešu tautasdziesmu grāmatām izlasīt jo daiļās un
dzejiskās dziesmas un tās sevišķi priekš plašākas Latviešu publikas laistu
klajā. 1881. gadā Brīvzemnieks latviešu valodā publicēja 1707 tautas sakāmvārdu,
1682 mīklu un apmēram 700 buramvārdu krājumu, pirmo reizi lietodams nevis
gotiskos, bet gan latīņu burtus. 1888. gadā Āronu Matīss publicēja tautasdziesmu
izlasi „Mūsu Tautas dziesmas”.

Jaunlatviešu ierosmē sākās masveida tautasdziesmu vākšana visos Latvijas
novados. Vēlāk krājuma „Latvju Dainas” galvenais veidotājs Krišjānis Barons
rakstīja, ka vākšanas darbam sākoties sen jau, kā likās, aizbērtie un izsusušie
tautas atmiņas avoti sāka brīnišķi plūst, bet vecās māmuliņas, mūsu skaidrais
dziesmu avots, dienu no dienas paliek retākas. „Latvju Dainās” ir minēti vairāk
nekā 900 tautasdziesmu teicēji, no viņiem 237 vīrieši un 137 sievietes. Vismaz
150 iesūtītāju bija norādīti kā skolotāji, 50 kā literāti un 20 kā mācītāji.
Krišjānis Barons daudzu gadu garumā izstrādāja savu tautasdziesmu klasifikācijas
sistēmu un ieviesa latviešu folkloristikā dziesmu cera principu — viena teksta
izvēli par galveno, ap kuru tiek grupēti no tā nedaudz atšķirīgie, ļaujot
vieglāk uztvert variācijas, kā arī būtiski ietaupot vietu grāmatas lapās. Sākumā
Stankeviču muižā Krievijā, kur Barons sāka darbu pie dziesmu kārtošanas, viņš
piesūtīto materiālu kārtoja papirosu papīra kastītēs, bet 1880. gadā Maskavā pēc
viņa paša zīmēta rasējuma izgatavoja īpašu skapi ar 70 atvilktnītēm, kurās katrā
bija 20 sadaļu.

1892. gadā Pēterburgas latviešu tirgotājs Henrijs Visendorfs (1861—1916)
noslēdza ar Krišjāni Baronu vienošanos par pirmā visaptverošā latviešu
tautasdziesmu krājuma izdošanu. Tas bija iecerēts kā pierādījums latviešu tautas
kultūras senumam un nozīmībai, kurā bez dziesmu tekstiem ievietoti arī tradīciju
apraksti, paskaidrojot situācijas, kādās dziesmas tika dziedātas. Visendorfs
savā īpašumā bija ieguvis 28 406 dziesmu norakstus, starp tiem 12 800 dziesmu no
Jelgavas Latviešu biedrības Rakstniecības nodaļas materiāliem. Viņš ieteicis arī
krājuma nosaukumā lietot lietuviešu vārdu daina it kā ar norādi uz pirms 13.
gadsimta pastāvējušo latviešu-lietuviešu dižtautu, kas sadalīta Livonijas krusta
karos. 1893. gadā Krišjānis Barons no Maskavas pārveda Latvijā Dainu skapi, kurā
tobrīd bija apmēram 150 000 dziesmu.

Ar Henrija Visendorfa finansiālu atbalstu Jēkabs Dravnieks no 1894. līdz 1898.
gadam Jelgavā izdeva „Latvju Dainu” pirmo sējumu burtnīcās. Tomēr Visendorfam
nepietika līdzekļu, un pārējos piecus sējumus no 1903. līdz 1915. gadam izdeva
Pēterburgā ar Ķeizariskās Zinātņu akadēmijas atbalstu. Visendorfs veica
organizatoriskos darbus un pārlasīja Pēterburgā iznākošo sējumu korektūras.
Kopējais viņam iesūtīto un krājumā iekļauto dziesmu skaits bija vismaz 217 996,
kaut arī 218 Latvijas pagastu iedzīvotāji tolaik nebija devuši šim krājumam
nevienu dziesmu.

„Latvju Dainām” bija divi atkārtoti izdevumi pēc Latvijas neatkarības
pasludināšanas 1922.—1923. gadā un neatkarības atjaunošanas periodā 1989.—1994.
gadā.

Lai turpinātu latviešu folkloras vākšanu, it īpaši t.s. mēmajos pagastos
(galvenokārt Latgales, Sēlijas un agrākās līvu zemes teritorijā), kas nebija K.
Baronam iesūtījuši savas tautasdziesmas, 1924. gada 2. decembrī pēc skolotājas
un folkloras pētnieces Annas Bērzkalnes ierosmes nodibināja Latviešu folkloras
krātuvi, sākotnēji pakļauta LR Izglītības ministrijas Pieminekļu valdei. To
vadīja kolēģija, kuras sastāvā bija Jānis Endzelīns (priekšsēdētājs), Pēteris
Šmits, Jānis Kauliņš, Ludis Bērziņš un Anna Bērzkalne (krātuves pārzine). Darbu
sākot, Latviešu folkloras krātuve no Barona biedrības un individuālajiem
vācējiem saņēma vairāk kā 35 000 folkloras vienību. No 1929. gada līdz 1944.
gadam pārzinis bija Kārlis Straubergs.

1926. gadā Ernests Brastiņš izveidoja „Latvju Dainu” mitoloģisko jēdzienu
rādītāju. Ar Kultūras fonda atbalstu krātuves darbinieki 1926. gadā uzsāka
veidot Latvju Dainu vārdšķiru rādītāju, kas ļautu gan pētīt tautas dziesmu
valodu, gan atrast dziesmas pēc vārdu formām, tomēr pabeidza tikai lietvārdu
rādītāju. Rakstnieks Pēteris Ērmanis un komponists Emīls Melngailis palīdzēja
noteikt ziņģu autorus.

Ar aptaujas lapu palīdzību Latviešu folkloras krātuve vāca folkloras materiālus,
kurus visbiežāk iesūtīja skolotāju mudinātie skolēni. LU studentes Edītes
Hauzenbergas vadībā vāca apvidvārdus un vietvārdus. Pavisam krātuve izdeva 28
grāmatas, kas apkopoja materiālu krājumus, kuru kārtošanā piedalījās tās
darbinieki (A sērija), zinātniskus apcerējumus un tematiskus krājumus, kuru
autori bija paši vācēji (B sērija) un tautasdziesmu melodiju krājumus (C
sērija).

1931. gadā Latviešu folkloras krātuve organizēja ekspedīciju uz Kuršu kāpas
ciemiem, kur tolaik vēl prata kursenieku valodu, bet 1943. gadā uz dažādām
Latvijas vietām. Otrā pasaules kara beigās folkloras materiāli tika noglabāti
divos banku seifos, bet vairums rokrakstu tika aizvesti uz Džūkstes pagastu,
plānojot to pārvešanu uz Zviedriju.

Pēc kara Latvijas PSR varas orgāni likvidēja Latviešu folkloras krātuvi un pie
Latvijas Valsts Universitātes nodibināja Folkloras institūtu. Pārņemot krātuvi,
1945. gadā tika reģistrētas 2 308 348 folkloras vienības.

Galvenais materiālu vākšanas veids bija ekspedīcijas, kurās no visas Latvijas
savāca ap 300 000 folkloras vienību, ieskaitot fotoattēlus un skaņas materiālus.
2000. gadā tika noorganizēts brauciens uz lībiešu novadu Kolkas pagastā, 2006.
gadā pie Lietuvas latviešiem Sventājā.

1997. gadā pēc Imanta Freiberga ierosmes ar Latviešu fonda, vēlāk ar
Kultūrkapitāla fonda finansiālo atbalstu sāka veikt Dainu skapja lapiņu
skenēšanu. Kopumā ieskenēja 268 815 lapiņas, kas kopš 2002. gada pakāpeniski
tika ievietotas mājaslapā www.dainuskapis.lv.



https://lv.wikipedia.org/wiki/Apple_Inc.

Koordinātas: 37°19′55″N 122°01′52″W﻿ / ﻿37.33182°N 122.03118°W﻿ / 37.33182;
-122.03118

Apple Inc. ir ASV daudznacionāla korporācija, kas izstrādā un pārdod sadzīves
elektroniku, datoru programmatūras un personālos datorus. Kompānijas vislabāk
pazīstamie produkti ir Macintosh ierīces – iPod, iPhone un iPad. Pazīstamākās
Apple programmatūras ir Mac OS X operētājsistēma, iTunes izklaides programma,
iLife, iWork dokumentu veidošanai, Final Cut Studio profesionāla audio un filmu
apstrādes programmatūra, Safari interneta pārlūkprogramma un iOS, mobilo ierīču
operētājsistēma. Kopš 2010. gada augusta Apple pieder 301 preču veikals desmit
valstīs un interneta veikals, kur ir iespēja iegādāties visus Apple produktus.
Kopš 2011. gada maija Apple ir viena no lielākajām kompānijām pasaulē un
visuzticamākā tehnoloģiju kompānija pasaulē, kas ir apsteigusi Microsoft.

Dibināta 1976. gada 1. aprīlī Kalifornijā un atvērta 1977. gada 3. janvārī,
kompāniju no sākuma sauca Apple Computer, Inc. savos pirmajos 30 gados, bet
vārdu Computer noņēma 2007. gada 9. janvārī, jo kompānija specializējās dažādu
preču ražošanā, nevis tikai datoru ražošanā. 2010. gada septembrī kompānijai
bija 46 600 patstāvīgie darbinieki un gada laikā nopelnīja $65,23 miljardus.

Apple ir ieguvusi lielu nozīmi elektronikas preču jomā, ļoti daudz cilvēku ir
pievērsušies tikai Apple produktiem, visvairāk ASV. Žurnāls Fortune Apple
nosauca par visvairāk apbrīnotāko kompāniju ASV 2008. gadā un pasaulē 2008.,
2009. un 2010. gadā.

Tālajā 1976. gadā divi draugi — Stīvs Vozņaks (Steve Wozniak) un Stīvs Džobss
(Steve Jobs) pieņēma lēmumu dibināt jaunu kompāniju, lai darbotos tam laikam
jaunajā datortehnoloģiju jomā. Viņi bija spiesti pārdot pat sev tuvas lietas,
lai sakrātu naudu un izveidotu savu kompāniju. Vozņaks kā artavu deva pat savu
dārgumu — HP kalkulatoru, bet Džobss — Volkswagen busiņu. Apple Computer
uzlēkšana slavas zenītā ir viens no Amerikas lieliskākajiem stāstiem. Un nu —
pēc 30 gadiem kompānija, kura tika dibināta aprīļa joku dienā, jeb 1. aprīlī un
tika nosaukta par Apple, bez īpašas atzīmēšanas uzsāk savu 31. dzīves gadu, lai
turpinātu pasauli iepazīstināt ar programmatūru un aparatūru.

1976. gada martā, kad kompānijas dibināšana Vozam vēl nebija ne prātā, viņš bija
pabeidzis savu Apple I datoru, kuru viņš piedāvā Hewlett-Packard kompānijai:
„Vai neesat ieinteresēti pirkt mašīnu, kas strādā ar BASIC un maksā 800 ASV
dolārus?” Apple I nebija ne tastatūra, ne korpuss (kādu mēs to pazīstam), ne
skaņa vai grafiskā vide — principā, tā bija tikai mātes plate. HP šo piedāvājumu
noraidīja, un Vozņaks izlēma, ka jādibina kompānija. Pirmais aprīlis, kas
tradicionāli ir joku diena šoreiz nebija nekāds joks — Kalifornijā divi tehniski
puiši — Stīvs Džobss un Stīvs Vozņaks dibināja Apple Computer. Abi Stīvi bija
draugi jau kopš 1972. gada, kad Džobss ieinteresēja Vozņaku personālo datoru
veidošanā un pārdošanā. "Ziniet, Apple tika izveidots aprīļa joku dienā 1976.
gadā. Tolaik mēs domājām, ka tas ir smieklīgi,” teicis S.Džobss kādā intervijā.
Jau tā paša gada maijā Home Brew datoru klubā abi puiši satika Polu Terelu (Paul
Terell), kas bija Byte Shop veikalu ķēdes prezidents, un viņi noslēdza līgumu
par 50 datoru piegādi. Katru — par 666,66 dolāriem. Apple I tika piegādāts
jūnijā. Kopā tika izveidoti aptuveni 200 šie aparāti.

1977. gada februārī Maikls Skots (Michael Scott) kļūst par Apple prezidentu. Pēc
diviem mēnešiem aprīlī — gadu pēc kompānijas dibināšanas — dzima tās logo, kuru
izmanto vēl šodien. Tā autors Robs Janovs (Rob Janov) uzzīmēja iekostu ābolu,
kurš bija izkrāsots 6 krāsās — zaļā, dzeltenā, oranžā, sarkanā, violetā un zilā.
Uzņēmumā, kas no Apple Computer pārtapa par Apple Computer Inc., tika ieguldīti
arvien lielāki naudas līdzekļi. Apple II prezentēja gadu pēc kompānijas
dibināšanas. Tas bija bāzēts uz pirmās Apple versijas, tikai ar dažiem
uzlabojumiem. Tas bija ietērpts plastmasas kastē, Apple II spēja attēlot krāsas,
tam bija vairāk ROM un RAM atmiņas. Apple II bija Apple Computer Inc. produktu
klāstā līdz pat astoņdesmitajiem. Daži no datora parametriem: CPU - MOS
Technology 6502 ar ātrumu 1 MHz; ROM - 12 kB; Video maksimālā izšķirtspēja - 6
krāsas un 280x192 izšķirtspējas, 4-bit krāsas pie 40x48 izšķirtspējas; skaļrunis
— mono. Dators publiski bija pieejams tikai jūnijā un tā cena bija 1300 dolāri.
Interesanti, ka pēc 4 gadiem prezentētais IBM PC būs tieši tādā pašā līmenī kā
šis Apple.

1978. gadā naudas ieguldīšana kompānijā bija sākusi atmaksāties - Apple pirmo
reizi izdodas sasniegt 10 miljonus lielus ieņēmumus no pārdošanas. Viņi ir
strauji augoša kompānija, un drīz vien rodas vajadzība pēc jaunām, plašākām
telpām, un kompānija ievācas jaunā galvenajā mītnē. Par Apple jauno adresi kļūst
„10260 Bandley Drive, Cupertino”.

1979. gada jūnijā tiek prezentēta uzlabota versija Apple otrajam datoram — Apple
II+. II+ atšķīrās no II ar to, ka tam bija 48K RAM atmiņa un auto-start ROM
vienkāršākai startēšanai. Tas bija aprīkots arī ar jaunu Basic versiju, kura
bija ar peldošo punktu — jaunās Microsoft kompānijas lolojums. Jaunās versijas
cena bija 1200 dolāri un to pārdeva arī Eiropā.

1980. gadā dienasgaismu ierauga Apple III. Jau šajā gadā Džobss bija
pieaicinājis dizainerus, kas veidoja produktu līnijas stilu. Maijā prezentētais
Apple III dators bija konkurents IBM PC. Dizaineri Apple III izveidoja pilnīgi
pēc Džobsa vēlmēm, un šā iemesla dēļ dators netika apgādāts ar dzesēšanas
ventilatoru. Rezultātā tika atsaukti tūkstošiem datoru pārkaršanas dēļ. Pēc
izskata tas jau sāka līdzināties mūsdienu datoram. Tam bija procesors ar 2 MHz
ātrumu, 128K RAM un 4K ROM atmiņas, dators bija savietojams ar lielāko daļu
Apple II programmām, kaut arī datoram bija pavisam jauna operētājsistēma. Trešās
paaudzes Apple bija pirmais, kuram iebūvēta 5,25” diskešu ierīce. Cena jau bija
kļuvusi nepatīkama — 4300 līdz 7800 dolāri atkarībā no konfigurācijas.

Jau 1981. gada janvārī Džobss pievienojas Macintosh projektam, kas, kā zinām,
vēlāk ir nesis augļus un ir gana izplatīta operētājsistēma. Martā S.Džobss
nomaina pašreizējo prezidentu Maiklu Skotu pret jauno - Maiku Marakulu. Pirmais
prezidents Skots tiek iecelts par viceprezidentu. Septembrī tiek prezentēta datu
glabāšanas ierīce — veselu piecu megabaitu cietais disks. Tā cena bija graujoša
— 3500 dolāri. Vai jūs maksātu tādu naudu par kaut vai 5 terabaitu disku?

1982. gada 22. janvāris. Džobss pārliecina Bilu Geitsu rakstīt BASIC Mac videi.
Tas kļūst par izbrāķēto MS BASIC. Februārī dizaineri iepriecina vadību
paziņojot, ka Mac korpusa dizains ir pabeigts. Visu projekta dalībnieku paraksti
tiek iekļauti korpusa veidošanas veidnē. Pirmajā septembrī — Lisa projekts, kurš
bija sākts jau 1978. gadā, tika prezentēts publikai. Tas bija revolucionārs
personālais dators. 10000 dolārus vērtais (mūsdienās ekvivalenti būtu ~ 19
tūkstoši) dators bija paredzēts kā „Next Big Thing” (tieši — nākamā lielā
lieta). Datoram bija grafiskā lietotāja saskarne. 5 MHz procesors, divas diskešu
iekārtas, 12 collu iebūvēts monitors — tas viss un vēl daudz kas kopā maksāja
jau minētos 10 tūkstošus. Cietais disks bija 10 MB. Gada beigās Apple ir pirmie
datoru ražotāji, kas sasniedz 1 miljarda apgrozījumu.

1983. gada janvārī izlaistais Apple IIe kļūst par vienu no veiksmīgākajiem Apple
datoriem tajā laikā. Kaut arī tam bija procesors ar tikai 1,02 MHz frekvenci,
64K RAM (papildināma līdz 128K) un 32K ROM, tas kļuva par pieprasītu produktu
dēļ tā cenas — 1400 dolāri. Datoru pārtrauca ražot 1985. gadā. Novembrī
dienasgaismu veikalu plauktos ieraudzīja AppeWorks — integrēta paka, kas
saturēja teksta apstrādes programmu, tabulu redaktoru un datubāzes programmu.

GUI — mums pierastais grafiskais interfeiss. To pilnībā izstrādāja 70. gados,
kad grupa speciālistu no Xerox Palo Alto Research Center (PARC) izveidoja Alto,
GUI-bāzētu datoru. Kad Džobss bija ekskursijā uz PARC, viņš redzēja personālo
datoru nākotni Alto datorā — GUI. Liela daļa no interfeisa tika izmantota Lisa
un Mac datoros, pie kuru interfeisa darbs bija uzsākts jau pirms PARC
apmeklējuma. Daudzi PARC inženieri pārgāja strādāt uz Apple. Kad Džobss 1984.
gadā apvainoja B.Geitsu GUI zagšanā no Apple un tā izmantošanā Windows 1.0
programmā, Geits atbildēja: „Nē, Stīv, es domāju, ka mēs abi esam kaimiņos
bagātniekam Xerox. Tu ielauzies tur, lai nozagtu TV, bet atklāji, ka es jau biju
pirmais, tādēļ uzskatīji, ka tas nav godīgi, jo vēlies pats nozagt TV.” Ar šādu
ironiju Bils atbildēja Stīvam. Tas gan nav liedzis Apple tiesāties ar Microsoft
daudzus gadus vēlāk. Šā paša gada janvārī Macworld pirmais žurnāls nonāca
kioskos — uz tā vāka gozējās tolaik jaunais Stīvs Džobss un žurnāla cena bija 4
dolāri. Janvārī MS izlaida arī pirmo Word versiju, kas paredzēta Mac datoriem.

Jūnijā Pols Rands (Paul Rand), kurš ir izveidojis IBM logo, nu veido NeXT
(S.Džobsa kompānija) logotipu. Tieši viņš iesaka lietot mazo „e” zīmolā.

Kaut arī Apple izveidoja pirms 11 gadiem, viņi svin desmito dzimšanas dienu
1987. gadā. Diezgan netipiskā laikā, bet atcerēsimies, ka tieši 77. gadā Apple
Computers pārtapa par Apple Computers Inc. Šajā jubilejas gadā tiek prezentēts
Mac II. Uz 68020 procesora bāzētais dators ir pirmais 32 bitu Mac. Tam bija 6
Nubus paplašinājuma vietas, kas ļāva pievienot datoram paša Apple un arī trešās
puses ražotas kartes. Grafiskā karte spēja attēlot līdz pat 16,7 miljoniem
krāsu. Sākuma līmeņa datora cena bija 3900 dolāri. Dārgākajai versijai bija 40
MB SCSI cietais disks!

1990. gada februārī Adobe kompānija iepazīstināja mūs ar Photoshop. Mēnesi vēlāk
debitē Mac 2FX (10000-12000 dolāri). Kārtējais „ātrākais Mac” jau bija ļoti
līdzīgs mūsu datoriem. Vairāk vai mazāk tas līdzinās galddatoriem. Datoram bija
2 SuperDrive dziņi un iekšējs SCSI cietais disks. Bija uzraksīta programmatūra
speciāli 2FX datoram, kas nodrošināja tā ātru darbību. Šajā gadā nomainās arī
Apple prezidents un par jauno tiek iecets Maikls Spindlers (Michael Spindler).

1991. gada maijā Apple prezentē QuickTime. Tā ir tolaik jauna sistēmas
programmatūra, kas ļauj atskaņot mediju datnes. Tajā pat gadā sākās pirmā
sadarbība ar IBM — 3. jūlijā IBM sūta vēstuli Apple, kurā saka, ka piedāvā
palīdzību lai pabeigtu Pink un licencētu tā RISC procesoru. Otrajā oktobrī Apple
un IBM alianse kļūst oficiāla. Apple kopā ar IBM ražos PowerPC-bāzētus datorus.
Pirmais patiesi portatīvais Apple dators — PowerBook 100 ir pamatā tāds pats kā
vecais Mac Portable. Atšķirībā no Mac Portable, PowerBook 100 uzņēma labi, jo tā
cena bija stipri mazāka — 2500 dolāri. PowerBook 100 vēlāk tika uzlabots un
atklātībā nāca 140 un 170 modelis. Tieši 100. modelis bija tas, ko Apple
izstrādāja kopā ar Sony.

CES izstādē 1992. gadā Apple priekšsēdētājs Džons Skallijs (John Sculley) paziņo
par Apple plāniem radīt pirmos PDA (personal digital assistant jeb personālais
ciparasistents). Tobrīd tas viss vēl ir tikai plānu līmenī, bet mums ir
jāpateicas tieši Apple par šīs visnotaļ ērtās un praktiskās ierīces attīstības
virzīšanu. Tiek piedāvāti pirmie Macintosh ar CD-ROM iekārtu un parādās pirmie
Apple Workgroup Serveri (60, 80, 95). Šajā gadā arī pirmo reizi rodas iespēja
izmantot QuickTime atskaņotāju lietojot Windows.

Džordžs Krovs (George Crow), kurš ir pēdējais no NeXT līdzīpašniekiem, neskaitot
Džobsu, atkāpjas no amata 1993. gadā, līdz ar to NeXT ir gandrīz pilnībā
izjukusi.

Aprīlī Motorola Apple piegādā pirmos 50 un 66 MHz procesrus. Pirmās paaudzes
PowerPC ražošana ir sākusies. Šis gads bija ļoti ražīgs ar izlaistajiem
datoriem. Tie bija: Macintosh Centris 610, Macintosh Centris 650, Macintosh
Color Classic, Macintosh LC III, Macintosh Quadra 800, PowerBook 165c, Workgroup
Server 80, Workgroup Server 95, Macintosh LC 520, PowerBook 180c, Macintosh
Quadra 660av, Macintosh Quadra 840av, PowerBook 145B, Workgroup Server 60,
Newton Message Pad (OMP), PowerBook 165, Macintosh Centris 660av, Macintosh
Color Classic II, Macintosh LC 475, Macintosh LC III+, Macintosh Quadra 605,
Macintosh Quadra 610, Macintosh Quadra 650, Macintosh TV un PowerBook Duo 250.

Īpašu uzmanību varētu pievērst Mac TV — Tam bija TV uztvērējs un CD-ROM. Tika
saražoti tikai desmit tūkstoši šo datoru, kaut gan tas varēja kļūt par vienu no
ienesīgākajiem modeļiem. Jebkurā gadījumā, šī TV karte ir kļuvusi populāra un nu
to var sastapt ļoti daudzos datoros, ne tikai Mac.

Ap 1994. gadu Apple saprata, ka ir jāpārtaisa Macintosh, ja viņi grib palikt
tirgū. Tad arī Apple pārsteidza daudzus, kad tika parakstīts līgums ar IBM par
jaunas platformas procesoru piegādi. Tika izveidota AIM alliance — Apple, IBM,
Motorola. Viņi cerēja, ka Apple programatūra un IBM/Motorola risinājumi atstās
PC un Microsoft tālu aizmugurē.

Tika sākta Power Macintosh sērija, kurā tika izmantoti PowerPC procesori.
Procesoros izmantoja pavisam jaunu arhitektūru, kā dēļ vajadzēja pārrakstīt
gandrīz visu Apple programmatūru — sākot no OS, beidzot ar utilītām.

Trešās Apple desmitgades sākumā tiek iecelts jauns kompānijas priekšsēdētājs —
Gils Amelio (Gil Amelio), kurš aizstāj Maiklu Spindleru (Michael Spindler).
Uzreiz seko Apple mēģinājums iekļūt lieljaudas serveru tirgū ar Network Server
500 un 700, kurš tomēr neizrādās pārāk veiksmīgs. 1996. gada svarīgākais
notikums iekrīt pašā gada nogalē, kad Apple nopērk sava līdzdibinātāja Stīva
Džobsa kompāniju NeXT, un arī tiesības uz tās izstrādāto operētājsistēmu
Nextstep.

Gadu pēc Stīva atgriešanās, Apple paziņo par savu nākamās paaudzes
operētājsistēmas izstrādi Mac OS X. Apple izlaiž arī pirmo iMac galddatoru (tā
cena — 1,299 $), un iespējams tieši tā ietekmē kompānija piedzīvo reti veiksmīgu
gadu — visos gada tā ceturkšņos ir guvusi peļņu. Pēdējoreiz tas izdevās 1985.
gadā. Katrā gadījumā iMac ir ļoti veiksmīgs jaunievedums, kurš savu attīstību
turpina vēl šodien.

Tieši 2001. gadā Apple aizsāk revolūciju mūzikas atskaņotāju nozarē prezentējot
pašu pirmo iPod, vienlaikus arī ienākot sev pavisam jaunā un nepazīstamā nozarē.

Divus gadus pēc iPod laišanas apgrozībā Apple atver savu iTunes interneta
mūzikas veikalu, no kura jebkurš var lejupielādēt aptuveni 200 000 dziesmu katru
par nieka 99 centiem, bez tam, šo dziesmu skaits nepārtraukti tupina augt. To
pat varētu nodēvēt par sava veida revolūciju mūzikas tirgū, jo šis veikals
tiešām kļūst ļoti populārs iPod lietotāju vidū. Gada beigās Apple izlaiž arī
iTunes versiju, kas paredzēta Windows, un no šī milzīgā auditorijas pieplūduma
iTunes mūzikas veikals tikai iegūst.

2005. gada 6. jūnija WWDC konferencē Stīvs Džobss paziņoja, ka Apple sāks ražot
uz Intel bāzes veidotus Mac datorus 2006. gadā. 10. janvārī jaunais MacBook Pro
un iMac kļuva par pirmajiem Apple datoriem, kuri izmantoja Intel Core Duo
procesorus. Līdz 7. augustam Apple pilnībā bija pārveidojusi Mac ražošanu uz
Intel čipiem, pat vienu gadu agrāk nekā paziņots. Pārmaiņu laikā vairs netika
ražoti tādi produkti kā Power Mac, iBook un PowerBook, bet Mac Pro, MacBook un
Mac Book Pro kļuva par veiksmīgiem to aizstājējiem. 2009. gada 29. aprīļa The
Wall Street Journal numurā tika ziņots, ka Apple veidoja pati savu inženieru
grupu, kas strādātu pie jaunu mikročipu izstrādes.

Apple arī izveidoja Boot Camp, kas ļāva uz Mac datoriem instalēt arī Windows XP
vai Windows Vista kopā ar Mac OS X.

Apple panākumus šajā laika posmā pierādija viņu akciju cenu celšanās. Starp
2003. un 2006. gadu Apple akciju vērtība pieauga gandrīz desmitkārt, no aptuveni
$6 par akciju līdz vairāk par $80. 2006. gada janvārī Apple apsteidza Dell.
Pirms deviņiem gadiem Dell direktors Maikls Dells (Michael Dell) teica, ja viņam
piederētu Apple viņš velti netērētu savu laiku un visas akcijas adotu atpakaļ
akciju tirgum.

Veicot uzrunu Macworld Expo 2007. gada 9. janvārī S. Džobss paziņoja, ka Apple
Computer, Inc. pieslēgsies tam punktam, lai tiktu dēvēti par Apple Inc., jo
datori vairs nebija galvenais kompānijas produkts, bet gan koncentrēšanās uz
mobilajām ierīcēm. Šajā konferencē tika paziņots arī par iPhone un Apple TV.
Nākamajā dienā Apple akcijas uzkāpa līdz visu laiku augstākajam punktam $97.80.
Maijā Apple akcijas pārsniedza 100 dolāru robežu.

Rakstā, kas tika publicēts Apple mājaslapā 2007. gada 6. februārī, Stīvs Džobss
uzrakstīja, ka Apple būtu gatavi pārdot mūziku iTunes veikalā bez DRM (kas ļautu
atskaņot mūziku uz trešās personas ierīcēm), ja to atļautu ierakstu kompānijas.
2007. gada 2. aprīlī Apple kopā ar EMI paziņoja par DRM tehnoloģijas atcelšanu
no EMI iTunes kataloga. Vēlāk tam sekoja arī citas ierakstu kompānijas.

2008. gada jūlijā Apple izveidoja App Store, lai pārdotu trešās personas
lietotnes priekš iPhone un iPod Touch. Mēneša laikā veikals pārdeva 60 miljonu
lietotņu un ienesa 1 miljonu dolāru dienā, Džobss spekulēja, ka App Store varētu
kļūta par Apple miljardu dolāru kompāniju. Trīs mēnešus vēlāk tika paziņots, ka
Apple ir kļuvusi par trešo lielāko mobilo ierīču ražotāju pasaulē iPhone
popularitātes dēļ.

2008. gada 16. decembrī Apple paziņoja, ka pēc 20 gadu ilgas Macworld
apmeklēšanas 2009. būtu pēdējais gads, kad viņi rīkotu Macworld Expo un ka Fils
Šillers (Phil Schiller) būs tas, kas vadīs konferenci Stīva Džobsa vietā.
Aptuveni tieši mēnesi vēlāk 2009. gada 14. janvārī Džobss internetā paziņoja, ka
viņš uz sešiem mēnešiem aizies no kompānijas līdz 2009. gada jūnijam, lai viņš
labāk varētu koncentrēties uz savu veselības stāvokli un atļautu kompānijai
labāk koncentrēties uz produktu izstrādi. Neskatoties uz Džobsa prombūtni Apple
2009. gada 1. ceturksnī guva 1.21 miljardu dolāru peļņu.

Pēc vairāku gadu spekulācijas un baumām Apple paziņoja liela ekrāna,
planšetdatoru, ko sauca par iPad. iPad darbojas uz tādas pašas operētājsistēmas
kā iPhone un tam ir daudzas tādas pašas lietotnes kā iPhone. Tas iPad deva lielu
lietotņu katalogu pat pirms iPad izlaišanas. 2010. gada 3. aprīlī iPad tika
izlaists ASV un pārdeva gandrīz 300,000 vienību tajā pašā dienā un sasniedza
500,000 vienību tās nedēļas beigās. Tā paša gada maijā Apple beidzot apsteidza
Microsoft, pirmo reizi kopš 1989. gada.

Apple izlaida 4. Paaudzes iPhone(iPhone 4), kurā bija pieejams video zvans,
vairāku uzdevumu veikšana vienlaicīgi un jauns dizains, kurā ietilpa nerūsošais
tērauds, kas kalpo kā telefona antena. Dēļ šī antenas vairāki klienti sūdzējās,
ka zūd zona, kad telefons tiek turēts īpašos veidos. Preses konferencē Apple
paziņoja, ka viņi palīdzēs iPhone lietotājiem un katram piedāvāja gumijas
maciņu, kas netraucēja signāla kvalitāti un neļāva to traucēt pašiem
lietotājiem. Vēlāk tajā gadā Apple atsvaidzināja iPod līniju, kur tika ieviesti
jauni iPod Nano, iPod Touch ar FaceTime un iPod Shuffle ar pogām, kas tika
ieviestas no agrākām ierīcēm.

2010. gada oktobrī Apple akcijas uzkāpa līdz 300 ASV dolāriem. 20. oktobrī Apple
uzlaboja MacBook Air, iLife un paziņoja par jaunu operētājsistēmu Mac OS X Lion.
2011. gada 6. janvārī atvēra Mac App Store, kas ir ļoti līdzīgs iOS App Store.

2011. gada 17. janvārī Džobss atkal paziņoja, ka viņš aizies veselības dēļ. Un
Timotijs Kuks(Timothy D. Cook) aizstās viņu, lai gan Džobss vēl atbildēs par
visiem kompānijas lēmumiem.

Pēc tam, kad Apple apsteidza Microsoft, tā kļuva arī par vērtīgāko patērētāju
preču kompāniju pasaulē ar 246 procentu pieaugumu līdz 19,1 miljardam dolāru.

2011. gada jūnijā Apple paziņoja par savu jauno sinhronizācijas sistēmu iCloud
mūzikai, fotogrāfijām, dokumentiem un programmām.

2014. gada 27. maijā paziņots, ka Apple par 3 miljardiem USD iegādāsies
audioierīču ražošanas un mūzikas straumēšanas pakalpojumu uzņēmumu Beats
Electronics. Uzņēmuma dibinātāji mūziķis Andre Romelle Jangs (pazīstams kā Dr.
Dre) un Džimijs Aiovins turpinās darbu Apple. Šis ir Apple vēsturē lielākais
pirkums.

2015. gada 30. jūnijā Apple izlaida savu jauno produktu Apple Music, lai
konkurētu ar Spotify, Deezer un citiem mūzikas straumēšanas servisiem. Apple
Music ir iespējams klausīties miljoniem dziesmas no dažādiem mūziķiem, uzzināt
jaunumus no slaveniem mūziķiem sadaļā Connect, kā arī klausīties dziesmas kuras
iegādātās no iTunes Store. Apple Music šobrīd ir pieejams vairāk kā 100 valstīs
visā pasaulē, ieskaitot Latviju.

iPad ir Apple Inc izstrādātais planšetdators. Par tā izstrādi tika paziņots
2010. gada 27. janvārī. Tas ietilpst kategorijā starp viedtālruņiem un
klēpjdatoriem.

Funkcionalitātes ziņā iPad ir salīdzināms ar mazāk jaudīgajiem iPhone un iPod
touch, un tajā tiek lietota tā pati operētājsistēma iOS, modificēta. Tam ir
25 cm vairākpieskārienu (Multi-touch) displejs ar gaismas diožu fona
izgaismojumu, no 16 līdz 64 GB pieejamā zibatmiņa, Bluetooth, un 30 kontaktu
pieslēgvieta, lai sinhronizētu ar iTunes un pieslēgtu aksesuārus.

2011. gada 2. martā Apple prezentēja uzlabotu iPad modeli, kam bija ātrāks
procesors un divas kameras, respektīvi, priekšā un aizmugurē. Tomēr iPad 2
pieejamība ir ierobežota sakarā ar 2011. gada martā notikušo cunami un
zemestrīci Japānā.

iPod ir pārnēsājamais mūzikas atskaņotājs, kuru radījusi firma Apple. Pirmais
iPod tirdzniecībā iznāca 2001. gada 23. oktobrī. Tas bija iPod Classic ar 5 un
10 GB atmiņu. Šobrīd tirdzniecībā ir četri dažādi iPod modeļi - iPod Classic ar
80, 120 un 160 Gb atmiņu, iPod Nano ar 8 un 16 GB atmiņu, iPod Shuffle ar 2 un 4
GB atmiņu un iPod Touch ar 32 un 64 GB atmiņu.

2007. gada janvāra konferencē Stīvs Džobss iepazīstināja ar ilgi gaidīto iPhone,
kas sevī ietvēra internetu un iPod. Tā sistēmu darbināja pārveidota Mac OS X
operētājsistēma ar dažām tās funkcijām, piemēram ar Safari interneta
pārlūkprogrammu un e-pastu. Tajā ietilpa arī tādas lietotnes kā Google kartes
(Google Maps) un laika ziņas. iPhone bija ar 3.5 collu (89mm) skārienjūtīgu
ekrānu, ar 4,8 vai 16 GB atmiņu, Bluetooth un Wi-Fi. Pirmo reizi iPhone bija
pieejams 2007. gada 29. jūnijā par 499 dolāriem(4 GB) un 599 dolāriem(8 GB) ar
AT&T līgumu. 2008. gada 5. februārī Apple papildināja oriģinālo iPhone ar 16 GB
versiju. 2008. gada 9. jūnijā Sanfrancisko izstrādātāju konferencē (WWDC) Stīvs
Džobss paziņoja, ka iPhone 3G būs pieejams 2008. gada 11. jūlijā. Šī versija
atbalstīja 3G tīkla darbību, tajā bija iebūvēta GPS navigācija un cenas tika
nolaistas, 8 GB versija maksāja tikai 199 dolārus un 16 GB versija maksāja 299
dolārus un abi modeļi bija pieejami melnā un baltā krāsā. Jaunā versija vizuāli
atšķīrās no sava priekšgājēja, tam bija sudraba aizmugure . Mainījās arī
programmatūras iespējas, jaunais iPhone bija pieejams ar App Store; šis veikals
piedāvā iespēju lejupielādēt lietotnes, kuras ir saderīgas ar iPhone. 2009. gada
24. aprīlī šis veikals pārvarēja 1 miljarda lejupielāžu skaitu. 2009. gada 8.
jūnijā tika paziņots, ka tiks izlaists jaunais iPhone 3GS, kas bija uzlabotāks
un bija daudz ātrāks par iPhone 3G, iespēja ierakstīt video un balss kontrole.
2010. gada 7. jūnijā tika atklāts iPhone 4 par kuru Apple saka: "lielākais
solis, ko esam spēruši", kopš pirmā iPhone. Telefons bija pilnīgi jaunā dizainā,
960x640 displejs, Apple A4 procesors, kuru izmanto arī iPad, žiroskops labākai
spēļu baudīšanai, 5 megapikseļu kamera ar zibspuldzi, priekšējā VGA kamera
priekš video zvaniem, ko Apple dēvē par 'FaceTime. Drīz pēc iPhone 4 izlaišanas
klienti sūdzējās, ka ir problēmas ar zonas uztveršanu. Tas ir dēļ nerūsošā
tērauda plāksnes, kas aptver visu iPhone 4 , kas kalpo arī par šī telefona
antenu. Pašlaik (2017. gada sākumā) jaunākie iPhone modeļi ir iPhone 7 un iPhone
7 Plus, kas prezentēti 2016. gada 7. septembrī.

2007. gada konferencē Džobss nodemonstrēja Apple TV (no sākuma bija zināms kā
iTV). Ierīce tiek pieslēgta pie lietotāja televizora un sinhronizē iTunes saturu
no kāda datora, caur Wi-Fi vai vienkārši caur kabeli. Apple TV oriģināli tika
veidots ar 40 GB cieto disku, kurā ietilpa HDMI izeja, un spēja atskaņot video
720p kvalitātē. 2007. gada 31. maijā tika izgatavota 160 GB versija, kura
aizstāja 40 GB versiju un 2008. gada 15. janvārī tika izlaists atjauninājums,
kas ļāva datnes lejupielādēt tieši no Apple TV. 2009. gada septembrī Apple
pilnībā pārtrauca ražot 40 GB versiju un turpināja ražot tikai 160 GB versiju.
2010. gada 1. septembrī tikai izlaists jaunais iPod un arī tad tika izlaists
pilnīgi pārveidots Apple TV. Jaunā ierīce ir par 1/4 mazāka, strādā klusāk.
Apple savai A4 procesoru līnijai bija pievienojusi vēl vienu ierīci, līdz tam uz
A4 procesoru strādāja iPad un iPhone. Vienīgā video izeja tam ir HDMI. Ir
iespēja iTunes veikalā nomāt vai pirkt filmas, TV šovus, skatīties interneta
video, piemēram, YouTube un Netflix. Apple arī samazināja ierīces cenu līdz 99
ASV dolāru. 2015. gadā tika izlaists jaunākais Apple TV ar AppStore, Siri un
daudziem citiem jaunumiem.

Apple bija viena no visveiksmīgākajām kompānijām, kas tika dibināta 1970. gados,
kas pilnībā mainīja cilvēku uzskatus par to, kādai būtu jābūt korporatīva
kultūrai organizāciju hierarhijā. Citas šāda veida līdzīgās veiksmīgas firmas no
tā paša laika perioda ir Southwest Airlines un Microsoft.

Līdz ar kompānijas augšanu un kuru ir vadījuši daudzi direktori, katrs pats ar
savu ideju, kādam būtu jābūt Apple, daži no īstajiem mērķiem ir zaudēti, bet
Apple vēl joprojām savai kompānijai piesaista talantīgus darbiniekus, it īpaši
pēc atkārtotas Stīva Džobsa atgriešanās. Lai atpazītu savus labākos darbiniekus,
Apple izveidoja Darbinieku programmu, kas apbalvoja darbiniekus, kas kompānijā
paši brīvprātīgi bija veikuši nozīmīgus darbus. Daži no šiem darbiniekiem ir
Bils Atkinsons(Bill Atkinson), Stīvs Kaps(Steve Capps), Rods Holts(Rod Holt),
Alans Kejs(Alan Kay), Gajs Kavasaki (Guy Kawasaki), Alans Alkorns(Al Alcorn),
Ričs Peidžs( Rich Page) un Stīvs Vozņaks (Steve Wozniak).

Apple runasvīrs Stīvs Džobs vienmēr uzskatījis, ka ir nozīme gan stilam, gan
reklāmai. Tā, piemēram, pokera spēlē laimētās Austrālijas sāls raktuves viņš
pārvērta par pasaulē vienīgo reklāmu, kuru var redzēt no kosmosa (attēlā redzams
iPod atskaņotājs).



https://lv.wikipedia.org/wiki/Android

Android ir operētājsistēma mobilajām iekārtām, tādām kā viedtālruņi un
planšetdatori, kas darbojas uz Linux kodola bāzes. To sākotnēji izstrādāja
uzņēmums Android Inc., kuru vēlāk nopirka Google, bet pēc tam Open Handset
Alliance. Android ļauj izstrādātājiem rakstīt kodu Java programmēšanas valodā,
kontrolējot iekārtu ar Google izstrādātu Java bibliotēku starpniecību. 2015.
gada septembrī ar Android bija aprīkotas 1,4 miljardi (mēneša laikā aktīvās)
ierīces. 2015. gadā 672 jaunizlaistie telefoni un 65 jaunizlaistie planšetdatori
bija aprīkoti ar Android.

Par Android platformu tika paziņots 2007. gada 5. novembrī, kad tika dibināta
organizācija Open Handset Alliance, kas sastāvēja no 48 aparatūras,
programmatūras un telekomunikāciju uzņēmumiem, kuri vēlējās attīstīt atvērtos
standartus mobilajām iekārtām. Google lielāko daļu Android koda piedāvā saskaņā
ar Apache licenci, kas ir brīvās programmatūras un atvērtā koda licence.

Android operētājsistēma sastāv no Java lietotnēm, kuras darbojas Java bāzētā
objektorientētā programmatūras ietvarā virs Java pamata bibliotēkām, kuras
darbojas Dalvik virtuālajā mašīnā, izmantojot JIT kompilāciju. Vairākas
bibliotēkas ir rakstītas C valodā: virsmu pārvaldnieks, OpenCore multimediju
ietvars, SQLite relāciju datu bāzu pārvaldības sistēma, OpenGL ES 2.0 3D
grafikas API, WebKit tīmekļa dzinējs, SGL grafiskais dzinējs, SSL un Bionic
libc. Android operētājsistēma sastāv no 12 miljoniem koda rindiņu, ieskaitot 3
miljonus rindu XML, 2,8 miljonus rindu C, 2,1 miljonu rindu Java un 1,75 miljonu
rindu C++ koda.

Kopš Android iznākšanas brīža, tas laika gaitā ir saņēmis vairākus
atjauninājums, kuri ir izlabojuši ieviesušās kļūdas un pievienojuši jaunas
funkcijas. Katra no versijām ir nosaukta desertu nosaukumos alfabētiskā secībā.

Versijas, kuru lietojums ir mazāks par 0,1% šajā tabulā nav uzskaitītas. Šī
informācija balstīta uz konkrētu ierīču ar konkrētām Android versijām piekļuvi 7
dienu ilgā periodā Google Play Store. Informācija: 6. jūnijs 2016. gads.



https://lv.wikipedia.org/wiki/Visums

Visums jeb Universs ir viss laiktelpas kontinuums, kurā mēs pastāvam, ieskaitot
visu tajā atrodošos matēriju un enerģiju. Citā definējumā tā ir laiktelpas daļa,
ko jebkādiem cilvēkam pieejamiem līdzekļiem iespējams novērot (Metagalaktika).
Līdz aptuveni 20. gadsimta vidum populārāka bija pirmā no šīm definīcijām, taču
tagad ar terminu novērojamais Visums saprot tieši otro definīciju, jo nav
iespējams eksperimentāli pārbaudīt, vai tas, kas atrodas aiz novērojamās
laiktelpas robežām, atbilst paredzējumiem. Tam nav arī nozīmes fizikas teoriju
izveidē. Ar Visuma pētniecību nodarbojas kosmoloģija, kas attīstījusies no
fizikas un astronomijas. Teorētiskās kosmoloģijas pārstāvji uzskata, ka šādi
ierobežojumi nepastāv vai tos iespējams bez nopietnām sekām pārkāpt, savukārt
novērošanas kosmoloģijas pārstāvji uzsver, ka pilnīgi novērojumi nav iespējami,
ja fizika vēlas saglabāt vismaz salīdzinošu objektivitāti.

Novērojamo Visumu mēdz saukt arī par zināmo Visumu, redzamo Visumu vai mūsu
Visumu. Visu eksistējošo mēdz dēvēt arī par pasauli vai kosmosu. Lai arī
mūsdienās "pasaule" gandrīz visās valodās pamatā nozīmē "Zeme", agrāk šo vārdu
lietoja, lai apzīmētu visu pastāvošo.

Visuma lielums nav zināms, iespējams, tas ir bezgalīgs. Lai gan Visums ir ļoti
liels, vienīgā zināmā vieta, kur eksistē dzīvība, ir planēta Zeme.

Ar mūsdienu tehnoloģijām cilvēkiem ir ļauts kosmosā ieskatīties apmēram desmit
miljardu Gaismas gadu attālumā. Gaismai ir nepieciešams laiks, lai tā no kosmosa
objektiem nokļūtu līdz Zemei, tādēļ objekti redzami tādi, kādi tie bijuši tālā
pagātnē.

Vārds Visums ir cēlies no latviešu valodas vārda viss, kas norāda to, ka Visums
ir viss, kas ir ap mums apkārt. Savukārt Visuma sinonīms Universs ir cēlies no
latīņu valodas vārda universum. Šo vārdu, lai apzīmētu visu apkārtējo, pirmais
lietoja romiešu filozofs Cicerons.

Mūsdienu kosmoloģija uzskata, ka Visuma sākums bijis Lielais Sprādziens, kas
notika apmēram pirms 10—15 miljardiem gadu. Pēc šī modeļa Visuma vecums varētu
būt aptuveni 13,7 miljardi gadu. Par Lielā Sprādziena modeļa pareizības
pierādījumu tiek uzskatīts fakts, ka, jo tālāk kāda galaktika atrodas no
mūsējās, jo ātrāk tā šķiet attālināmies. Tādējādi Lielais Sprādziens vēl nav
beidzies — Visums turpina izplesties. Sākumā Visums bija ļoti blīvs, karsts un
sastāvēja tikai no sīkām daļiņām — elementārdaļiņām. Visumam izplešoties, tas
pamazām atdzisa un tajā sāka veidoties gāzes — hēlijs un ūdeņradis, tas viss
notika Visuma pastāvēšanas pirmajās minūtēs. Miljoniem gadu vēlāk Visums bija
tik tālu atdzisis, ka no gāzēm sāka veidoties sablīvējumi. Miljardiem gadu vēlāk
no sablīvējumiem sāka veidoties galaktikas. Pēc tam galaktikās sāka veidoties
zvaigznes.

Viedokļi par to, vai Visumam ir galīgs izmērs, atšķiras, toties ir pilnīgi
skaidrs, ka tāds ir novērojamajam Visumam. Novērojamajā Visumā ir apmēram 7×1022
zvaigžņu, kas veido aptuveni 1010 galaktiku, kas savukārt veido galaktiku kopas
un superkopas.

Visums satur 4,9 % matērijas, 26,8 % tumšās matērijas un 68,3 % tumšās
enerģijas. Tātad 95% Visuma veido mums pavisam nepazīstama matērija un enerģija.

Atkarībā no vidējā matērijas un enerģijas blīvuma Visums vai nu turpinās
izplesties bezgalīgi, vai arī gravitācijas spēka rezultātā izplešanās
palēnināsies un Visums ar laiku sabruks līdz savam sākotnējam stāvoklim
(iespējams, visa matērija sabruks līdz punkta — vai katrā ziņā ļoti maziem —
izmēriem). Tomēr pēc tā visa var atkal atkārtoties Visuma izplešanās. Bet, ja
Visums turpinās izplesties, tad zvaigznes izstaros visu savu enerģiju un
izdzisīs. Tad Visums sastāvēs no melniem ķermeņiem, starp kuriem būs bezgalīgi
lieli attālumi, kas tikai pieaugs Visuma izplešanās dēļ.



https://lv.wikipedia.org/wiki/Viljams_%C5%A0eksp%C4%ABrs

Viljams Šekspīrs (angļu: William Shakespeare, kristīts 1564. gada 26. aprīlī,
miris 1616. gada 23. aprīlī) bija angļu dzejnieks un dramaturgs, tradicionāli
atzīts par visu laiku izcilāko angļu valodā rakstījušo autoru, kā arī par vienu
no izcilākajiem autoriem pasaules literatūrā vispār. Šekspīrs uzrakstījis 38
lugas, 154 sonetus un vēl citus dzejas darbus.

Viljams Šekspīrs dzimis Stretfordā pie Eivonas, viņa tēvs Džons Šekspīrs bijis
turīgs cimdu meistars un aldermanis, māte Mērija Ārdena — muižnieku meita.
Šekspīra dzimšanas datums nav zināms, bet viņš ir kristīts 1564. gada 26. aprīlī
Svētā Džordža dienā.

Šekspīra izglītība, iespējams, sākās jau no sešu vai septiņu gadu vecuma,
Stratfordas klasiskajā ģimnāzijā. Šī skola atrodas netālu no viņa mājām — Henley
street. Stratfordas skola bija uzbūvēta jau 200 gadus pirms Šekspīra dzimšanas.
Kā jau visi tā laika dižākie dramaturgi un dzejnieki, viņš mācījās lasīt un
rakstīt no ābeces. Lielākā daļa mācību priekšmetu tika pasniegta latīņu valodā,
bet bija arī pāris mācību stundas, kas norisinājās angļu valodā. Viņam bija
jāmācās par latīņu darbu autoriem, kā piemēram — Seneka, Cicerons, Ovīdijs,
Vergilijs, Horācijs. Šie autori radīja viņā interesi un ietekmēja turpmākos
Šekspīra darbus. Šekspīra ikdienas darbību pēc tam, kad viņš atstāja skolu, un
pirms viņš atkal parādījās kā profesionāls aktieris, 1580. gados nav iespējams
izsekot. Iespējams, ka viņš varētu būt strādājis kā skolotājs vai advokāts, vai
par cimdu meistaru kopā ar tēvu un brāli Gilbertu. Šis ir liels zaudējums
Šekspīra biogrāfijā, jo vienīgais, ko mēs varam uzzināt, ir tas, ka viņš ir
apprecējies ar bāreni — Annu Hateveju (Anne Hathaway, 1556-1623). V. Šekspīra un
Annas Hatevejas laulībā piedzima trīs bērni — Susanna (1583-1649), un nedaudz
vēlāk, dvīņi Judīte (1585-1662) un Hamnet (1585-1596), viņa vienīgais dēls un
mantinieks, kas nomira 11 gadu vecumā. Nav īsti skaidrs, ko Šekspīrs darīja
pirmajos gados pēc laulības, bet 1588 gadā viņš devās uz Londonu. Strādāja Globe
teātrī.



https://lv.wikipedia.org/wiki/Uz%C5%86%C4%93mums

Uzņēmums ekonomikā ir organizatoriski saimnieciska vienība, kuru dibina indivīdi
(fiziskas personas, juridiskas personas, reģistrētas komercsabiedrības) vai
citas juridiskas personas (komersanti) uzņēmējdarbības veikšanai un peļņas
gūšanai. Uzņēmuma dibināšanas galvenā jēga ir nošķirt uzņēmumā ieguldāmo mantu
vai naudu, kura nepieciešama uzņēmējdarbības veikšanai, no tā dibinātāju
(komersantu, dalībnieku, akcionāru) mantas. Uzņēmuma dalībnieki var izstāties no
uzņēmuma, tie savas daļas var nodot, pārdot vai dāvināt citiem dalībniekiem vai
trešajām personām. Dalībnieka nāves gadījumā tam piederošās daļas vai akcijas
manto viņa radinieki. Neatkarīgi no minētajām izmaiņām dalībnieku sastāvā
uzņēmums var turpināt funkcionēt.

Saskaņā ar Komerclikumu uzņēmuma juridiskā forma ir komercsabiedrība.
Komercsabiedrības dibinātāju un dalībnieku (komersantu) uzņēmumā ieguldītā manta
un naudas līdzekļi pieder uzņēmumam (komercsabiedrībai). Uzņēmums patstāvīgi
uzņemas saistības, tas var sūdzēt tiesā citus uzņēmumus, indivīdus vai publiskas
institūcijas. Arī pret uzņēmumu citas personas vai institūcijas var izvirzīt
prasības, uzņēmumu var iesūdzēt tiesā.

Katra komercsabiedrība ir jāreģistrē komercreģistrā, kurš izsniedz
komercsabiedrībai reģistrācijas apliecību. Līdzīga kārtība pastāv arī citās
ekonomiski attīstītajās valstīs.

Latvijā izplatītākais uzņēmumu (komercsabiedrību) veids ir kapitālsabiedrības,
kuras dalās divās formās - sabiedrībās ar ierobežotu atbildību (SIA) un akciju
sabiedrībās (AS). SIA no organizatoriskā viedokļa ir slēgta sabiedrība, jo tās
daļas pieder individuāliem komersantiem. Daļu pāreja no viena komersanta citu
komersantu vai trešo personu īpašumā var notikt tikai uz šo komersantu kopēja
rakstiska iesnieguma pamata ar citu SIA īpašnieku piekrišanu. Attiecīgajiem
dokumentiem jābūt reģistrētiem komercreģistrā.

Akciju sabiedrību akcijas, atšķirībā no SIA daļām, atrodas publiskā apgrozībā,
parasti vērtspapīru tirgū (fondu biržā). Akcijas to īpašnieki (akcionāri) var
brīvi pirkt un pārdot (tirgoties). Lai gan akciju pārdošanas un pirkšanas
darījumi arī tiek reģistrēti vērtspapīru reģistrā (Latvijā - Latvijas Centrālais
depozitārijs), darījumu dalībniekiem savas darbības ar citiem akcionāriem nav
jāsaskaņo. Rīgas un citās ekonomiski attīstīto valstu fondu biržās akcijas
parasti ir elektroniskā veidā un darījumi ar tām notiek ar datora palīdzību
internetā.

Uzņēmumu (kapitālsabiedrību) dalījums privātos un publiskos ir pieņemts arī
vairumā citu ekonomiski attīstīto valstu. Tā, piemēram, Lielbritānijā Latvijas
SIA analogs ir Private Limited Company (Ltd). Vācijā tas ir Gesellschaft mit
beschrankter Haftung (GmbH), bet Francijā - Société a responsabilité limitée
(Sarl).

Savukārt Latvijas akciju sabiedrību prototips Lielbritānijā ir Public Limited
Company (plc), Vācijā - Aktiengesellschaft (AG), bet Francijā - Société Anonyme
(SA).



https://lv.wikipedia.org/wiki/Starptautisk%C4%81_lidosta_%22R%C4%ABga%22

Starptautiskā lidosta "Rīga" (IATA: RIX, ICAO: EVRA) ir lielākā lidosta Latvijā
un Baltijas valstīs. Lidosta atrodas apmēram 13 kilometrus uz dienvidrietumiem
no Rīgas centra, Mārupes novadā. 2006. gadā tika atvērts jaunais Ziemeļu
termināls, ir plānota vērienīga lidostas paplašināšana. 2011. gadā pasažieru
skaits pārniedza 5 miljonus gadā.

Lidostas "Rīga" komplekss tika būvēts no 1965. līdz 1974. gada oktobrim. Pirms
tam civilie lidojumi notika no Spilves lidostas un Rumbulas lidostas. Lidostas
galveno ēku projektēja Maskavas institūts "Aeroprojekt" (arhitekts Leonīds
Ivanovs, interjera dizaina autori Aleksandrs Stankevičs un Armīns Punka), bet
būvēja Baltijas transporta celtniecības trests. Kompleksā ietilpa lidostas
galvenā ēka, mācību korpuss, dienesta ēka un citas celtnes. Lidostas galvenajā
ēkā atradās uzgaidāmās telpas, biļešu kases, uzziņu biroji, kafejnīcas un
kioski.

Regulāra pasažieru apkalpošana sākās 1975. gadā ar lidmašīnām Il-18 un Tu-134A.
No Rīgas lidostas tika veikti regulāri reisi uz aptuveni 100 pilsētām - visām
Padomju Savienības republiku galvaspilsētām, kā arī lielākajiem rūpniecības un
tūrisma centriem. Taču no Rīgas lidostas nebija regulāru tiešo lidojumu ārpus
Padomju Savienības, šim nolūkam bija nepieciešams lidot caur Maskavu. 1986. gadā
lidostā "Rīga" tika apkalpoti aptuveni 900 000 pasažieru, pārkrauti 12 000 tonnu
kravas un 500 tonnas pasta sūtījumu. 1980. gadu beigās pasažieru pārvadāšanai
tika izmantotas lidmašīnas Tu-154-B2, Tu-134B un An-24. Kravas pārvadājumiem
tika izmantota lidmašīna An-26. Padomju Savienības gados lidosta bija "Aeroflot"
administratīvā sastāvdaļa. Lidostas ienākumi tika sūtīti uz centrālo "Aeroflot"
pārvaldi Maskavā, kura pēc tam naudu sadalīja starp PSRS lidostām un
aviosabiedrības filiālēm.

Līdz ar Latvijas neatkarības atjaunošanu 1991. gadā, bijusī "Aeroflot" Latvijas
filiāle tika sadalīta trīs saimnieciski pastāvīgos uzņēmumos — "Latvijas Gaisa
satiksme", aviosabiedrībā "Latvijas aviolīnijas", kā arī valsts lidostu uzņēmumā
"Rīga", kurā ietilpa starptautiskā lidosta "Rīga", "Liepāja" un "Daugavpils".
Lidosta kļuva par starptautisku un Rīga kā galamērķis parādījās labi pazīstamu
Rietumu aviokompāniju sarakstos - vispirms SAS un Lufthansa, tomēr lidostā
apkalpoto pasažieru skaits strauji nepalielinājās. 1993. gadā lidosta apkalpoja
310 tūkstošus pasažieru.

1994. gadā lidostā "Rīga" notika pirmie nopietnie rekonstrukcijas darbi. Notika
skrejceļa rehabilitācija un apgaismes sistēmas nomaiņa, kā arī administrācijas
ēkas rekonstrukcija. Tika iegādāti jauni pasažieru autobusi, kā arī skrejceļa
tehnika. Pakāpeniski tika atjaunots arī lidostas tehnikas parks un izveidotas
jaunas autostāvvietas. 1995. gadā tika dibināta Latvijas nacionālā aviokompānija
airBaltic un 1. novembrī ar lidmašīnu SAAB 340 tika veikts pirmais lidojums.
2001. gadā vienlaicīgi ar Rīgas 800 gadu svinībām beidzās lidostas
modernizācija. 2003. gadā apkalpoto pasažieru skaits pieauga līdz 712 tūkstošiem
pasažieru gadā.

Pateicoties tam, ka uzlabojās kopējā ekonomiskā situācija Latvijā un tā saukto
zemo cenu aviokompāniju Ryanair un EasyJet piesaiste un ienākšana Latvijas
tirgū, lidosta sākā strauji attīstīties un jau 2004. gadā, pirmo reizi lidostas
pastāvēšanas vēsturē, gada laikā apkalpoto pasažieru skaits pārsniedza vienu
miljonu un bija 1,05 miljoni. 2005. gadā lidosta apkalpoja 1,9 miljonus
pasažieru, bet 2006. gadā apkalpoto pasažieru skaits sasniedza jau 2,5 miljonus.
2007. gadā Starptautiskajā lidostā "Rīga" tika apkalpoti jau 3,16 miljonus
pasažieru, savukārt 2008. gadā pasažieru skaits sasniedza 3,69 miljonus. 2008.
gadā Rīgas mērs Jānis Birks ierosināja Starptautisko lidostu "Rīga" pārdēvēt
Latvijas pirmā ārlietu ministra Zigfrīda Annas Meierovica vārdā, tomēr šis
ierosinājums atbalstu neguva. Neraugoties uz ekonomisko krīzi, 2009. gadā
lidostā tika apkalpoti 4,07 miljoni pasažieru (kāpums par 10,2%, salīdzinot ar
2008. gadu), bet 2010. gadā 4,66 miljoni pasažieru (kāpums par 14,5%, salīdzinot
ar 2009. gadu).

2009. gada maijā VAS Starptautiskā lidosta "Rīga" ieguva prestižo Routes un OAG
(Official airline Guide) godalgu Airport Marketing Award lidostu mārketingā
Eiropā kā labākā Skandināvijas un Baltijas reģiona lidosta, atstājot aiz sevis
Kopenhāgenas un Stokholmas lidostas.

2014. gadā konkursā par lidostas pasažieru termināļa "Ziemeļu piestātne"
būvniecību 15,93 miljonus eiro vērtībā apstiprināja SIA "Skonto būve" iesniegto
piedāvājumu. Termināļa attīstības 5. kārta paredz ne-Šengenas zonas
paplašināšanu un papildus četru jaunu iekāpšanas sektoru izbūvi.

2015. gadā pabeigta starptautiskās lidostas "Rīga" termināļa paplašināšana.
Pasažieriem, kuri ceļo ārpus Šengenas zonas, turpmāk pieejami papildus jauni
iekāpšanas sektori un plašākas uzgaidāmās telpas.

Skrejceļa platums ir 45 metri. 2008. gada 30. oktobrī tika nodots eksplutācijā
rekonstruētais skrejceļš, kura garums palielināts līdz 3200 metriem. Līdz ar to
lidosta spēj uzņemt lielus gaisa kuģus, piemēram, Airbus A340 un Boeing 747.

Autobusu satiksmi ar Rīgas centru nodrošina 22. autobuss. Autobuss no lidostas
atiet ik pēc 10-25 minūtēm, brauciens līdz Rīgas centram ir aptuveni 25 minūtes.
Kā sabiedriskā transporta apmaksas līdzeklis tiek izmantots E-talons vai arī
vienreizējā braukšanas biļete, kuru iespējams iegādāties pie autobusa šofera.
Lidostā izkāpšana ir tieši pie lidostas ēkas 2. stāva līmenī, iekāpšana -
autobusa pieturā, kas atrodas pretī lidostas ēkai aiz autostāvvietas P1.

Minibusu satiksmi ar Rīgas centru nodrošina 222. minibuss un 241. minibuss.
Brauciens ilgums līdz Rīgas centram ir aptuveni 25 minūtes. Mikroautobuss (Riga
Shuttle bus) kursē reizi pusstundā.

Starptautisko autobusu pārvadājumu kompānija "Ecolines" trīs reizes dienā
maršrutā Rīga — Tallina — Rīga pietur lidostā "Rīga". Ollex nodrošina ikdienas
satiksmi starp Rīgu (pilsētu un lidostu) un Šauļiem, Pluņģi un Klaipēdu. 

Lidostas stāvvietas P2 un P3 - ar izmaksām no € 3.50 līdz € 4.00 par kalendāro
dienu. "Park & Fly" - € 3.50 par kalendāro dienu. "Park&Fly Easy" - € 3.50
"Valet Parking" - € 2.50 par kalendāro dienu.

Uzbūvēta jauna piestātne gan Šengenas līguma zonas, gan ne-Šengenas zonas
pasažieru apkalpošanai. Plānots ierīkot pasažieru reģistrācijas galdus un
pašapkalpošanās kioskus pasažieru reģistrācijas nodrošināšanai, palielināt
pieejamo platību pasažieru sēdvietām terminālī, kā arī īstenot citas aktivitātes
pasažieru apkalpošanas kapacitātes un kvalitātes palielināšanai. Paplašinātajā
apjomā būs iespējams apkalpot līdz 10 miljoniem pasažieru gadā, saglabājot C
pasažieru apkalpošanas līmeni, jeb līdz 12 miljoniem, ja samazina servisa līmeni
terminālī.



https://lv.wikipedia.org/wiki/Skandin%C4%81vijas_pussala

Skandināvijas pussala - pussala Eiropas ziemeļos. To apskalo Baltijas, Norvēģu,
Barenca un Ziemeļjūra. Tā izstiepusies ziemeļaustrumu-dienvidrietumu virzienā
1900 km garumā. Tās platums ir ap 800 km. Pussala aizņem ap 800 000 km2 lielu
platību. Tā ir Eiropas lielākā pussala pēc platības. Pussalas teritorijā atrodas
Zviedrijas, Norvēģijas un Somijas rietumdaļas teritorija.

Ziemeļu un rietumu krasta līnija ir stipri izrobota, tajās ir daudz fjordu.
Piekrastē atrodas liels daudzums salu un arhipelāgu. Austrumu un dienvidu krasti
ir lēzeni un zemi. Krastu tuvumā ir daudz sīku salu un zemūdens klinšu - šēru,
kuras stipri apgrūtina kuģošanu.

Pussalas rietumu daļā ir Skandināvijas kalni, kuru augstākā virsotne Galhēpigens
(2469 m) ir arī visas pussalas augstākā virsotne.

Lielākā pussalas daļa atrodas mērenajā klimata joslā, tomēr ziemeļdaļa atrodas
subarktiskajā klimata zonā. Tā kā rietumos ir Skandināvijas kalni, kuri ir
diezgan nopietns šķērslis Atlantijas okeāna cikloniem un pussala ir izstiepta
meridiānu virzienā, tad klimats tajā ir daudzveidīgs. Rietumos Atlantijas okeāna
ietekmē ir jūras klimats ar maigu ziemu (vidējā temperatūra no -4 °C ziemeļos
līdz +2 °C dienvidos), vēsu vasaru (jūlijā atbilstoši no 8 līdz 14 °C) un lielu
nokrišņu daudzumu (1000 - 3000 mm gadā). Skandināvijas kalnu ziemeļdaļā janvāra
vidējā temperatūra ir -16 °C, jūlija 6-8 °C. 5000 km2 liela teritorija šeit ir
noklāta ar ledāju. Austrumos klimats ir mērens, tas pāriet kontinentālajā,
janvāra vidējā temperatūra no -15 °C ziemeļos līdz -3 °C dienvidos, bet jūlijā
tā ir no 10 °C ziemeļos līdz 17 °C dienvidos, nokrišņu daudzums 300 - 800 mm
gadā, bet tā kā ūdens šeit ļoti maz iztvaiko, mitruma daudzums ir vai nu
pietiekams vai arī pārāk liels, tāpēc ir daudz purvu. Upju tīkls pussalā arī ir
liels, upes pārsvarā ir īsas, ūdeņainas, straujas, tām ir lielākais enerģijas
potenciāls Rietumeiropā. Daudz ir arī ezeru. Lielākie no tiem ir Vēnerns un
Veterns.



https://lv.wikipedia.org/wiki/Saulkrasti

Saulkrasti ir pilsēta Vidzemes rietumos, Rīgas jūras līča piekrastē. Pilsētas
robežas galvenokārt ietver joslu starp dzelzceļu un jūru no Inčupes līdz
Ķīšupei.

Saulkrasti izveidojušies senās Metsepoles zemes zvejnieku ciemu teritorijā, caur
kuriem gāja stratēģiski svarīgais piekrastes ceļš uz Sontaganu. 1207. gadā
Līvzemes dalīšanas līguma rezultātā Metsepole kā trešais Gaujas līvu novads
nonāca Rīgas bīskapa pārvaldībā. Tagadējā Saulkrastu teritorija atradās
Kubeseles jeb Krimuldas draudzes novadā, tika izveidots arī pirmais lūgšanu
nams- kapela, kas nosaukta sv. Pētera vārdā. 1640. gadā izveidojās luteriskā
Pēterupes draudze. Mācītāja mājas vajadzībām piešķīta ceturtdaļu arkla zemes un
divas mācītāja mājas saimniecības (Bāžas un Cīruļi). 1641. gadā uzcēla jaunu
luterāņu baznīcu.

1823. gadā uz Bīriņu muižas zemes uz dienvidiem no Ķīšupes tika dibināta Neibāde
("Jaunā peldvieta"), kas veidojās kā Vidzemes muižniecības peldvieta. No 1857.
gada līdz 1913. gadam Pēterupe, Pabažu jūrmala un Skultes jūrmala netālu no Aģes
grīvas bija populārākās kuģu būves vietas, kurās būvēja šonerus, gafelšonerus un
brigantīnas. 1898. gadā kronim piederošo Pabažu muižas zemi sadalīja apbūves
gabalos un piešķīra viesnīcu būvei, šo kūrotu dēvēja par Katrīnbādi jeb Pabažu
jūrmalu. 1925. gadā Neibādei piešķīra biezi apdzīvotas vietas (ciema) statusu.

Neibādi 1931. gadā pārdēvēja par Saulkrastiem (mūsdienās par Neibādi nosacīti
sauc pilsētas ziemeļu daļu ap Ķīšupes ieteku) un 1933. gadā apvienoja ar
Pēterupes apdzīvoto vietu. 1950. gadā Saulkrastiem pievienoja Pabažus un 21.
februārī apdzīvotajai vietai piešķīra strādnieku ciemata statusu (līdz 1952.
gadam ar nosaukumu Saulkraste), no 1961. gada 23. decembra — pilsētciemata. No
1949. līdz 1956. gadam Saulkrastu rajona centrs. 1967. gadā pievienoja daļu no
Skultes ciema teritorijas, izveidojot Saulkrastu lauku teritoriju. 1991. gadā
Saulkrastiem piešķīra pilsētas statusu.



https://lv.wikipedia.org/wiki/S%C4%ABrija

Sīrija (arābu: سوريا), oficiāli Sīrijas Arābu Republika (الجمهورية العربية
السورية), ir valsts Tuvajos austrumos, dibināta 1946. gada 17. aprīlī.

Tā robežojas ar Libānu rietumos, Izraēlu dienvidrietumos, Jordāniju dienvidos,
Irāku austrumos un Turciju ziemeļos. Sīrijai ir starptautiski strīdi ar Izraēlu
par tās okupētajām Golānas augstienēm, kā arī ar Turciju par Hatajas (Hatay)
provinci.

Vairāk kā puse no Sīrijas iedzīvotājiem ir arābi sunnīti (ap 60%), lielākās
minoritātes ir arābi šiīti — alavīti, ismailīti un t.s. "divpadsmitnieki" (13%),
kristieši — pareizticīgie, grieķu katoļi, asīrieši, armēņi, protestanti (10%),
kurdi (9%), turkmēņi (3%) un druzi (3%).

No 1513. līdz 1918. gadam Sīrija atradās Osmaņu impērijas pakļautībā. Pēc Osmaņu
impērijas sakāves Pirmajā pasaules karā tika izveidota Sīrijas Arābu Karaliste,
kura gan pastāvēja tikai dažus mēnešus, jo Sīrijas teritorija atradās Francijas
ietekmes zonā. Franču karaspēks sakāva sīriešu spēkus Majsalunas kaujā, ieņēma
Damasku un turpmākās desmitgades mūsdienu Sīrijas teritorija bija sadalīta
vairākās valstiņās, kas pastāvēja Franču Sīrijas un Libānas mandātteritorijas
ietvaros. 1930. gadā tika izveidota Sīrijas Republika, kura pilnīgu neatkarību
ieguva 1946. gada 18. aprīlī pēc franču karaspēka aiziešanas. 1948. gadā Sīrija
iesaistījās karā pret Izraēlu.

1958. gadā Sīrija apvienojās ar Ēģipti izveidojot Apvienoto Arābu Republiku,
kura beidza pastāvēt 1961. gadā, pēc militāra apvērsuma Sīrijā.

Pēc militārā apvērsuma 1963. gada martā pie varas nāca Baath partija. Tika
uzsāktas sarunas par Ēģiptes, Sīrijas un Irākas federācijas izveidošanu. 1963.
gada 17. aprīlī Kairā tika parakstīta vienošanās par federācijas referenduma
rīkošanu 1963. gada septembrī, taču jau drīz vien starp valstīm radās nesaskaņas
un plāns izgāzās. Pēc tam Sīrijas un Irākas valdības, kuras abas domināja Baath
partija, sāka sarunas par abu valstu apvienošanos. Sarunas pārtrūka 1963. gada
novembrī, kad Baath valdība Irākā tika gāzta.

1966. gada 23. februārī armijas virsnieki īstenoja valsts apvērsumu, ieslodzīja
prezidentu Hafizu, pārtrauca pagaidu konstitūcijas darbību un izveidoja civilo
Baath valdību. Šo apvērsumu tā rīkotāji raksturoja kā Baath partijas principu
apstiprināšanu. Šo režīmu vājināja arābu valstu militārā sakāve sešu dienu karā,
kad Izraēla iekaroja Golānas augstienes. Sāka parādīties nesaskaņas starp Baath
partijas mērenāko militāro daļu un radikālāko civilo politiķu daļu.

1970. gada 13. novembrī aizsardzības ministrs Hafezs al Asads īstenoja valsts
apvērsumu, atstūma no varas civilo Baath valdības un partijas vadību un kļuva
par Sīrijas premjerministru.

2000. gadā pēc Hafeza al Asada nāves, par prezidentu kļuva viņa dēls Bašārs al
Asads. 2011. gada 15. martā Arābu pavasara iespaidā Sīrijā sākās protesti pret
prezidenta Bašāra al Asada valdību, kuri pārvērtās pilsoņu karā.



https://lv.wikipedia.org/wiki/Ropa%C5%BEu_novads

Ropažu novads ir pašvaldība Vidzemes rietumos, Lielās Juglas krastos. Robežojas
ar Inčukalna, Siguldas, Mālpils, Ogres, Ikšķiles, Salaspils, Stopiņu un
Garkalnes novadiem.

Ropažu novads atrodas Viduslatvijas zemienes Ropažu līdzenumā. Reljefs pārsvarā
līdzens, nedaudz viļņots. Novadā atrodas lielākā osu grēda Latvijā — Lielie
Kangari, kas stiepjas 26 km garumā un ietilpst Lielo Kangaru dabas liegumā, kurā
sastopamas 17 aizsargājamo augu sugas. 66% novada teritorijas aizņem meži.
Gaitiņu un Remīnes karjeros iegūst dolomītu.

Ropaži pirmoreiz rakstos minēti Indriķa hronikā sakarā ar Ropažu kauju starp
lietuviešiem un krustnešu un zemgaļu spēkiem 1205. gada 23. februārī. Ap 1320.
gadu Livonijas ordenis uzcēla Ropažu pili, Livonijas kara laikā 16. gadsimtā tā
tika sagrauta. Pēc dzimtbūšanas atcelšanas Vidzemē 1819. gadā notika arī
pārvaldes reforma — izveidoja pagastus un pagasttiesas. Ropažu pagastnams celts
19. gadsimta 2. pusē. 1935. gadā Ropažu pagasta platība bija 340 km², no 57
Rīgas apriņķa pagastiem tas bija lielākais.

1945. gadā Ropažu pagastā izveidoja Ropažu, Augšciema, Kākciems un Zaķu ciema
padomes, bet pagastu 1949. gadā likvidēja. 1954. gadā Ropažu ciemam pievienoja
likvidēto Augšciema ciemu, 1962. gadā — likvidēto Kākciema ciemu. 1990. gadā
ciemu reorganizēja par pagastu, bet 2005. gadā — pagastu par novadu.

Novada centrs un lielākā apdzīvotā vieta ir Ropaži. Novadā ir vēl 5 ciemi, kuros
katrā iedzīvotāju skaits pārsniedz 500: Zaķumuiža, Silakrogs, Mucenieki,
Tumšupe, Kākciems.

Cauri novadam iet vairāki valsts nozīmes reģionālie autoceļi: P4 (Rīga—Ērgļi),
P3 (Garkalne—Alauksts), P10 (Inčukalns—Ropaži—Ikšķile), vairāki vietējas nozīmes
ceļi. Novada teritoriju šķērso slēgtā dzelzceļa līnija Rīga - Ērgļi, uz tās
atradās 5 dzelzceļa stacijas — Ķivuļi, Bajāri, Kangari, Remīne un Augšciems.



https://lv.wikipedia.org/wiki/Rojas_novads

Rojas novads ir pašvaldība Kurzemes ziemeļos, Rīgas jūras līča piekrastē, kurā
2008. gadā apvienoti bijušā Talsu rajona Mērsraga un Rojas pagasti. 2010. gada
beigās novada iedzīvotāji nobalsoja par tā sadalīšanu Mērsraga un Rojas novados.
Robežojas ar Dundagas, Mērsraga, Talsu un Tukuma novadiem. Lielākās apdzīvotās
vietas ir Roja (novada centrs), Rude, Kaltene, Melnsils, Ģipka, Valgalciems.

Atrodas Piejūras zemienē — Engures līdzenumā. Augstākā vieta — 23,5 m vjl. —
rietumos no Rojas.

1945. gadā Lubezeres pagastā izveidoja Rojupes ciema padomi. 1950. gadā Rojupes
ciemam pievienoja daļu Jaunciema ciema un Jūrmalas ciema, 1954. gadā — lielāko
daļu Lubezeres ciema, 1963. gadā — daļu Kaļķu ciema. 1969. gadā Rojupes ciemā
esošajai Rojai piešķīra pilsētciemata statuss, bet ciemu pievienoja Rojai kā
lauku teritoriju. 1991. gadā Rojai atņēma pilsētciemata statusu un kopā ar lauku
teritoriju reorganizēja par pagastu. 2008. gadā Rojas pagasts apvienojās ar
Mērsraga pagastu un izveidoja Rojas novadu.

2010. gada janvārī Mērsraga iedzīvotāji kopsapulcē izlēma izstāties no Rojas
novada un izveidot atsevišķu Mērsraga novadu. 2010. gada septembrī Saeima
pirmajā lasījumā atbalstīja izmaiņas Administratīvo teritoriju un apdzīvoto
vietu likumā, paredzot Mērsraga novada izveidi. Rojas un Mērsraga novadu domju
vēlēšanas bija paredzētas 2010. gada 30. oktobrī, bet notika tikai 2010. gada
18. decembrī.



https://lv.wikipedia.org/wiki/Prei%C4%BCi

Preiļi atrodas Latgales centrālajā daļā, aptuveni 200 km uz austrumiem no Rīgas,
svarīgu ceļu (Līvānu-Krāslavas, Viļānu-Daugavpils) krustpunktā. Tā arī ir
nozīmīga pieturvieta svētceļojuma laikā uz Aglonu, kas tradicionāli notiek
augusta sākumā. Preiļiem ir raksturīgs Latgales (iekšzemes) klimats ar augstām
temperatūrām vasarā, bet zemākām - ziemā.

Uzskata, ka Preiļu novads jeb "Preiļu zeme" bija viena no senās latgaļu Jersikas
valsts administratīvi teritoriālajām vienībām un karaļa Visvalža pēcnācēju
pēdējais mantojums. Avotos Preiļi pirmoreiz tiek minēti ap 1250. gadu, taču
pastāv uzskats, ka senie Preiļi ir sākuši veidoties daudz agrāk ap Anspaku un
Pliudu pilskalniem, kas tikuši apdzīvoti jau 10. gadsimtā.

Preiļi attīstījās kā tirgotāju un amatnieku brīvciems netālu no Preiļu muižas
(Prele) centra. Miesta tiesības Preiļiem piešķirtas 1852. gadā, kad tajā bijušas
85 sētas, katoļu dievnams un krogs. Preiļos tika rīkoti vērienīgi gadatirgi, kas
ilguši pat vairākas dienas. Ap 1897. gadu Preiļu iedzīvotāju skaits sasniedza
2104, bet 1935. gadā Pirmā pasaules kara un migrācijas dēļ samazinājas līdz
1662, tolaik 50% pilsētas iedzīvotāju bija ebreji.

1926. gadā Preiļiem piešķīra biezi apdzīvotas vietas statusu, bet 1928. gadā —
pilsētas tiesības. Pēc Otrā pasaules kara iedzīvotāju skaits bija zem 1000
iedzīvotājiem, taču salīdzinoši īsā laikā iedzīvotāju skaits sāka strauji
palielināties, ko veicināja strādnieku ieceļošana no Padomju Savienības. 1989.
gadā iedzīvotāju skaits sasniedza 9421, taču līdz ar neatkarības atgūšanu,
samazinājās rūpniecības apjomi un arī cilvēku skaits.

Preiļu parks un Borhu muižas komplekss, Miniatūrā karaļvalsts un leļļu galerija,
P. Černavska keramikas māja, Preiļu Vēstures un lietišķās mākslas muzejs, Preiļu
Romas katoļu baznīca.



https://lv.wikipedia.org/wiki/Odrija_Hepb%C4%93rna

Odrija Hepbērna (angļu: Audrey Hepburn; 1929. gada 4. maijs — 1993. gada
20. janvāris), dzimusi Odrija Ketlīna Rastona (angļu: Audrey Kathleen Ruston),
bija britu aktrise un humanitārā darbiniece.

Par lomu filmā "Romas brīvdienas" saņēmusi Amerikas Kinoakadēmijas balvu kā
labākā aktrise galvenajā lomā. Amerikas Kinoinstitūts nosaucis Hepbērnu par
vienu no visu laiku labākajām aktrisēm, ierindojot viņu trešajā vietā Dižāko
Amerikas ekrāna leģendu sarakstā.

Hepbērna piedzima un uzauga Beļģijā. Viņa bija vienīgais bērns brita Džozefa
Viktora Antonija Rustona un viņa otrās sievas bijušās baroneses Ellas van
Hēmstras, holandiešu aristokrātes, ģimenē.

Viņas tēvs vēlāk pieņēma vecvecmāmiņas Ketlīnas Hepbērnas uzvārdu, tādējādi
Odrijas uzvārds kļuva Hepbērna-Rustona. Hepbērnai bija divi pusbrāļi no mātes
pirmās laulības ar holandiešu muižnieku Džonkhīru Hendriku Gustafu Ādolfu
Quarlzu van Uffordu - Džonkhīrs Arnouds Roberts Aleksandrs "Alekss" Qarlzs van
Uffords un Džonkhīrs Ians Edgars Brūss Quarlzs van Uffords.

1935. gadā Hepbērnas vecāki izšķīrās, un viņas tēvs ģimeni atstāja. Vēlāk šo
viņa nosauca par traumatiskāko savas dzīves brīdi. Pēc daudziem gadiem ar
Sarkanā krusta palīdzību, viņa noskaidroja tēva atrašanās vietu, uzturēja
kontaktus un finansiāli viņu atbalstīja līdz mūža galam.

Tuvojoties Otrajam pasaules karam, 1939. gadā ģimene pārcēlās uz vectēva māju
Arnhemā, Nīderlandē, cerot, ka Vācija šai valstij neuzbruks. No 1939. gada līdz
1945. gadam Odrija apmeklēja Arnhemas Konservatoriju, kurā līdzās standarta
mācību priekšmetiem apguva arī baleta pamatus.

1940. gadā vācieši iebruka Nīderlandē. Vācu okupācijas laikā Hepbērna pieņēma
vārdu Edda van Hēmstra (Edda van Heemstra), jo viņas angliskais vārds varēja
sagādāt briesmas.

Hepbērna nodarbojās ar baletdejošanu. Ap 1944. gadu viņa slepeni uzstājās
skatītājiem, lai savāktu naudu Holandes pretošanās kustībai. Pēc Sabiedroto
otrās frontes atklāšanas (D-dienas), dzīves apstākļi pasliktinājās. Arnhemu
nopostīja artilērijas ugunis, kas bija daļa no operācijas Market Garden.
Sekojošā bada laikā, 1944. gada ziemā, vācu armija konfiscēja ēdienu un
degvielu. Cilvēki mira no bada un aukstuma. Hepbērna un daudzi citi cilvēki
izdzīvoja cepot biskvītus, miltus izgatavojot no tulpju sīpoliem. No šā perioda
ir saglabājušies daži bērnības zīmējumi.

Karam beidzoties, kad valsts tika atbrīvota, iedzīvotāji varēja saņemt Apvienoto
Nāciju Organizācijas palīdzību. Hepbērnas kara laika pieredze ir viens no
galvenajiem iemesliem kādēļ viņa vēlāk iesaistījās UNICEF brīvprātīgajā darbā.

Pēc kara beigām 1945. gadā Hepbērna kopā ar māti pārcēlās uz Amsterdamu. Tur
viņa trīs gadus mācījās baletu pie Sonia Gaskell. 1948. gadā Hepbērna pirmo
reizi piedalījās filmā Nederlands in 7 lessen. Pēc tam viņa studēja baletu
Londonā pie lēdijas Marie Rambert, kā arī strādāja par modeli.

Hepbērna uzstājās teātrī, piedalījās nelielās kinolomās. Vienā tādā lomā
Hepbērnu ievēroja franču rakstniece Kolete, un ieteica viņu titullomai Brodvejas
uzvedumā Žižī (Gigi), kas bija veidots pēc Koletes darba. Par Žižī lomu Hepbērna
nopelnīja Teātra pasaules balvu (Theatre World Award).

1953. gadā Hepbērna filmējās princeses Annas lomā filmā "Romas brīvdienas" kopā
ar Gregoriju Peku. Par šo lomu viņa saņēma Amerikas Kinoakadēmijas balvu kā
labākā aktrise galvenajā lomā, BAFTA kino balvu kā labākā aktrise galvenajā lomā
un Zelta Globusa balvu kā labākā aktrise dramatiskā filmā.

Ievērību guva arī Hepbērnas nākamās lomas filmās "Sabrina" (1954), "Karš un
miers" (1956), "Mūķenes stāsts" (1959), "Brokastis pie "Tifanija"" (1961),
"Šarāde" (1963), "Mana skaistā lēdija" (1964), "Kā nozagt miljonu" (1966).

Hepbērna kļuva par UNICEF Labas gribas sūtni. Sākot ar 1988. gadu viņa
piedalījās humanitārās palīdzības misijās, apmeklēja daudzas pasaules valstis,
piemēram, Etiopiju, Turciju, Sudānu, Bangladešu, Vjetnamu, Centrālamerikas
valstis. Četrus mēnešus pirms savas nāves Hepbērna bija Somālijā. Situāciju šajā
valstī viņa aprakstīja kā pašu briesmīgāko, ko viņa jebkad redzējusi.

Izsakot atzinību par darbu UNICEF, ASV prezidents Džordžs H. V. Bušs Hepbērnu
apbalvoja ar Prezidenta brīvības medaļu. Jau pēc nāves Hepbērnu apbalvoja ar
Amerikas Kinoakadēmijas Džīna Heršolta humanitāro balvu.

1950. gadu sākumā Hepbērna bija saderināta ar Džeimsu Hensonu, tomēr pēdējā
brīdī kāzas atcēla.

Vēlāk Hepbērna bija precējusies divas reizes - pirmoreiz ar amerikāņu aktieri un
režisoru Melu Fereru (laulība ilga no 1954. līdz 1968. gadam) un otrreiz ar
itāļu psihiatru Andrea Doti (no 1969. līdz 1982. gadam). Pēdējā dzīves posmā (no
1980. gada līdz 1993. gadam) Hepbērnas partneris bija nīderlandiešu aktieris
Roberts Volders.

Hepbērnai bija divi bērni - Šons Hepbērns Ferers (dzimis 1960. gadā) un Luka
Doti (dzimis 1970. gadā).

Par Hepbērnu ir publicēti biogrāfiski materiāli. Plašu atzinību ir ieguvusi
2000. gada TV biogrāfiskā filma "Odrijas Hepbērnas stāsts" (The Audrey Hepburn
Story), kurā Hepbērnu agrā jaunībā atveido Emmija Rosama, bet pamatlomā ir
Dženifere Lova Hjūita. Šīs filmas beigās ir iekļauti arhīva materiāli ar Odriju
Hepbērnu, kas filmēti viņas pēdējās UNICEF misijas laikā.

2002. gadā Hepbērnas humanitāro darbu godināja ANO Speciālajā, bērniem veltītajā
sesijā, atklājot ANO Ņujorkas galvenajā mītnē statuju "Odrijas gars" (The Spirit
of Audrey).



https://lv.wikipedia.org/wiki/Malaizija

Malaizija (malajiešu: Malaysia) ir federatīva valsts Dienvidaustrumāzijā. Tā
sastāv no 13 štatiem un trīs federālajām teritorijām. Valsts sauszemes platības
daļu, kura ir 329 847 km², Dienvidķīnas jūra sadala divās līdzīga lieluma daļās
— Rietummalaizijā Malakas pussalas dienviddaļā un Austrummalaizijā Kalimantāna
salas ziemeļos. Malaizijas pussalas daļa robežojas ar Taizemi, bet salas daļa ar
Bruneju un Indonēziju. Valsts galvaspilsēta ir Kualalumpūra, savukārt federālās
valdības sēdeklis atrodas Putradžajā. Malaizijā atrodas Eirāzijas kontinentālās
daļas galējais dienvidu punkts — Piai rags.

Kaut arī Malaiziju vairākumā apdzīvo malajieši, šeit dzīvo arī ievērojams skaits
ķīniešu un indiešu. Kopumā sabiedrība ir multientiska un multikulturāla, kam ir
būtiska nozīme valsts politiskajā dzīvē. Atbilstoši Malaizijas konstitūcijā
noteiktajam islāms ir valsts reliģija, tomēr vienlaikus valstī pastāv reliģiskā
brīvība attiecībām uz citām ticībām. Valsts iekārta ir veidota pēc Vesminteres
sistēmas parauga, Malaizija pieder anglosakšu tiesību sistēmai. Valsts galva ir
karalis, kuru ik pēc pieciem gadiem ievēl deviņi sultāni. Izpildvaru — valdību
vada premjerministrs, likumdevējvara pieder divpalātu parlamentam.

Kopš neatkarības iegūšanas Malaizijas ekonomika bija viena no ātrāk augošajām
Āzijā, vairāk kā 50 gadu tās iekšzemes kopprodukts auga vidēji par 6,5% gadā.
Tās ekonomiskais dzinējspēks ir bijis resursu eksports, tomēr Malaizija
pakāpeniski ir attīstījusi arī zinātnes, tūrisma, tajā skaitā medicīniskā, kā
arī tirdzniecības sektorus. Mūsdienās tā ir industrializēta valsts ar attīstītu
tirgus ekonomiku, kas ieņem trešo vietu Dienvidaustrumāzijā un 29. vietu pasaulē
pēc ekonomikas apjoma. Malaizija ir Dienvidaustrumāzijas Nāciju Asociācijas
dibinātājvalstīm, kā arī Nāciju Sadraudzības, Nepievienošanās kustības un citu
starptautisko organizāciju biedre.

Panākumus ekonomikā Malaizijai nodrošina bagātie dabas resursi. Naftas atradnes
galvenokārt Sabahas un Saravakas štatu piekrastē, ir tik lielas, ka valsts
iegūst vairāk nekā 800 000 barelu naftas dienā. Nozīmīgas ir arī dabas gāzes
atradnes, iegūst arī dažādu metālu rūdas — alvu, varu, zeltu u. c.

Lielākā daļa Rietumu Malaizijas meži ir izcirsti, lai iegūtu zemi
lauksaimniecībai, ierīkotu plantācijas un apmetnes.[nepieciešama atsauce]
Austrumu Malaizijā Saravakā joprojām saglabājušies vieni no senākajiem un
plašākajiem pirmatnējiem tropu mežiem uz Zemes. Tomēr intensīvā mežu izciršana
ir ļoti aktuāls vides jautājums valstī, jo mežizstrāde ir viena no galvenajām
Malaizijas rūpniecības nozarēm. Valsts ir pasaulē lielākā tropiskās cietkoksnes,
baļķu un zāģmateriālu eksportētāja. Pēc Pasaules Bankas aprēķiniem, Malaizijas
mežos kokus izcērt trīs reizes lielākā apjomā, nekā tie tiek iestādīti no
jauna.[nepieciešama atsauce]

Malaiziešu valstiskuma aizsākumi meklējami 15. gadsimtā, kad šeit izveidojās
Malajas sultanāts, kuru vēlāk pakļāva portugāļi un holandieši. 18. gadsimtā
malajiešu apdzīvotās teritorijas tika iekļautas Britu impērijā, kļūstot par
britu protektorātu. Valsts pussalas daļa 1946. gadā tika apvienota kolonijā —
Malajas savienībā, savukārt 1948. gadā tā kļuva par Malajas federāciju, kas
1957. gada 31. augustā pasludināja neatkarību. 1963. gada 16. septembrī,
apvienojoties ar Rietumbruneju, Saravaku un Singapūru tika izveidota jauna
valsts, kas tika nosaukta tās mūsdienu vārdā — par Malaiziju. Mazāk kā pēc
diviem gadiem Singapūra izstājās no federācijas, kļūstot par patstāvīgu valsti.

Malaizijas konstitūcija nosaka reliģijas brīvību, bet valsts galvenā reliģija ir
islāms. Aptuveni 61,3% iedzīvotāju pieder pie islāma, 19,8% — pie budisma, 9,2%
kristietības un 6,3% — hinduisma. 1,3% praktizē konfūcismu, taoismu vai kādu
citu tradicionālo Ķīnas reliģiju, bet tikai 0,7% iedzīvotāji ir bez reliģiskās
piederības.

Malaizijas lielākie laikraksti pieder valstij un valdošās koalīcijas partijām,
tomēr arī dažas lielākās opozīcijas partijas izdod laikrakstus, kas tiek tirgoti
līdzās komersantu izdotajiem izdevumiem. Pastāv atšķirība starp valsts daļām,
kuras atdala jūra. Medijos, kas bāzējas uz pussalas, pastāv otršķirīga attieksme
pret notikumiem un ziņām valsts daļā, kas atrodas uz salas, šī valsts daļa tiek
uztverta kā kolonija. Vienlaikus medijos vērojama negatīvu ziņu par Indonēziju
akcentēšana, saasināt abu valstu attiecības. Valstī tiek izdotas dienas
laikraksti malaju, angļu, ķīniešu un tamilu valodās. Pastāvot ierobežojumiem
attiecībā uz izdošanas un informācijas izplatīšanas tiesībām, kas noteikti
Malaizijas likumos, piemēram, Drukātās preses un publikāciju likumā, preses
brīvība valstī kopumā ir ierobežota. Malaizijas valdība ir mēģinājusi ierobežot
opozīcijas spēku laikrakstu izdošanu pirms vēlēšanām, piemēram, 2007.gadā
izpildvara realizēja direktīvu, kas noteica aizliegumu opozīcijas līderiem
uzstāties televīzijā un radiopārraidēs.



https://lv.wikipedia.org/wiki/Lubene

"Lubene" (angļu: Pulp Fiction) ir 1994. gada amerikāņu kriminālfilma, kuras
režisors ir Kventins Tarantīno, viņš kopā ar Rodžeru Everiju sarakstīja arī
filmas scenāriju. Filma ir pazīstama ar bagātajiem dialogiem, ironisko humora un
vardarbības sajuakumu, nelineāro sižeta līniju. "Lubene" tika nominēta septiņām
Amerikas Kinoakadēmijas balvām, tai skaitā par labāko filmu, taču filma uzvarēja
tikai kategorijā "Labākais oriģinālais scenārijs". 1994. gada Kannu
kinofestivālā tā tika pie festivāla galvenās balvas — Zelta palmas zara. Filma
galvenokārt saņēma pozitīvas kritiķu atsauksmes. Dalība filmā palīdzēja Džonam
Travoltam atkārtoti kļūt slavenam.

Filma savu pirmizrādi piedzīvoja 1994. gada maijā Kannu kinofestivālā, ASV
kinoteātros filmas izrādīšana tika uzsākta 1994. gada 14. oktobrī. 2013. gadā
filma tika iekļauta ASV Kongresa bibliotēkas Nacionālajā kinoreģistrā kā
"kulturāli, vēsturiski vai estētiski nozīmīga filma".



https://lv.wikipedia.org/wiki/Livonija

Livonija (latviešu: Līvzeme) jeb Māras zeme (latīņu: Terra Mariana vai terra
matris) bija 1225. gadā tagadējās Vidzemes, Latgales un Igaunijas dienvidu daļā
izveidota suverēna teritorija Svētās Romas impērijas nominālā pakļautībā.

Vēlāk Livonija iekšējo ķildu rezultātā Romas pāvesta vicelegāta Vilhelma no
Modenas vadībā tika pārveidota par valstu savienību ar metropoli Rīgā, kas tika
saukta arī par Livonijas konfederāciju. Tajā ietilpa (pakļaušanas kārtībā)
Līvzeme, Letija, Sēlija, Igaunija, Zemgale, Kurzeme un, īslaicīgi, arī
Žemaitija. No 1419. gada regulāri tika sasaukti Livonijas landtāgi kā Livonijas
konfederācijas augstākais pārvaldes orgāns.

Vārda etimoloģija, iespējams, saistāma ar somugru liv - smiltis, un igauņu
Liivimaa, jo Daugavas līvi bija pirmā kristītā šī reģiona tauta, un to zemēs
radās pirmie kristīgās kultūras atbalsta punkti. Tātad apzīmējumu varētu tulkot
kā "smilšu zeme", kas saskan ar tās novietojumu gar Rīgas jūras līča piekrasti,
Piejūras zemienes smilts augšņu zonā.

Livonijas krusta karu perioda sākumā par Livoniju dēvēja vienīgi 1188. gada 1.
oktobrī izveidotās Livonijas bīskapijas teritoriju. Livonijas bīskaps Alberts un
ar viņa svētību 1202. gadā izveidotais Zobenbrāļu ordenis pakāpeniski pakļāva ne
tikai Daugavas un Gaujas līvu zemes tagadējās Latvijas teritorijā, bet arī
latgaļu un sēļu zemes gar Daugavas un Gaujas tirdzniecības ceļiem un sakaliešu
un ugauņu zemes tagadējās Igaunijas dienvidu daļā.

Livonijas nosaukums 14.-16. gadsimtā tika lietots kā apzīmējums ģeogrāfiskajam
reģionam Baltijas jūras austrumu krastā, kas aptuveni atbilst mūsdienu Latvijas
un Igaunijas teritorijai. Pēc Livonijas konfederācijas sabrukuma no 17. gadsimta
par Livoniju dēvēja Zviedru Vidzemes un Poļu Vidzemes (Latgales) teritoriju. 19.
gadsimtā par Livoniju sauca vienīgi Vidzemes guberņas teritoriju. Pēc neatkarīgo
Latvijas un Igaunijas Republiku nodibināšanas Livonijas nosaukums kļuva par
vēsturisku jēdzienu.

Pirmo reizi Livonijas jeb Līvzemes (vikingu: Iflanti vai Liflandi) vārds
pieminēts Trosas rūnu akmens un Vekholmas rūnu akmens uzrakstā un liecina par
zviedru vikinga Frejgera (Freygeirr) Livonijas karagājieniem 11. gadsimtā. 1188.
gada 1. oktobrī izveidojās Livonijas bīskapija, kuras bīskapiem ar katoļticībā
pārgājušo līvu un letgaļu vasaļu palīdzību izdevās pakļaut Jersikas un Kokneses
zemes, 1208. gadā sākās arī igauņu zemju pakļaušana. 1214. gada 20. februārī
Romas pāvests Inocents III atbrīvoja Livonijas bīskapiju no Brēmenes arhibīskapa
uzraudzības. 1218. gadā bīskaps Alberts ieguva tiesības iecelt jaunus bīskapus
viņam pakļautajās zemēs, un tajā pašā gadā Daugavas kreisā krasta pakļautajās
zemēs tika dibināta Sēlijas bīskapija.

1220. gadā Lundas arhibīskaps paziņoja, ka visa Igaunija piederot Dānijas
karalim, pret ko iebilda Livonijas bīskaps Alberts. Dānijas karalis Valdemārs II
(1170-1241) dusmās pavēlēja nobloķēt Rīgas tirdzniecību. Nesaņēmis Romas pāvesta
Honorija III (1216-1227) un ķeizara Frīdriha atbalstu, bīskaps Alberts piekāpās
un 1221. gadā gan Igaunija, gan Livonija tika pakļautas Dānijas karaļa
virskundzībai, taču ar noteikumu, ka viņa konventu prelāti, viņa vīri un visi
rīdzinieki ar līviem un letiem šim nolīgumam dotu savu piekrišanu.

1222. gadā bīskaps Alberts Sāmsalas tikšanās laikā pārliecināja Dānijas karali
dot Livonijai suverenitāti. 1224. gadā Livonijas bīskapa pakļautībā tika
nodibināta arī Tērbatas bīskapija, 1226. gadā Zemgales bīskapija ar mērķi
iekarot visas zemgaļu un žemaišu zemes līdz pat Nemunas upei. Tomēr Albertam I
neizdevās iegūt kāroto Livonijas arhibīskapa titulu un viņa diacēzes robežās
juridiski ietilpa tikai Līvzeme, Vidzemes latgaļu daļa (Letija) un daļa no
Igaunijas.

Par suverēnas Livonijas izveides brīdi uzskatāms 1225. gada 1. decembris, kad
Livonijas bīskaps Alberts kļuva par Svētās Romas impērijas firstu. Ar Romas
pāvesta vicelegāta Vilhelma no Modenas misiju (1224-1251) starpniecību 1228.
gadā tika nodibināta Sāmsalas-Vīkas bīskapija, bet 1234. gadā Kurzemes
bīskapija. Par Livoniju kā reģionu (t.s. Livonijas konfederācija) var runāt kopš
1243. gada 1. oktobra, kad sapulcējušies Rīgā uz kopēju apspriedi, Livonijas
zemes kungi, Rīgas, Tērbatas un Sāmsalas bīskapi, kā arī Teitoņu ordeņa
vicemestrs, noslēdza valstu sadarbības līgumu. Bīskapa Alberta I sapnis
piepildījās tikai pēc viņa nāves 1245. gadā, kad Romas pāvests par arhibīskapa
sēdekli izvēlējās Rīgu, kas kļuva par Livonijas metropoli. No šā brīža Livonijas
bīskapijas oficiālais nosaukums bija Rīgas arhibīskapija, un tai pakļāvās ne
tikai Livonijas bīskapi, bet arī trīs Prūsijas bīskapi.

Līdz 1255. gadam Livonijas jēdziens, lai atšķirtu no Prūsijas, nostabilizējās kā
piecu valstu - Livonijas ordeņa, Rīgas arhibīskapijas, kā arī Kurzemes, Tērbatas
un Sāmsalas-Vīkas bīskapiju savienības nosaukums.

Jaunajos laikos nosaukumu "Livonija" izspieda lokālie politiskie apzīmējumi,
piemēram, Kurzemes un Zemgales hercogiste, Pārdaugavas hercogiste. Tikai 1790.
gadā Vācijā izdotajā Hībnera "Enciklopēdijā" starptautiskā apritē atsāk lietot
apzīmējumus latvieši un Latvija nevis Livonijas jeb Vidzemes sakarā, bet
attiecinot tos uz visu mūsdienu Latvijas teritoriju.

Nesaskaņas dažādu Livonijas politisko spēku (bīskapiju, ordeņa un pilsētu)
starpā sākās jau krusta karu laikā 13. gs. Galvenie pretrunu cēloņi bija
meklējami jaunkristīto zemju un svarīgāko tirdzniecisko ceļu sadalē. Par īpašu
"strīdus ābolu" ordeņa un arhibīskapa attiecībās kļuva Rīgas pilsēta kā
nozīmīgākais tirdznieciskais centrs Austrumbaltijā. Turpretī rīdzinieki līdzās
ekonomiskajai patstāvībai tiecās iegūt arī politisko suverenitāti, atbrīvojoties
no bīskapa (arhibīskapa) vai vēlāk ordeņa virskundzības. Savukārt Livonijas
ordeni neapmierināja zobenbrāļu atstātais mantojums - lēņtiesiskā un baznīcas
atkarība no Rīgas arhibīskapa. Jāņem vērā, ka Vācu ordeņa brāļi Prūsijā bija
pilnīgi zemes kungi un pakļāvās tikai pāvestam, turklāt viņa ietekme nemitīgi
saruka. Vācu ordenim laicīgās dzīves jautājumos pakļāvās arī Prūsijas četri
bīskapi, neraugoties uz to, ka viņu garīgais kungs bija Rīgas arhibīskaps.
Livonijas ordeņa brāļi, Prūsijas ordeņbrāļu iedvesmoti, uzsāka cīņu par visas
Livonijas zemes pakļaušanu savai varai. Cīņa par hegemoniju Livonijā nebija
tikai iekšēja, izolēta parādība. To iespaidoja tuvāku un tālāku kaimiņvalstu
savstarpējās attiecības un pret Livoniju vērstā politika. Livonijas iekšpolitiku
ietekmēja Vācu ordenis, Lietuva, Polija, Dānija, Novgorodas un Pleskavas
republika, bet kopš 15. gs. - Maskavija un Zviedrija. Zināma loma Livonijas
valstiņu attiecībās bija Hanzas pilsētām un Eiropas lielvarām - katoļu pāvestiem
un Sv. Romas vācu ķeizariem. Livonijas valdnieki tāpēc savos konfliktos bieži
meklēja ārēju politisku un militāru atbalstu, tādējādi Livonijas ķildās
iesaistot ne tikai kaimiņvalstis, bet pat pāvestus un ķeizarus. Par regulāru
parādību kļuva ordeņa un bīskapu savstarpējā sūdzēšanās pāvesta kūrijā un
pāvestu uzpirkšana. Par galvenajiem sāncenšiem Livonijā kļuva ordenis un
arhibīskaps.

Pēc Livonijas krusta karu pirmā posma noslēguma 1225. gadā Livonijas teritoriju
apceļoja Romas pāvesta pilnvarotais vicelegāts Modenas Viļums. Pēc viņa
diplomātiskās misijas pieturas punktiem var izdarīt secinājumus par viņa
iecerētās Terra Mariana valsts administratīvo iedalījumu:

Kā Livonijas kaimiņzemes, kuru sūtņi vai valdnieki ieradās pie Romas pāvesta
legāta, 1225. gadā minētas Novgoroda, Viestarda pārvaldītā Zemgale, Visvalža
pārvaldītā Jersika, dāņu bīskapu pārvaldītā Rēvele, pagaidām vēl patstāvīgā
Sāmsala.

Pēc Livonijas konfederācijas sabrukuma Livonijas kara rezultātā 16. gadsimta
beigās sadalītās Livonijas teritorijā izveidojās trīs atšķirīgas provinces:

Pirmo Livonijas karti sastādīja Antverpenes astronoms un matemātiķis Jans
Portancijs ap 1570. gadu un tā publicēta Ortēlija un Merkatora atlantos. Pirmo
Rīgas aprakstu sniedza Sebastjans Minsters savā enciklopēdiskajā darbā
"Kosmogrāfija" (Bāzele, 1544., 1550. g.).



https://lv.wikipedia.org/wiki/Litrs

Litrs ir tilpuma mērvienība, ko apzīmē ar "L" vai "l". Litrs nav SI vienība (SI
tilpuma mērvienība ir kubikmetrs), bet tas ir precīzi vienāds ar 1
kubikdecimetru. Litrs ūdens 4 °C temperatūrā sver apmēram 1 kilogramu.

Termina nosaukums cēlies no senas franču tilpuma mērvienības litrona (franču:
litron), kas bija apmēram 0,83 tagadējie litri. Saskaņā ar SI principiem,
mērvienībai, kas nav nosaukta par godu kādam zinātniekam, saīsinātajam
apzīmējumam jābūt ar mazo burtu, tomēr litra gadījumā mazo "l" var viegli
sajaukt ar ciparu "1". Tādēļ 1979. gadā XVI Vispārējā svaru un mēru konferencē
tika nolemts litram izņēmuma kārtā atļaut oficiāli lietot arī otru apzīmējumu —
lielo "L". Dažās jomās, piemēram, farmācijā, mūsdienās atļauts lietot tikai
lielo "L".

1978. gadā Vaterlo universitātes (Kanāda) fizikas katedras līdzstrādnieks Kenets
Vulners universitātes avīzē "Chem13 News" publicēja rakstu ar sīku franču
zinātnieka Kloda Emīla Žana Batista Litra biogrāfiju. Klods Litrs esot ražojis
stikla vīna pudeles un bijis pirmais, kas sācis izgatavot laboratorijas traukus,
bet 1763. gadā ieteicis mērīt tilpumu, nosakot šķidruma masu. Pēc viņa nāves šis
priekšlikums esot bijis apstiprināts, bet tilpuma mērvienība nosaukta Litra
vārdā. Kaut arī raksts ar izdomāto biogrāfiju tika publicēts Joku dienā, to
kļūdas dēļ pārpublicēja IUPAC žurnāls Chemistry International. Lai gan jau
nākamajā numurā IUPAC to atsauca, ziņas par Litru kā patiesas tikušas
pārpublicētas daudzos izdevumos, tai skaitā arī latviešu valodā.

1 decilitrs = 100 mililitri 1 kubikmetrs = 1000 kubikdecimetri = 1 000 000
kubikcentimetri = 1000 litri = 10 000 decilitri = 10 hektolitri 1 kubikdecimetrs
= 1000 kubikcentimetri = 1 litrs = 10 decilitri 1 hektolitrs = 10 dekalitri =
100 litri = 1000 decilitri 1 litrs = 10 decilitri = 1000 mililitri



https://lv.wikipedia.org/wiki/Latvie%C5%A1u_ornamenti

Latviešu ornamenti jeb latviešu raksti ir vēstures gaitā pārmainījušās latviešu
mitoloģiskās un piederības zīmes, kas pamazām zaudējušas savu sākotnējo nozīmi
un saglabājušās kā rotājumu vai latviešu tautas tērpu elementi. Tautas dziesmās
ornamenta veidošanu sauc par rakstīšanu vai rotāšanu. Latviešu tautastērpu
elementu (jostu, kreklu, sagšu u.c.) izmantotie ornamenti, pieskaitāmi pie
ģeometrisko ornamentu grupas. Ieskaitot rotaslietās izmantotos, var izdalīt
vairākus desmitus patstāvīgu ornamentālu zīmju, kuras tautastērpu un aksesuāru
rotājumos tikušas dažādi kombinētas, ar laiku veidojot neatkārtojamas, tikai
latviešu tautastērpiem raksturīgas ornamentālās kombinācijas.

Ornamentikas attīstības gaita ir izsekojama arī arheoloģiskajā materiālā, sākot
ar akmens laikmetu, pirmo rotājumu konstatāciju keramikas un kaula mājturības
priekšmetu paraugos, agro dzelzs laikmetu, kad ornamentikas elementu skaits
ievērojami pieaug: sīkas, šķērsām svītrotas strīpas, saulītes (riņķīši ar actiņu
vidū), īsākas vai garākas taisnas svītras dažādos salikumos, taisni un slīpi
krusti. Tas uzlūkojams par laiku, kad nostiprinās pamats visai tālākai latviešu
ornamentikai. 5.—6. gs. vērojamas jaunas izmaiņas: rotājamais lauks tiek atstāts
pēc iespējas tukšs un raksti novietoti tikai noteiktās vietās, piemēram, aproču
galos nostājas viens vai divi raksti, kas atkārtojas tikai nedaudz reižu.
Taisnais un slīpais krusts sāka ieņemt aizvien redzamāku vietu, un blakus tam
lielu nozīmi ieguva līklocis. Kuplos ornamentus vairs nemēdza iecirst ar taisnām
svītrām, bet iegrieza ar sīku, viļņveidīgu strīpu. Jauna parādība bija rakstu
novietošanās maiņu virknēs ap 8. gs. 9.—13. gs. ornamentikā ar līkloču palīdzību
ir rotāts liels skaits dažādu rakstu, klāt nākot puselementiem (pusapļiem,
kvadrātiņiem, lāsīšu virknēm). Ļoti daudz krustu variantu, ugunskrusts ir vairāk
kā desmit variantos. Vēlajā dzelzs laikmetā Kurzemes, Zemgales, Latgales, un
lībiešu novados ornamentikas salikumi sāk atšķirties, vairāk salikuma
kompozīciju ziņā. Jaunajos laikos, līdz ar amatniecības rīku attīstību,
ornaments kļuva sarežģītāks, konstatējamas izteiktas citu kultūru ietekmes
pēdas, piemēram, Zemgalē ienākušo votu ietekmē parādās "ziediņu" motīvi,
Rietumkurzemē spilgti sarkanie brunči, pērlīšu izšuvumi, Daugavas baseinā
baltkrieviem raksturīgie raksti audenēs (skat. arī: Lielvārdes josta).

Latviešu rakstu apzināšanā liela nozīme bija Rihardam Zariņam, kas sarakstīja
krājumu "Latvju raksti" trijos sējumos (1924—1931). Jūlijs Madernieks latviešu
ornamentus izmantoja īpatnēja lietišķās mākslas stila radīšanai, apkopojot savus
metus krājumā “Raksti” (1930).

Etnogrāfu savāktais materiāls liecina, ka paši ornamentu veidotāji (audējas,
izšuvējas, kalēji u.c. latviešu mājamatnieki) 19. gs. ornamentu zīmes apzīmēja
dažādi, salīdzinot ar dabā sastopamām formām, piemēram: "krustiņš", "lapiņa",
"zvaigznīte", "spolīte". Nosaukumu nenoteiktību pat vienā novadā un tai pašai
teicējai konstatējis jau V. Klētnieks (1905.—1968.): "Trūkst nosaukumu tieši
pašām raksturīgākajām zīmēm, piemēram, tai pašai svastikai. Tā nosaukumu tautā
nemin pat J.Niedre, kaut gandrīz ikvienā Krustpils novada jostā ir vismaz pa
kādam ugunskrusta paveidam. A.Dzērvītis tieši piemin, ka Zaubē nepazīstot tāda
"ugunskrusta" vārda, un saucot vienkārši par "krustiņu". Tātad, tīri formālu
trūkumu dēļ, tautā lietotie nosaukumi sistemātiskam latvju ornamentu aprakstam
neder. Tādēļ pētnieki, īpaši tie, kas meklē ornamentā senus mitoloģiskus
simbolus, devuši rakstu veidiem paši savus nosaukumus".

20. gs. pirmajā pusē autodidaktu aprindās plašu popularitāti ieguva idejas par
atsevišķu ornamenta zīmju mitoloģiski simbolisko jēgu, piešķirot ornamentu zīmēm
pašizdomātus nosaukumus, piemeklējot atbilstošus tēlus mitoloģijā, piemēram:
"kāškrusts", "Laimas zīme", "Māras zīme", "Zalkša zīme", "Jumja zīme", "Ūsiņa
zīme" u.c.



https://lv.wikipedia.org/wiki/Laiks

Laiks ir galvenais mērīšanas sistēmas elements, kuru lieto, lai varētu sakārtot
secīgi notikumus, noteikt notikumu ilgumu, intervālu starp tiem, kā arī
kvalitatīvi raksturot ķermeņu kustību. Laiks ir bijis gan reliģijas, gan
filozofijas, gan zinātnes galvenais temats, bet pat visizcilākie dažādu nozaru
zinātnieki vēl nav vienojušies par to, kāda tad īsti ir laika definīcija. Laiks
pēc būtības ir ātrums, ar kādu notiek izmaiņas. Laiku uzskata par ceturto
dimensiju (blakus trim telpas dimensijām), un parasti to iedala pagātnē, tagadnē
un nākotnē. SI laika pamatvienība ir sekunde (s).

Pastāv arī ģeoloģiskais laiks (ģeoloģiskās ēras, kas tiek mērītas miljonos
gadu), gramatiskie laiki utt. Par "laiku" sarunvalodā mēdz dēvēt arī
laikapstākļus.

Klasiskajā fizikā laiks ir mainīgs lielums, kas (blakus telpai) nepieciešams,
lai precīzi nodefinētu priekšmeta vai kustības pozīciju. Šis pieņēmums ir
saskaņā ar Kanta filozofiskajām idejām, kurās laiks un telpa tiek uzskatīti par
nepieciešamiem jebkurai cilvēka pieredzes uztveršanai. Relativitātes teorijā
laiks ir atkarīgs no novērotāja, un dažādiem novērotājiem notikumi "A" un "B"
var norisināties vienlaicīgi, A pirms B vai B pirms A atkarībā no novērotāja.
Tikai tad, ja divus notikumus saista cēloņsakarība, visi novērotāji vienu
notikumu redz kā "cēloni" un otru kā "sekas". Arī procesa ilgums atkarīgs no
novērotāja (skatīt Dvīņu paradokss). Relativitātes teorijā laiks ir no telpas
neatdalāma dimensija, tāpēc šajā teorijā jāstrādā ar jēdzienu "laiktelpa".

Amerikāņu psihologs Filips Zimbardo (angļu: Philip G. Zimbardo) savā darbā The
Time Paradox: The New Psychology of Time That Will Change Your Life postulē, ka
indivīdu attieksme pret laiku ir lielā mērā iemācīta, un tas, kā indivīdi
attiecas pret laiku, pamatā notiek neapzināti, zemapziņas līmenī. Viņaprāt,
Rietumu kultūrai ir identificējami seši laiki: divi pagātnes (negatīva;
pozitīva), divi tagadnes (hēdoniska; fatāliska), un divi nākotnes
(transcendentāla un nākotnes). Laika perspektīvas ir nesaistītas un tās visas
dažādās pakāpēs piemīt visiem cilvēkiem. Pozitīva pagātnes laika orientācija
nozīmē, ka cilvēks pagātni asociē ar pozitīviem notikumiem, tā viņu stiprina un
dod drošības sajūtu; negatīva, gluži otrādāk, nozīmē bailes un nepatīkamus
pārdzīvojumus pagātnē. Kopumā uz pagātni orientētie ir salīdzinoši
konservatīvāki. Tagadnes orientācijā izšķirama hedoniskā laika orientācija, šādi
cilvēki dod priekšroku tūlītējam gandarījumam un atlīdzība, tiecas uz visu, kas
sniedz baudu, cenšas izvairīties no visa, kas izraisa sāpes, savukārt fatāliskā
laika orientācijas cilvēks uzskata, ka viņa dzīvi nosaka citi (piem., liktenis),
tāpēc neuztraucas par nākotni, ir ar mazu pašvērtējumu un bieži ir depresīvi un
mazāk laimīgi; vienlaicīgi tie tomēr tiecas meklēt ko jaunu - jaunā meklējumi
tiem kompensē jau iepriekš noteikto, paredzamo (parasti ne pārāk labvēlīgo)
dzīves gājumu. Tagadnes orientācijas cilvēki vairāk paļaujas uz citu
izteiktajiem solījumiem (ģimenes draugu, valdības). Transcedentālā nākotnes
laika perspektīva raksturojama ar sociologa Maksa Vēbera darba Protestantiskā
ētika un kapitālisma gars fragmentu, kurā viņš norāda, ka protestantisma ētika
„novērsa plāna un sistēmas trūkumu ticīgā ikdienas dzīvē un radīja konsekventu
visa dzīvesveduma metodi. […] dzīve bija orientēta tikai uz transcedento mērķi –
uz aizkapa svētlaimi, taču tieši tāpēc viņa pasaulīga eksistence bija stingri
racionalizēta”. Savukārt vienkāršā nākotnes laika orientācijas cilvēki netiecas
uz laimīgu aizkapa dzīvi, bet koncentrējas uz nākotnes mērķiem (nodarbojas ar
sportu, ēd veselīgu ēdienu, netērē laiku, apcerot pagātnes kļūdas, taču retāk
gatavi ziedot laiku altruistiskiem mērķiem).

Socioloģiskās firmas SKDS pētījums liecina, ka Latvijas sabiedrībā visizteiktākā
ir nākotnes orientācija (62%), pagātnes orientācija konstatēta 44% aptaujāto,
bet uz tagadni orientējušies vien 27%. No 44% aptaujāto, kuriem raksturīga laika
orientācija uz pagātni, divām trešdaļām pagātne orientācija ir pozitīva, bet 17%
aptaujāto laika orientācija ir pagātnes negatīva. Vairāk nekā trešdaļai (35%)
Latvijas iedzīvotāju pastāv transcendentāla nākotnes orientācija, bet gandrīz
pusei iedzīvotāju raksturīga vienkāršā nākotnes laika orientācija.

Starptautiskās mērvienību sistēmas (SI sistēmas) laika pamatmērvienība ir
sekunde.

Par pasaules laiku uzskata Griničas laiku, kas ir laika josla, kuru veido 0°
meridiāna ±7,5° no šīs meridiānas. Pavisam ir 24 laika joslas, kas viena no
otras blakus esošajām atšķiras par vienu stundu, bet kopējais laika nobīžu
skaits ir 51, no kurām mūsdienās izmanto tikai 42. Pārējās 9 laika nobīdes
mūsdienās vairs netiek izmantotas.

Brīdis (dažreiz arī moments) ir ļoti īss laika sprīdis. Dažreiz to pat definē kā
nulle sekundes garu, kaut gan labāk ir apgalvot, ka tā ir daļa no sekundes.



https://lv.wikipedia.org/wiki/L%C4%ABv%C4%81ni

Līvāni ir pilsēta Latgalē, Līvānu novada centrs. Atrodas Daugavas labajā krastā,
cauri pilsētai tek Dubna, kas Līvānos ieplūst Daugavā. Līvāni ir transporta
mezgls — cauri pilsētai iet autoceļi A6 un P63, kā arī dzelzceļa līnija
Rīga—Daugavpils (stacija Līvāni). Attālums līdz Jēkabpilij — 28 km, līdz
Preiļiem — 36 km, līdz Rīgai — 170 km.

Līdz 13. gadsimta sākumam tagadējo Līvānu teritorija atradās Jersikas
ķēniņvalsts sastāvā. Arheoloģiskie atradumi liecina, ka šeit pie senā vikingu
Daugavas ūdensceļa atradies pilskalns ar apmetni, kurā atrasti 10. - 11.
gadsimta sudraba monētu un stienīšu depozīti. Uzskata, ka šeit varētu būt bijis
Lepenes jeb Lepones pilsnovada centrs. Arī Ernests Brastiņš domāja, ka Lepene
atrodusies starp Krustpili un Jersiku. 1255. gada 31. martā Romas pāvests
Aleksandrs IV pēc Rīgas arhibīskapa Alberta lūguma apstiprināja viņa īpašumā
Letijas teritorijā Lepones pili un Jersikas pilskalnu. Iespējams, ka Livonijas
krusta karu laikā ap 1273. gadu Līvānos notika kauja ar lietuviešiem pie Dubnas
(Dubenâ). 1289. gadā Dubnas pils pieminēta kā arhibīskapa vasaļa Johana no
Bardevišas (Johannes de Bardewisch) īpašums.

1533. gadā Rīgas arhibīskapa vasalis Līvens šeit dibināja miestiņu, no viņa
vārda esot cēlies vietas nosaukums (Lievenhof). Tomēr Līvāni dēvēti arī citos
līdzīgos vārdos (Limehnen, Libenen, Livenen). Pēc Livonijas konfederācijas
sabrukuma Līvāni nokļuva Livonijas Pārdaugavas hercogistes, vēlāk Inflantijas
vaivadijas sastāvā. Līvānu muiža no 1677. gada piederēja poļu magnātam Leonardam
Pocijam, kas 1678. gadā Līvānos uzcēla koka baznīcu, ko 1685. gadā
Latgales-Piltenes bīskaps Nikolajs Poplavskis konsekrēja kā Svētā Erceņģeļa
Miķeļa baznīcu.

Pēc Latgales pievienošanas Krievijas impērijai (1772) Līvāniem 1824. gadā
piešķīra miesta tiesības. Miests strauji attīstījās pēc Rīgas-Dinaburgas
dzelzceļa atklāšanas 1861. gadā. Vienlaicīgi atklāja arī jaunu mūra baznīcu,
kuras būvniecību atbalstīja Krustpils pils barons Korfs, kam šajā laikā
piederēja arī Līvānu muiža. 1872. gadā barons N. Korfs Līvānos uzcēla celulozes
fabriku, bet ap 1887. gadu Jūliuss Fogess nodibināja stikla fabriku.

Pirmā pasaules kara laikā Līvāni vairākus gadus atradās frontes līnijas tuvumā,
tāpēc artilērijas apšaudēs tika sagrautas daudzas ēkas. Latvijas brīvības cīņu
laikā miestu 1918. gada decembrī ieņēma Padomju Latvijas armija, bet 1919. gada
3. oktobrī to atbrīvoja Latvijas Republikas bruņotie spēki (3. Jelgavas kājnieku
pulks un Baltijas landesvērs). 1920. gada agrārās reformas rezultātā Līvānu
muižu sadalīja 153 vienībās 1533 ha kopplatībā. Daļu muižas centra ēku (Zirgu
pasta staciju) piešķīra Latvijas pastam. 1926. gadā Līvāniem piešķīra pilsētas
tiesības, 1922. gadā atjaunoja stikla fabriku un ierīkoja lielu kūdras fabriku.

Otrā pasaules kara laikā Līvānus 1941. gada 29. jūnijā ieņēma Vērmahts, bet
1944. gada 1. augustā Sarkanā armija. Pēc kara tie bija Līvānu rajona centrs
(1950-1959).

1994. gadā Līvānu stikla fabrika pārtapa par akciju sabiedrību "Līvānu stikls".
Kopš 2004. gada tā pastāvēja kā Vācijas kompānijas "Herner Glass" meitasuzņēmums
SIA "Lettglass", līdz beidzot bankrotēja 2008. gadā.



https://lv.wikipedia.org/wiki/L%C4%ABbija

Lībija (arābu: ليبيا), oficiāli Lībijas Valsts (‏ادولة ليبيا ‎‎) ir valsts
Ziemeļāfrikā. To ziemeļos apskalo Vidusjūra, kā arī robežojas ar Ēģipti
austrumos, ar Sudānu dienvidaustrumos, ar Čadu un ar Nigēru dienvidos, ar
Alžīriju rietumos,bet ziemeļrietumos ar Tunisiju. Lībijas kopējā platība ir 1
759 541 km² un to ietekmē Vidusjūras un Sahāras klimatiskā zona. Lielāko daļu
valsts teritorijas aizņem Lībijas tuksnesis, kas ir viena no neauglīgākajām
vietām uz Zemes. Auglīgākās zonas atrodas Sidra līča apkārtnē pie Vidusjūras.

Senajā Grieķijā par Lībiju dēvēja visu Ziemeļāfriku uz rietumiem no Ēģiptes,
reizēm pat visu Āfrikas kontinentu. Līdz 1945. gadam Lībija bija Itālijas
kolonija, bet tā kā Itālija 2. pasaules karā bija zaudētāj valsts, 1951. gada
24. decembrī Lībija ieguva neatkarību, izveidojot Lībijas karalisti. 1970. gadu
beigās Lībijas armija iebruka Čadā un aizsāka Toijotu karu. 2001. gada septembrī
Lībija bija viena no pirmajām Arābu pasaules, kas izteica līdzjūtību ASV un
nosodīja terora akta veicējus. Atbalstīja arī ASV iebrukumu Afganistānā un
nodeva Lībijas specdienestu rīcībā esošo Al-Qaeda dalībnieku sarakstus. 2006.
gada maijā ASV svītroja Lībiju no terorismu atbalstošo valstu saraksta. 2011.
gada februārī Lībijas lielākajās pilsētās sākās masu protesti, kas noveda pie
pilsoņu kara un Rietumu valstis bez oficiāla kara pieteikuma uzsāka militāru
gaisa uzbrukumus Lībijas teritorijai. 2013. gada 9. janvārī parlaments pieņēma
lēmumu par valsts nosaukuma maiņu no Lielā Lībijas Sociālistiskā Arābu Tautas
Džamahīrija uz Lībijas Valsts.

Lībija ir republika, kas sastāv no divdesmit divām municipalitātēm.
Galvaspilsēta un lielākā pilsēta ir Tripole. Lībija ar 6,24 miljoniem
iedzīvotāju ir simtu piektā lielākā valsts pasaulē pēc iedzīvotāju skaita,
ceturtā lielākā valsts Āfrikā un septiņpadsmitā lielākā valsts pasaulē pēc
platības. Lībija ir OPEC dalībvalsts.

Līdz 1945. gadam Lībija bija Itālijas kolonija, kuru apdzīvoja arābu un berberu
ciltis un itāļu kolonisti. Lībijā dzīvoja aptuveni četri miljoni iedzīvotāju,
kuri pārsvarā bija beduīni, kā arī aptuveni 11 000 itāļu kolonisti. Itālija 2.
pasaules karā bija viena no zaudētāj valstīm, tāpēc 1951. gada 24. decembrī
Lībija ieguva neatkarību, izveidojot Lībijas karalisti. Karaļa Idrisa reālā vara
nesniedzās tālāk par Tripoli un pāris apdzīvotām vietām Vidusjūras piekrastē,
pārējo teritoriju vadīja cilšu vecās padomes un šeihi, bet vienīgā centralizētā
un visu zemi aptverošā struktūra bija armija. Valstī valdīja nabadzība un
korupcija.

1969. gada 1. septembrī, kamēr karalis Idriss atradās vizītē Turcijā, kapteiņa
Muamara Kadāfi vadībā armijas vienības sadumpojās un sagrāba karaļa pili,
valdības iestādes, radio un TV centrus, gāžot monarhiju un pasludinot Lībiju par
Lībijas Arābu Republiku. Septembra vidū Kadāfi tika iecelts par Revolucionārās
pavēlniecības padomes priekšsēdētāju un bruņoto spēku virspavēlnieku pulkveža
dienesta pakāpē, uzņemoties valsts turpmāko vadību.

Pirmais ko jaunā valdība paveica ieguvusi varas grožus, lauza līgumus un
likvidēja visas ārvalstu kara bāzes to skaitā lielāko ASV karabāzi ārpus tās
teritorijas Wheelus Field, bet oktobrī izraidīja no valsts itāļu kolonistus.
Tika pārskatīti līgumi ar Rietumu naftas ieguves kompānijām, palielinot Lībijas
saņemamo iegūstamo resursu daļu un uzsākta plaša sociālās attīstības programma,
ceļot pilsētās un ciemos skolas, slimnīcas, sabiedriskās ēkas, daudzdzīvokļu
namus. Tika aizliegts arī alkohols un sākta valsts atbalstīta sieviešu
emancipācijas politika.

Apvērsuma īstenotāji bija kvēli panarābisti, taču nonākuši pie varas pakāpeniski
atsacījās no šī ideoloģiskā virziena. Kadāfi uzskatīja, ka PSRS un ĶTR
demonstrētais sociālisms esot tikpat netaisnīgs, kā Rietumu valstīs valdošais
kapitālisms, jo sociālisms apspiež personību, bet kapitālisms ir izdevīgs tikai
bagātajiem, tāpēc ir jāiet "trešais ceļš", kuru izklāstīja savā darbā Zaļā
grāmata.

1970. gadu sākumā cīņai pret Kadāfi režīmu tika izveidota pagrīdes teroristiska
organizācija „Lībijas atbrīvošanas nacionālā fronte“, kuru sponsorēja Sudāna,
Maroka, Irāka un Saūda Arābija, taču organizācija bija mazskaitlīga un nekādu
nopietnu panākumu tai nebija. Salīdzinot Lībiju ar citām arābu valstīm, valstij
raksturīga liela iecietība pret disidentismu. Nebija nekādu masu represiju vai
citādi domājošo vajāšanu, varēja visai brīvi kritizēt valsts varu. Taču
individuālā līmenī tika īstenotas virkne politisko slepkavību, arī citu valstu
teritorijā, likvidējot varai bīstamākos opozicionārus. Laika posmā no 1980. līdz
1986. gadam ASV un ES tika nogalināti piecpadsmit turp emigrējušie opozicionāri.
1988. gadā pēc Kadāfi rīkojuma publiski tika sagrauti Furnašas cietuma vārti
Tripolē, atbrīvojot pēdējos 400 politieslodzītos, Kadāfi publiski saplēsa
disidentismā apsūdzēto "melnos sarakstus". Kriminālatbildība iestājās tikai par
centieniem organizēties, lai mainītu valsts iekārtu.

1980. gadu sākumā Lībija sāka īstenot asāku iekšpolitisko un ārpolitisko
virzību, Kadāfi režīmam iegūstot autoritārisma iezīmes. Jau 1970. gados sākās
represijas pret radikālajiem islamistiem, deportējot no valsts „brāļus
musulmaņus“, bet 1986. gadā tika slēgtas četrdesmit astoņas reliģiskas iestādes
kā ekstrēmismu kultivējošas. 2000. gadā norisinājās skaļa tiesas prāva pret
Bengazi Universitātes pasniedzēju un studentu grupu, kas tika apsūdzēti
reliģiskajā ekstrēmismā un valsts pamatu graušanā no kuriem vairāki tika sodīti
ar nāvi. Visā režīma pastāvēšanas laikā ar nāvi sodīti vairāki desmiti varas
politisko pretinieku.

1977. gada februārī Lībijas armija iebruka Čadā, aizsākot Toyotas karu, kas ilga
no 1978. līdz 1987. gadam. Čadas melnādainie ar kalašņikoviem un Francijas
aviācijas atbalstu braukāja pa Sahāru Toyotas markas džipos un bez problēmām,
izmantojot partizānu kara taktiku, uzvarēja daudz labāk apbruņotās lībiešu
bruņutanku vienības. Toyotas kara nosaukums ir radies dēļ Toyotas markas džipiem
ar kuriem braukāja Čadas melnādainie.

Dumpiniekiem ciešot militāru sakāvi un strauji atkāpjoties uz valsts austrumiem,
virkne Rietumu valstu nosodīja Lībiju par bruņota spēka pielietošanu pret tautu.
17. martā ANO DP pieņēma lēmumu par lidojumu aizliegumu Lībijas kara aviācijai,
bet 19. martā Francija, Lielbritānija, ASV un virkne citu Rietumu valstu bez
oficiāla kara pieteikuma uzsāka militāru gaisa uzbrukumu stratēģiskajiem mērķiem
Lībijas teritorijā, Lībijas pretgaisa aizsardzības sistēmai un armijas bāzēm jeb
sāka militāro operāciju "Odiseja rītausma". Pirmos triecienus raidīja Francijas
kara lidmašīnas, drīz pēc tam ASV kara flote raidīja vairāk nekā 110 Tomahawk
raķešu. Lībijas militāros objektus ar raķetes apšaudījušas arī britu zemūdenes
un reaktīvās lidmašīnas. Pret Lībiju tika noteikta arī lidojumu un kuģu
satiksmes blokāde. Rietumvalstu vadītās operācijas pirmās fāzes mērķis bija
iznīcināt Lībijas pretgaisa aizsardzības sistēmas.

2011. gada marta beigās karadarbību pret Lībiju uzņēmās vadīt NATO. Turpmākajos
uzlidojumos Lībijas armijas smagā tehnika tika praktiski iznīcināta un tālāk
pilsoņu karš Lībijā attīstījās ar strēlnieku ieročiem un vieglo artilēriju
bruņotu mobilu vienību sadursmēm. NATO spēki atbalstīja dumpiniekus ar bruņojuma
piegādēm, kara aviācijas triecieniem, sūtot palīgā arī instruktorus un īpašo
uzdevumu vienības.

Augustā, kad NATO spēki ar gaisa uzlidojumiem bija praktiski sagrāvuši Lībijas
armiju, NATO ļāva austrumu cilšu šeihu bruņotajiem spēkiem ieņemt lielāko daļu
valsts, Rietumu valstis, ieskaitot ASV un Krieviju, jau bija atzinušas jaunās
Lībijas pagaidu valdības leģitimitāti. 2013. gada 9. janvārī parlaments pieņēma
lēmumu par valsts nosaukuma maiņu no Lielā Lībijas Sociālistiskā Arābu Tautas
Džamahīrija uz Lībijas Valsts.

Lībijas teritorija aizņem 1 759 541 km². Tā pēc platības ir septiņpadsmitā
lielākā valsts pasaulē un ceturtā lielākā valsts Āfrikā. Lībijas augstākais
punkts ir Biku Biti, kura augstums ir 2 267 metri virs jūras līmeņa un atrodas
Tibesti masīvā. Lielāko valsts daļu jeb 90% no valsts teritorijas aizņem
tuksnesis. Valsts austrumu daļu aizņem Lībijas tuksnesis, kas ir viena no
neauglīgākajām vietām uz Zemes. Daudzos tā reģionos nelīst pat desmitiem gadu un
pat tuksneša augstākajās vietās ir apgabali, kur mēdz nolīt vidēji reizi 5
gados. Nav izteiktu augstieņu, izņemot reģionu netālu no robežas ar Čadu, kur
izvietojies Tibesti masīvs ar augstumu līdz 2200 metriem virs jūras līmeņa.
Auglīgākās zonas ir Sidra līča apkārtnē pie Vidusjūras. Lībijas krasta līnija
gar Vidusjūru ir 1770 kilometrus gara un tā ir viena no garākajām Āfrikā.

Teritorija tradicionāli ir sadalīta trīs vēsturiskās provincēs rietumos atrodas
Tripolitānija, austrumos Kirenaika un dienvidos Fecāna, bet pēc 2007. gada
reformas šis iedalījums vairs netiek plaši izmantots. Lībijā līdz 2007. gadam
bija sīkāk iedalīta trīsdesmit divos apgabalos un trīs reģionos, bet no 2007.
gada Lībija ir sadalīta divdesmit divos apgabalos.

Lībijā ir bagātas naftas un dabasgāzes atradnes. 1960. gados zem Sahāras
tuksneša ģeologi atrada 4 milzu pazemes rezervuārus pilnus ar saldūdeni —
Kufras, Sirti, Morzukas un Hamadas (the Kufra basin, the Sirt basin, the Morzuk
basin and the Hamada basin) — no kuriem pirmie trīs ir aptuveni 35 000 km3
ietilpībā, bet kopējais saldūdens apjoms tur ir līdzvērtīgs ūdens apjomam
Melnajā jūrā jeb daudzumam, ko dotu Nīlas upe, tekot 200 gadus (skat. Lielais
Lībijas ūdensvads).

Kopš 2011. gada septembra valsts augstākā institūcija ir Lībijas Pagaidu pārejas
nacionālā padome, kuru izveidoja 2011. gada 23. martā Bengazi. Padomi veido
trīsdesmit viens cilts pārstāvis. Tās priekšsēdētājs sākumā bija Mahmuds
Džebrils, bet vēlāk viņu atstādināja un viņa vietā par priekšsēdētāju kļuva
Mustafa Abdels Džalils, kuram ir pakļauta Pagaidu valdība.

Toties Tripolē kā valsts augstākā institūcija tika izveidota Augstākā drošības
padome, kas informēja pasaules sabiedrību, ka uzskata austrumu cilšu šeihu un
monarhijas piekritēju izveidoto Pagaidu pārejas nacionālo padomi nevis par
nacionālās varas pārstāvjiem, bet gan tikai par Bengazi pašvaldību. Ar šo
formālo prezentāciju Lībijā atkal atsākās cīņa par varu starp Tripoli un
Bengazi. Vēl uz varu Lībijā pretendēja islāmisti, kuru līderis ir bijušais
džihādists Abdels Fahims Belhadži un nacionālā armija, kuru vada ģenerālis
Suleimans Mahmuds.

Lībija atbalstīja revolucionārās un separātiskās kustības visā pasaulē, arī tās,
kas savā taktikā pielietoja teroristiskas metodes kā Uganda, Palestīna,
Ziemeļīrija, Maroka, Sudāna, Filipīnas, Spānija un citas. Lībijai sākot jaukties
citu valstu iekšējās lietās un atbalstot to opozīciju, Rietumu valstis iekļāva
Lībiju terorismu atbalstošo valstu sarakstā. Pēc tam, kad Izraēlas pretgaisa
aizsardzības spēki notrieca virs okupētās Sīnāja pussalas lidojošu Lībijas
pasažieru lidmašīnu, attiecības ar Izraēlu pasliktinājās.

1973. gadā Kadāfi deva patvērumu palestīniešu bēgļiem un to organizācijām. 70.
gadu beigās Lībijā tika izveidotas aptuveni divdesmit treniņnometnes, kurās
apmācības kursu izgāja vairāk nekā 7000 dažādāko valstu opozīcijas organizāciju
kaujinieki.

Drīz arī Lībijas slepenie dienesti paši sāka organizēt dažādus teroraktus. 1985.
gada 5. aprīlī Lībijas aģenti sarīkoja sprādzienu Rietumberlīnes diskotēkā La
Belle, kā rezultātā trīs cilvēki gāja bojā, bet vairāk nekā 250 cilvēki guva
ievainojumus. 1989. gada 19. septembrī lībiešu atbalstītie teroristi Nigēras
gaisa telpā uzspridzināja franču aviolīnijas UTA lidmašīnu ar 170 cilvēkiem.
Situācija vēl vairāk saasinājās pēc aviokompānijas Pan American pasažieru
lidmašīnas uzspridzināšanas 1988. gada 21. decembrī virs Lokerbijas pilsētiņas
Skotijā. Par terora akta organizēšanu tika vainoti divi Lībijas drošības
dienesta virsnieki, taču Tripole atteicās tos izdot ASV tiesībsargājošām
iestādēm, pieprasot neitrālu trešās puses izmeklēšanu. Kā rezultātā pret Lībiju
tika īstenotas virkne politisku sankciju un ekonomikas embargo. 1999. gadā
Nīderlandes tiesas priekšā stājās visi apsūdzētie, kas bija saistīti ar
terorismu. Pēc prāvas 2003. gada augustā Lībija oficiāli atzina savu
specdienestu saistību ar šo terora aktu un attiecības ar Rietumu valstīm sāka
uzlaboties.

1981. gadā ASV Valsts departaments oficiāli apsūdzēja Muamaru Kadāfi terorismā,
jo viņš bija gatavojis atentātu pret ASV prezidentu Ronaldu Reiganu. Kaut arī
visi Lībijas teroristi bija no organizācijām, kuru mērķis bija Kadāfi gāšana,
1981. gadā Kadāfi tika pasludināts par "teroristu Nr.1".

Visi ASV pilsoņi, kas dzīvoja un strādāja Lībijā, pēc valsts departamenta
rīkojuma bija spiesti pamest valsti. 1982. gadā ASV noteica embargo Lībijas
naftai, bet 1986. gadā tika sarautas diplomātiskās attiecības starp abām
valstīm. ASV kara lidmašīnas sāka regulāri pārkāpt Lībijas gaisa telpu,
iesaistoties sadursmēs ar Lībijas kara aviāciju, līdz 1986. gada 15. aprīlī
veica kaujas uzlidojumus Bengazi un Tripolei, par trieciena mērķi izvēloties
galvenokārt Kadāfi rezidences. Uzlidojumā gāja bojā vairāk kā simts iedzīvotājs,
kuru skaitā bija arī Kadāfi gadu vecā meita. Tā kā tas bija rupjš starptautisko
tiesību pārkāpums, Lībija pasaules acīs kļuva par cietēju, ko Kadāfi labi prata
izmantot, nostiprinot valsts pozīcijas starptautiskajā arēnā.

2001. gada septembrī Kadāfi bija viens no pirmajiem arābu līderiem, kas izteica
līdzjūtību ASV un nosodīja terora akta veicējus. Atbalstīja ASV iebrukumu
Afganistānā un nodeva Lībijas specdienestu rīcībā esošo Al-Qaeda dalībnieku
sarakstus. Ap šo laiku Kadāfi publiski atzina Izraēlas valsts tiesības uz
pastāvēšanu un nāca klajā ar aicinājumiem palestīniešu-Izraēlas konfliktu
noregulēt mierīgā ceļā. 2003. gada septembrī ANO sankcijas pret Lībiju tika
atceltas, ko atzīst par ievērojamu Kadāfi diplomātijas panākumu. To veicināja
arī Lībijas lēmums 2004. gada janvārī ratificēt līgumu par atomieroču
izmēģinājumu aizliegumu, tā vietā valsts aizsardzības stratēģiju orientējot uz
spēcīgas zemessardzes izveidošanu, kas, pēc Afganistānas karu pieredzes, būtu
nopietnāks ierocis pret naidīgu valstu invāziju. M. Kadāfi veica virkni
diplomātisko vizīšu Eiropas Savienība valstīs, slēdzot līgumus gan par ieroču
iegādi Francijā, gan par dabasgāzes piegādi Itālijai. 2004. gada martā
Lielbritānijas premjerministrs Tonijs Blērs ieradās vizītē Tripolē, slēdzot
virkni vienošanos par Lībijas dabasgāzes, naftas atradņu un milzīgo Lībijas
saldūdens krājumu izmantošanu, kuras vērtība Ziemeļāfrikas valstīs ir augstāka
par fosilo kurināmo. 2006. gada maijā ASV valsts departaments svītroja Lībiju no
terorismu atbalstošo valstu saraksta. 2008. gada aprīlī Lībijā vizītē ieradās
Krievijas prezidents Vladimirs Putins, bet septembrī ASV valsts sekretāre
Kondolīza Raisa. 2008. gada oktobrī uz Lībiju devās pirmais ASV vēstnieks pēdējo
trīsdesmit sešu gadu laikā.

1975. gadā Tripolē ieradās Padomju Savienības delegācija ar Alekseju Kosiginu
priekšgalā, bet Lībijas līderis Kadafi trīs reizes no 1976. līdz 1985. gadam
apmeklēja PSRS, kur tikās ar padomju līderiem Leonīdu Brežņevu, bet vēlāk ar
Mihailu Gorbačovu. Lībija iepirka no PSRS armijas bruņojumu, transporta
līdzekļus, padomju inženieri tika noalgoti augstsprieguma līniju un Lielā
ūdensvada būvei, lauksaimniecības attīstīšanai. Paralēli tika uzturēta un
attīstīta sadarbība arī ar Rietumu valstīm, cenšoties laipot starp abām „aukstā
kara“ nometnēm un nepieslienoties nevienai no tām.

Lībijai nekad nav bijusi nopietna un plaša mēroga karadarbībai paredzēta armija,
jo no militārās taktikas viedokļa robežas tuksnesī ir pārāk garas, lai varētu
izveidot frontes līniju, bet dienvidos plašas mazapdzīvotas teritorijas, tāpēc
daudzskaitlīga armija nebija nepieciešama. Savukārt pret uzbrukumu no ziemeļiem,
ko varētu īstenot tikai Rietumu valstis, masu armija būtu bezspēcīga. Lībija
vienmēr ir gatavojusies partizānu karam un ārvalstu iebrukumam, veidojot visai
labi apmācītu un apbruņotu cilšu zemessardzi, policijas spēkus un robežapsardzi.
Armija drīzāk kalpoja kā stabilitātes svira, lai vienas cilts zemessardze
neizdomā ar ieroču spēku pārņemt citas cilts teritoriju utt.

2011. gada vasarā cīņai pret Lībijas armiju un valdībai lojālo cilšu
zemessardzi, tika izveidoti Lībijas Pagaidu nacionālās padomes spēki ar
komandieri Abdelu Fatahu Junisu priekšgalā, kurš savulaik bija viena no
augstākajām diktatora Muamara Kadāfi režīma amatpersonām, taču vēlāk pārbēga
nemiernieku pusē, uzņemoties dumpinieku spēku komandēšanu. 2011. gada jūlijā
ģenerāli nogalināja un dumpinieki šajā atentātā vainoja sabiedroto islāmistu
organizāciju.. Kopš 2011. gada 20. oktobra tie ir vienīgie leģitīmie valsts
bruņotie spēki.

90% iedzīvotāju dzīvo piekrastes rajonos. Pamatiedzīvotāji ir berberi, arābi,
tuaregi un tubu (kopā 97%), bet lielākajās minoritātes ir ēģiptieši, grieķi,
maltieši un turki (2009. gadā viesstrādnieki bija aptuveni 167 000). Līdz pat
mūsu dienām izteikta cilšu sabiedrība, kur katrs indivīds morāli pakļaujas savas
cilts vecajo padomei un šeiham. Praktiski nav novērojams cilšu metisizācijas
process — skrupulozi tiek ievērota "asins tīrība". Savukārt ciltis dalās
izteiktā hierarhijā, ciltīs ar augstāku sociālo statusu, tradicionāli
izglītotākas, un ciltīs ar zemu sociālo statusu — katrs lībietis jau pēc ārējā
izskata un apģērba redz, pie kādas cilts, t.i. sociālās grupas pieder sarunu
biedrs.

97% iedzīvotāju ir musulmaņi sunnīti, 3% ir kristieši (kopti, pareizticīgie,
katoļi).

Naftas atradņu nacionalizēšanas ievērojami palielināja valsts budžetu, tāpēc
tika izvērsta plaša sociālās palīdzības politika. Rezultātā ap 2010. gadu Lībija
izcēlās citu Ziemeļāfrikas valstu vidū ar to, ka tai IKP uz vienu iedzīvotāju
bija 14 192 USD, par katru ģimenes locekli valsts gadā maksāja 1000 USD lielu
pabalstu, par katru jaundzimušo pabalsts bija 7000 USD, bet jaunlaulātajiem tika
piešķirts 64 000 USD liels pabalsts mājokļa iegādei. Bezdarbnieka pabalsts bija
730 USD mēnesī, biznesa uzsākšanai valsts deva 20 000 USD. Katram iedzīvotājam
pienācās bezmaksas elektrība, izglītība, medicīna un zāles. Automašīnas iegādes
gadījumā valsts sedza 50% cenas, bet zemessardzes locekļiem 65% un valsts
noteiktā benzīna cena bija 0,14 USD litrā. Daudzbērnu ģimenēm bija izveidots
īpašs veikalu tīkls, kurā produktus tirgoja par ievērojamu atlaidi. Izglītību un
stažēšanos ārzemēs apmaksāja valsts. Varēja paņemt kredītus valsts bankā bez
procentiem. Rezultātā Lībija bija arī iecienīts migrācijas mērķis
viesstrādniekiem no Ēģiptes, Tunisas, Alžīras kā arī no Austrumeiropas valstīm.
Lībija līdz 2011. gadam bija viena no attīstītākajām valstīm Āfrikā, ar augstāko
dzīves līmeni kontinentā.

Eksporta apjoms 2008. gadā sastādīja 64,5 miljardus dolāru. Pamatā eksportēja
naftu, naftas produktus un dabasgāzi. Importa apjoms 2008. gadā bija 26,6
miljardi dolāru. Importēja dažādas rūpniecības preces, pārtiku, transporta
līdzekļus un plaša patēriņa preces.

Lībijā ir attīstīta ieguves rūpniecība, kas ir saistīts ar naftas un dabasgāzes
ieguve, kā arī naftas pārstrādi un ķīmijas rūpniecību. Ievērojami attīstīta
minerālmēslu ražošana, bet metālapstrādē alumīnija ražošana.

Klimatisko apstākļu dēļ Lībijā ir vāji attīstīta lauksaimniecība.
Lauksaimniecībā ir iesaistīti ap 17% iedzīvotāju un tā dod 4,2% no IKP.
Izplatītākās dārzeņu kultūras ir kartupeļi, kāposti, tomāti, sīpoli, citroni.
Lopkopībā dominē aitkopība un kamieļu audzēšana. Attīstīta arī putnkopība.
Zvejniecība galvenokārt saistās tikai ar Vidusjūru, kurā tiek zvejoti tunči,
sardīnes un kalmāri.

Lībijas kopējais ceļu garums ar asfalta segumu ir 47,6 kilometri. Valstī
galvenokārt dominē autotransports. Vāji attīstīts dzelzceļš, jo esošās nedaudzās
dzelzceļa līnijas tika slēgtas 1965. gadā, karalistes laikā, bet jaunu līniju
izbūve sākās tikai pēc 2000. gada.

Liela loma ir jūras transportam. Lielākā osta atrodas Tripolē, svarīga loma ir
arī Bengazi, Albaidas un Tobrukas ostām. Lībijas valsts kuģniecības kompānijai
pieder divdesmit seši kravas kuģi, to skaitā divpadsmit tankkuģi.



https://lv.wikipedia.org/wiki/Kuba

Kuba (spāņu: Cuba), oficiāli Kubas Republika (República de Cuba) ir
sociālistiska salu valsts Ziemeļamerikā, aizņem Kubas salu (piecpadsmitā lielākā
sala pasaulē) Lielo Antiļu salu arhipelāgā, Huventudas salu un virkni mazāku
saliņu. No kontinenta to atdala Floridas jūras šaurums ziemeļos un Jukatanas
jūras šaurums rietumos. Lielākā pilsēta un reizē arī galvaspilsēta ir Havana.

Pirmie eiropieši, kas nonāca Kubā, bija Kolumba ekspedīcijas dalībnieki 1492.
gada oktobrī. 1511. gadā Spānijas karakuģu eskadra iekaroja arhipelāgu,
pakļaujot pamatiedzīvotājus - indiāņu taino ciltis un padarīja to par savu
koloniju (1514. gadā arhipelāgā bija jau 14 spāņu apmetņu), bet 1515. gadā par
kolonijas galvaspilsētu tika izvēlēta Santjago de Kuba. 1762. gadā Kubu iekaroja
Lielbritānija, taču apmaiņā pret Floridu tā atdeva salu atpakaļ Spānijai. 18.
gadsimta beigās sākās cukura bums, 1840. gadā Kuba bija pasaules lielākā cukura
eksportētājzeme. 1868. gadā plantāciju īpašnieks Karlos Manuels de Sespedes
dāvināja saviem vergiem brīvību un deklarēja Kubas neatkarību. Desmit gadus
kopīga baltādaino un melnādaino partizānu armija cīnījās pret Spāniju, taču galu
galā tika sakauti. 1895. gadā salinieki dzejnieka Hose Marti vadībā uzsāka karu
par neatkarību, kā rezultātā tie dažu gadu laikā pārņēma savā kontrolē praktiski
visu salu.

1898. gadā ASV uzbruka Spānijai, kara rezultātā okupēja virkni tās koloniju,
t.sk. arī Kubu. Kopš tā laika Kuba bija ASV protektorāts, kur valdīja virkne
diktatoru. Kuba ieguva neatkarību tikai 1902. gadā, taču ASV ar uzspiestiem
līgumiem nodrošināja sev tiesības jebkurā brīdī militāri iejaukties Kubas
iekšējās lietās un ierīkoja kara flotes bāzi Gvantanamo līcī.

1933. gadā seržanta Fulhensio Batistas sarīkotajā apvērsumā gāza Džerardo Mačado
i Moralesa diktatūru. 1940. gadā tika pieņemta jauna konstitūcija un sarīkotas
prezidenta vēlēšanas, kurās uzvarēja Batista. Nākamajās, 1944. gada vēlēšanās
Batista zaudēja Ramonam Gravam. 1952. gadā Batista kandidēja prezidenta amatam,
taču, saprotot, ka vēlēšanās zaudēs, Batista 10. martā veica valsts apvērsumu un
pasludināja sevi par pagaidu prezidentu. ASV atbalstītajai Batistas valdībai
bija tieksme uz korupciju, vēlēšanu rezultātu viltošanu un politiskām
slepkavībām, valstī bija augsts bezdarbnieku īpatsvars.

1956. gada decembrī Kubas piekrastē izkāpa 82 kaujinieki ar Fidelu Kastro un
Ernesto Če Gevaru priekšgalā, kuri uzsāka partizānu karu pret Batistas režīmu.
1959. gada janvārī Batistas režīms tika gāzts un varu pārņēma kreisi orientētais
Kastro un viņa domubiedri. Kastro režīms likvidēja arī rasu nevienlīdzības
ekonomisko pamatu un izbeidza rasu segregāciju. 1961. gadā visai asās ASV
reakcijas iespaidā, kura vēlējās atjaunot Batistas režīmu, Kuba ārpolitikā sāka
orientēties uz draudzību ar PSRS kā vienīgo pretspēku, kas varētu salu valsti
aizstāvēt no invāzijas. Revolucionāru nometnē aizvien lielāku ietekmi sāka iegūt
Kubas komunistiskā partija, kura 1965. gadā pārņēma varu, lielākajai daļai
revolucionāru iestājoties šai partijā. Kubā tika ieviests sociālisms: veikta
agrārā reforma, plantatoru zemes īpašumus sadalot zemniekiem, nacionalizēja
rūpniecības un izklaides industrijas uzņēmumus, rezultātā sašķeļot Kubas
sabiedrību (lielākajai daļai kubiešu diktatūras gāšana un sociālas reformas
nozīmēja izraušanos no nabadzības, izglītību, uzlabotu dzīvošanas standartu un
labu, visiem pieejamu veselības aprūpi, bet līdz tam dominējošā ekonomiskā un
politiskā elite pameta valsti, emigrējot pamatā uz ASV un Meksiku). Otrais
Kastro režīma leģitimitātes avots ir nacionālais lepnums. Kubieši uzskatīja, ka
revolūcija bijušajai spāņu kolonijai, kas tūlīt pēc atbrīvošanās no Spānijas
iekļuva pazemojošā atkarībā no ASV līdz tādai pakāpei, ka tika nicinoši saukta
par „ASV bordeli”, atnesusi neatkarību un nacionālo lepnumu. Antiamerikāniskais
nacionālisms ir viens no Fidela Kastro ilgstošās globālās popularitātes
iemesliem.

1962. gadā ASV noteica embargo režīmu, aizliedzot jebkādas ekonomiskās
attiecības ar Kubu. Ekonomiskā blokāde turpina darboties vēl joprojām.

1975. gadā Kuba aizsūtīja tūkstošiem savu karavīru uz Angolu, lai palīdzētu
Tautas kustībai Angolas atbrīvošanai cīnīties pret Dienvidāfrikas uzbrukumu un
uzvarēt pilsoņu karā. Dienvidāfrikas atbrīvošanas vadītājs Nelsons Mandela
uzskatīja, ka Kuba šādi ir palīdzējusi gāzt Dienvidāfrikas aparteīda režīmu, un
pateicās tai, vaicājot: "Kurai citai valstij ir vēsture ar šādu nesavtīgu
rīcību, kādu Kuba ir izrādījusi pret Āfrikas tautām?"

Kuba arī palīdzēja Nikaragvā valdošajai Sandīnistu nacionālās atbrīvošanas
frontei cīņā pret ASV trenētajām un finansētajām kontrām.

Kad 1989. gadā valsts lielākais ārējās tirdzniecības partneris PSRS ievērojami
samazināja tirdzniecības apjomu ar Kubu, tajā iestājās dziļa sociāli ekonomiskā
krīze. Pēc Ugo Čavesa nākšanas pie varas Venecuēlā pieauga šo valstu sadarbība.
Investīcijas tūrisma nozares attīstībā, kā arī privātuzņēmumu pieļaušana
pakalpojumu sfērā mīkstināja krīzi, taču valsts ekonomiskā izaugsme ievērojami
palēninājusies.

2008. gadā, pēc 49 varas gadiem, 81 gadu vecais Fidels Kastro atkāpās no valsts
un valdības vadītāja amatiem. Veselības problēmu dēļ jau 2006. gadā politisko
jautājumu risināšanu Fidels bija uzticējis savam brālim Raulam, kurš tobrīd bija
75 gadus vecs.

3 kalnu grēdas: rietumos - Sierra de los Organos, centrālajā daļā - Sierra del
Escambray un Austrumkubas dienvidu reģionā - Sierra Maestra, kur atrodas valsts
augstākais punkts - Pico Real del Turquino (1974 m vjl). Garākā upe ir 250 km
gadā Kauto (Cauto).

Kopš 1992. gada ir aizliegta diskriminācija reliģiskās pārliecības dēļ.
Dominējošā reliģija ir katolicisms. Katoļticība bieži tiek praktizēta kopā ar no
Rietumāfrikas nākušu ticību Santeria. Tajā katoļu svētie un jaunava Marija tiek
asociēti ar jorubu dievībām orišām. Atšķirībā no katoļu svētajiem orišas
nesimbolizē pilnību, tām ir daudz cilvēcisku vājību.

Kubas oficiālā politiskā sistēma ir demokrātiskais centrālisms. Augstākā
likumdevēja iestāde ir vienpalātas Kubas Tautas Nacionālā Asambleja ar 609
deputātiem, kurus ievēl uz 5 gadiem. Asambleja darbojas sesiju režīmā (gadā
notiek 2 kārtējās sesijas). Sesiju starplaikā augstākās valsts varas
institūcijas funkcijas pilda Valsts padome, kurā ietilpst valsts prezidents,
seši viceprezidenti un ministri. Kopumā Tautas Nacionālajā Asamblejā darbojas 10
pastāvīgās deputātu komisijas.

2006. gadā Kubā bija viens ārsts uz 140 iedzīvotājiem; vidējais dzīves ilgums ir
77 gadi. Valstī darbojas 498 poliklīnikas, 14 078 ģimenes ārstu, 13 zinātniskie
institūti. Bezmaksas veselības aprūpes sistēmai no valsts budžeta tiek atvēlēti
12%.

1981. gadā Kuba pievērsās biotehnoloģijām, kur no 1983. gada līdz 2007. gadam ir
ieguldītas investīcijas 2 miljardu USD apmērā. Ir gūti zināmi panākumi
biotehnoloģiju un biomedicīnas vakcīnu jomā, izstrādājot pretērču vakcīnas
dzīvniekiem, sintētiskās vakcīnas un kombinētās vakcīnas.

Jau 60. gados Kubas valdība lika uz salas iestādīt 348 miljonus koku. Nacionālā
Asambleja efektīvu un ilgstošu vides attīstību nostiprināja konstitūcijā un
vienu piekto daļu salas noteica par aizsargājamu dabas teritoriju. Salā tika
instalēti 15 000 000 enerģiju taupošo spuldžu, bet 3 000 000 ledusskapju, kuri
patērēja ļoti daudz enerģijas, nomainīti pret videi draudzīgām sadzīves
saldēšanas iekārtām. 90. gados Kubā importēja no Ķīnas 1 200 000 velosipēdu, lai
iedzīvotāji no naftas, ogļu un dabasgāzes kurināmajiem transporta līdzekļiem
pārietu uz videi draudzīgu transportu. No visa Karību jūras reģionā tieši Kubā
ir saglabājusies vislielākā bioloģiskā daudzveidība. Apmēram puse Kubas dienvidu
piekrastes sastāv no neskartiem mangrovju mežiem. Tās ir visplašākās mangrovju
audzes visā Karību jūras baseinā — un lielākā jauno zivju attīstības vieta. Un
arī koraļļu rifi visā apkārtnē nekur nav tik veselīgi kā Kubā. Taču lielāka loma
te tomēr ir neattīstītajai rūpniecībai un transporta infrastruktūrai, kas ļauj
saglabāt dabu maz skartu, nekā prasmīgai iekšpolitikai.

Kubā pastāv arī opozicionāra disidentu kustība - ap 25 000 cilvēku, - kas
izvēlējusies nevardarbīga protesta ceļu. Disidentu grupas ir ne tikai
galvaspilsētā, kur tās bauda Rietumu valstu vēstniecību atbalstu, bet arī
reģionos. Ir aptuveni 200 cilvēku, kas notiesāti par "pretvalstisku darbību",
t.i. politieslodzītie.

90. gadu sākumā strauji saruka ārējā tirdzniecība ar austrumu bloka valstīm, kas
ievērojami pazemināja dzīves līmeni valstī. 1994. gada 5. augustā simtiem
Havanas iedzīvotāju piedalījās plašākajos nemieros kopš revolūcijas laikiem. Tā
paša gada augustā un septembrī nedrošos plostos un laivās Kubu pameta vairāk
nekā 35 000 iedzīvotāju. Šīs krīzes rezultātā tika noslēgts imigrācijas līgums
ar ASV, kas apņēmās ik gadu kubiešiem izsniegt vismaz 20 000 ieceļošanas vīzu.

1996. gadā pieņemta ES kopējā nostāja Kubas jautājumā, kas aicina vispirms gūt
progresu cilvēktiesību un demokrātijas jomā un tikai pēc tam normalizēt
attiecības. Eiropas Parlamentā ir izveidota EP-Kubas sadarbības grupa, kurā
darbojas 45 deputāti.

1998. gadā no 21. līdz 25. janvārim pirmo reizi Kubā viesojās Romas katoļu
baznīcas pāvests Jānis Pāvils II.

Latvijas valsti Kuba atzina 1921. gada 10. septembrī, bet pēc neatkarības
atjaunošanas - 1991. gada 9. decembrī. Diplomātiskās attiecības starp Latviju un
Kubu tika nodibinātas 1991. gada 20. decembrī. No 1993. gada beigām līdz 1998.
gada septembrim Rīgā atradās Kubas Republikas vēstniecība. Vēlāk tā tika
pārcelta uz Helsinkiem, no kurienes arī pašlaik sedz Latviju un pārējās Baltijas
valstis. 2007. gada 6. novembrī Latvijā akreditējās Kubas vēstnieks Serhio
Gonsales Gonsaless (Sergio Gonzalez Gonzalez).

1962. gadā ASV noteica pret Kubu totālu ekonomikas embargo - pret valstīm un
uzņēmumiem, kas ekonomiski sadarbosies ar Kubu, tiek vērstas ASV politiskas un
ekonomiskas sankcijas. 1992. gadā ASV pieņēma Toričelli aktu, kas jebkuras
valsts kuģiem, kuri apmeklējuši Kubu, pēc tam sešus mēnešus liedz ieiet ASV
ostās. ASV prezidenta Dž.V.Buša administrācija 2003.-2005. gados vēl vairāk
pastiprināja embargo, vēl stingrāk ierobežojot kontaktus starp abu valstu
iedzīvotājiem: apmaiņu izglītības jomā, ģimeņu kontaktus un ar reliģiju
saistītus ceļojumus. 2009. gada martā ASV Senāts atcēla iepriekšējā prezidenta
Džordža Buša noteiktās sankcijas Kubai - tagad Savienoto Valstu kubieši varēja
apmeklēt salu reizi gadā, kā arī sūtīt tur mītošajiem radiniekiem naudu.
Mazināti arī ierobežojumi attiecībā uz medikamentu un pārtikas sūtīšanu. 2015.
gada 20. jūlijā tika atjaunotas diplomātiskās attiecības ar ASV.

Iedzīvotāju vairums ir spāņu konkistadoru, no Āfrikas atvesto melnādaino -
vergu, - un vietējo indiāņu pēcteči, kas ir metisizējušies. Oficiālā valoda ir
spāņu (bieži var dzirdēt arī franču un angļu valodu). Augsts iedzīvotāju
izglītības līmenis, kā arī attīstīta kultūra.

Ļoti liela loma iedzīvotāju sadzīvē ir mūzikai, muzicēšanai un dejai visur —
ielās, restorānos, bāros, autobusos, pludmalēs. Kubieši dzied un spēlē paši.
Diskotēkas ir tikai lepnajos hoteļos. Lielākais gandarījums mūziķiem, ja
klausītāji dejo. Ja neviens nedejo, tas nozīmē, ka publikai muzikanti nepatīk.
Izņēmums ir trova — romantiskās balādes. Katrā lielākā pilsētā ir Casa de la
Trova jeb "trovas māja". Dažādo mūzikas stilu pamats ir son (no spāņu valodas —
"skaņa"), kas parādījusies 19. gadsimta beigās kalnos Kubas austrumos — netālu
no Santjago de Kuba pilsētas. No son, kas saplūda ar citiem latīņamerikāņu
ritmiem, radusies salsa, kas ir viena no populārākajām dejām pasaulē.

Februāra nogalē vai marta sākumā svin Havanas karnevālu (Havana Carnival) ar
savām vērienīgajām un krāšņajām parādēm piektdienu, sestdienu un svētdienu
vakaros. Februāra pirmajās divās nedēļās notiek festivāls Jornadas de la Cultura
Camagneyana, bet Havanas Starptautiskais džeza festivāls (Havana International
Jazz Festival), kas notiek februārī katru otro gadu. Aprīlī notiek Semana de la
Cultura, kas tiek svinēts Barakoas pilsētā, tai pašā laikā Elektroakustiskais
mūzikas festivāls (Electroacoustic Music Festival), kas tiek svinēts Varadeao
pilsētā. Maija pirmā nedēļā svin Romeria de Mayo Holguinā. Jūnija beigās
Trinidadā notiek Fiestas Sanjuaneras. San Diego bungu karnevāls tiek svinēts
jūlija pēdējās divās nedēļās un augusta pirmajā nedēļā, kas sakrīt ar 26. jūlija
brīvdienām - tiek svinēts cukura ražas novākšanas laiks.

Viena no lielākajām problēmām, ar ko ikdienā sastopas šīs valsts iedzīvotāji, ir
lielais preču deficīts. Kopš 1962. gada (kad ASV noteica pret Kubu embargo)
spēkā ir pārtikas talonu sistēma, saskaņā ar kuru katram iedzīvotājam pienākas
noteikts daudzums noteiktu pārtikas produktu (visu, kas virs šīs normas, jāmeklē
"melnajā tirgū"). Katrs var saņemt minimālo mēneša pārtikas devu, ja nav
līdzekļu. Virkni produktu un saimniecības preču, kuras pienākas oficiāli, taču
nav pieejamas (jo tās vienkārši neieved embargo dēļ), tāpat jāmeklē "melnajā
tirgū", vai jāiztiek bez tām. Šī iemesla dēļ praktiski nav jaunu automašīnu,
ļoti mazs skaits televizoru, radioaparātu, ledusskapju u.c. sadzīves tehnikas,
ko pašā Kubā neražo.

Kubas imports 2009. gadā samazinājies par 20% (Kuba importē 60% sadzīves preču).
Tā kā trūkst produktu, valdība pieņēmusi lēmumu samazināt cenas 24 sociāli
nozīmīgām precēm. Dažām partikas, personīgās higiēnas precēm un medikamentiem
cenas samazinātas par 5-27%. Spriegums tīklā: 110 volti, nesen uzceltās
viesnīcās arī 220 volti

Kopš 2005. gada februāra ir spēkā smēķēšanas ierobežojumi, aizliedzot smēķēt
dažās sabiedriskajās vietās (aizliegums attiecas uz teātriem, autobusiem,
taksometriem, vilcieniem, skolām, pārtikas sagatavošanas vietām un sporta
laukumiem; aizliegts pārdot bērniem, kas jaunāki par 16 gadiem, un veikaliem
simt metru attālumā no skolām aizliegts pārdot tabakas produktus).

Kubas nacionālā virtuvē ir jūtama spāņu, Āfrikas, un Āzijas ietekme. Ēdienos
dominē pārsvarā rīsi, pupiņas, juka, kukurūza, banāni un cūkgaļa, tāpat liela
tropisko augļu dažādība. Tipisks Kubas ēdiens ir ajiaco - gaļas zupa. Liels
pieprasījums ir cūkgaļai un teļa gaļai. Zivju ēdienus pārsvarā patērē pilsētās.
Vispieprasītākā ir pargo zivs, tāpat arī garneles, vēži un citi jūras veidīgie.
Daudz kreolu (creole) ēdienu - rīsi ar vistas gaļu un romeritos.

Sports un terapeitiskās procedūras ir bezmaksas un pieejamas visām vecuma
grupām. Populārākie sporta veidi ir beisbols, volejbols, basketbols un bokss.

Sociālistiska ekonomikas sistēma: personai nevar piederēt ražošanas līdzekļi
(rūpnīcas, derīgo izrakteņu ieguves karjeri u.tml.) un resursi. Privātpersonām
ir atļauta individuāla uzņēmējdarbība, taču nav atļauts izmantot citu personu
algotu darbu lielākas peļņas gūšanai. Ekonomikas izaugsmi ievērojami kavē kopš
1962. gada ASV noteiktais totālajam ekonomikas embargo - pret valstīm un
uzņēmumiem, kas ekonomiski sadarbosies ar Kubu, tiks vērstas ASV politiskas un
ekonomiskas sankcijas Tomēr Kubas IKP uz vienu iedzīvotāju 2008. gadā bija 9 500
USD un tā ierindojās 107. vietā no 229 valstīm, atstājot aiz sevis daudzus
desmitus t.s. "brīvā tirgus" ekonomikas zemes. Ražots tiek rums, cigāri un
kafija, kas ir iecienīti visā pasaulē. Ir rajoni, kuri ir bagāti ar dažādiem
derīgiem izrakteņiem un naftu, un ir rajoni, kuri ir bagātīgi ar tropu augļu
ražām. Liela uzmanība tiek veltīta izglītības un veselības iestādēm un to
attīstībai.

Līdz 1989. gadam vairāk nekā 85% tirdzniecības Kuba īstenoja ar PSRS. Mūsdienās
ārējā tirdzniecība tiek realizēta caur 3 brīvajām ekonomiskajām zonām: Marielu,
Havanu un Vahaju. Lielākās eksporta valstis ir: Ķīna, Kanāda un Nīderlande;
lielākās importa valstis ir: Ķīna, Spānija un Venecuēla.

Svarīgākās nozares un ienesīgākie uzņēmumi atrodas militārās elites tiešā
pakļautībā. Piemēram, kopuzņēmumu ar globālajām viesnīcu ķēdēm Sol Melia un Club
Med (vislabākās viesnīcas šajā valstī) izveidoja kompānija Gaesa, kas pieder
Kubas Aizsardzības ministrijai. Līdzīgi karaspēks kontrolē citus tūrisma
uzņēmumus, arī zvejniecību, cukura ražotni, telekomunikācijas, elektronikas un
IT uzņēmumus. Armijai pakļautā ekonomiskā impērija kontrolē 89% Kubas eksporta
un 59% ienākumu, ko Kuba saņem no tūrisma. Karaspēks ir kvalificētu menedžeru
kalve, un uzņēmumu vadošie darbinieki mācās menedžmentu ārzemēs vai elitāros
kursos Havanā.

Vidējā alga mēnesī ir aptuveni 20-25 USD (papildus virkne bezmaksas pakalpojumu,
kurus sedz valsts: bezmaksas darba apģērbs, ēdiens trūcīgajiem u.tml.).
Apgrozībā lieto divu veidu naudaszīmes: kubiešu rīcībā ir melnbaltie Kubas peso,
bet ārzemju tūristi lieto krāsainos Kubas peso (norēķini bieži notiek,
izmantojot arī ASV dolārus).

Muita: Kuba aizliedz ievest narkotikas un jebkādus pornogrāfiskos materiālus.
Šaujamieročus drīkst ievest, ja tie ir domāti medībām. Tūristiem ir jāiegādājas
pavadzīme ilgstošām precēm, kuras ir nopirktas uz salas. Pavadzīme ir jāuzrāda
pēc muitnieka pieprasījuma. Tūristiem ir atļauts ievest valstī personīgās lietas
pieņemamā daudzumā. Ir aizliegts izvest no valsts noteikta veida dzīvniekus un
augus, gliemežvākus, senlietas, dārgakmeņus un priekšmetus, kas tiek uzskatīti
par nacionālo bagātību.

Ievērojamos daudzumos iegūst azbestu, fosfātus, sāli, kā arī hromu, dzelzs un
vara rūdas. Valsts rietumdaļā vērāņemamas naftas un dabasgāzes iegulas (vēl
neapgūtas).

Lauksaimniecībā dominē tabakas un cukurniedru cukura (~9-9,5 000 000 t gadā)
audzēšana un galaprodukta ražošana. Tāpat audzē un eksportē kafiju un
citrusaugļus.

Smagajā rūpniecībā dominē ir metālrūpniecība (rūdu pārstrāde). Viena no pasaulē
lielākajām niķeļa ražotājvalstīm.

Visai attīstīta ir tabakas rūpniecība (slaveno Kubas cigāru tirdzniecība Kubas
ekonomikai nes 200 000 000 USD - 108 miljonus latu, - gadā) un alkohola
(slavenais Kubas rums) ražošana.

Valsts ekonomikā nozīmīgs sektors ir tūrisms. Salas politiskā izolācija ir to
pasargājusi no tūristu tūkstošiem, tāpēc vietējo iedzīvotāju attieksme pret tiem
ir patiesi sirsnīga. Atpūtniekus no citām zemēm vilina ne tikai tīrās pludmales,
dzīvespriecīgie un viesmīlīgie, "naudas nesabojātie" iedzīvotāji, "sociālistiskā
eksotika" un lētās cenas, bet arī liela loma ir kvalitatīvajiem un lētajiem
medicīnas pakalpojumiem (no daudzām valstīm cilvēkiem izdevīgāk ir doties uz
Kubu veikt operāciju vai izmantot stomatologa pakalpojumus ir izdevīgāk, nekā to
pašu meklēt mītnes zemē). 2006. gadā valdība atļāva privātpersonām izvietot pie
sevis tūristus, jo valsts viesnīcās pietrūka vietu.

Kruīzu kuģu bizness sasniedza kulmināciju 2005. gadā, kad Kubas ostās ienāca 122
kuģi, atvedot 102 440 pasažieru, un Kubai deva 15 miljonus dolāru (13,2 miljoni
eiro) ieņēmumu no preču un pakalpojumu piegādes, sākot no degvielas un ūdens
piegādes un atkritumu izvešanas līdz ieņēmumiem restorānos, bāros, taksometros
un no suvenīru pārdošanas. ASV prezidenta Dž.V.Buša administrācija 2005. gadā
vēl vairāk pastiprināja embargo, kā rezultātā 2007. gadā Kubā ieradās tikai 23
kuģi (11 000 pasažieri). Vācijas kruīza kuģi, kas pieder “Hapag-Lloyd” līnijai,
kuru pārzina kuģniecības un tūrisma grupa TUI AG, 15 reizes ieradās Kubas ostās,
taču atteicās no Kubas, kad kruīza programmā tika iekļautas ASV ostas.

Vislielākais tūristu skaits Kubā ir no ES valstīm un Kanādas (ap 2 miljoniem
tūristu gadā). ASV tūristu skaits ir mazs, jo ASV ir liegušas saviem pilsoņiem
apmeklēt Kubu un noteikusi sodu par šī aizlieguma pārkāpšanu 50 000 dolāru
apmērā. 2000. gadā Kubu apmeklējuši 50 tūristi no Latvijas, 2006. gadā - 710
tūristi, bet līdz 2007. gada maijam - 400 tūristi.



https://lv.wikipedia.org/wiki/Kontinents

Kontinents (latīņu: terra continens, tulkojumā "kopā turēta zeme") ir liels
sauszemes masīvs, ko no visām pusēm apskalo jūras un/vai okeāns. Pēc šīs
definīcijas sanāk, ka ir tikai četri kontinenti: Afroeirāzija, Amerika,
Austrālija un Antarktīda, bet zinātniskajā literatūrā bieži izšķir sešus
kontinentus: Afroeirāzija tiek sadalīta Eirāzijā un Āfrikā, bet Amerika —
Ziemeļamerikā un Dienvidamerikā. Vēsturiski kontinentu apzīmēšanai ir ieviests
arī nosaukums pasaules daļa. Galvenā atšķirība ir tā, ka pasaules daļa ir tas
pats sauszemes masīvs, bet tai vēl tiek pievienotas tuvumā esošās salas,
piemēram Lielbritānija neatrodas Eirāzijā, bet, toties, atrodas Eiropā. Arī
pasaules daļas ir sešas: Eirāzija tiek sadalīta Eiropā un Āzijā, bet
Ziemeļamerika un Dienvidamerika netiek dalītas atsevišķi (tā paliek kopā vienā
pasaules daļā, tas ir, Amerikā).

Ģeogrāfijas stundās tiek mācīts, ka eksistē seši kontinenti: Eirāzija, Āfrika,
Ziemeļamerika, Dienvidamerika, Austrālija un Antarktīda, bet reālajā dzīvē
vairums cilvēku uzskata, ka Eiropa un Āzija ir atsevišķi kontinenti, kas nereti
arī tiek pieminēts zinātniskajā literatūrā. Patiesībā Eiropa un Āzija ir
pasaules daļas. Interesanti, ka par pasaules daļu dēvē arī Ameriku, kas sastāv
no diviem kontinentiem, tas ir, no Ziemeļamerikas un Dienvidamerikas.



https://lv.wikipedia.org/wiki/Kolumbija

Kolumbija (spāņu: Colombia), oficiālais nosaukums Kolumbijas Republika (spāņu:
República de Colombia), ir Dienvidamerikas ziemeļrietumu valsts. Galvaspilsēta —
Bogota. Austrumos robežojas ar Brazīliju un Venecuēlu, Dienvidos ar Ekvadoru un
Peru, rietumos ar Panamu. Ziemeļos valsti apskalo Karību jūra un Klusais okeāns
rietumos. Kolumbijai pieder Sanandresa un Providensijas salas Karību jūrā un
Malpelo sala Klusajā okeānā.

Kolumbija atrodas tuvu ekvatoram, tāpēc tur valda mitrais tropiskais
(ekvatoriālais) klimats, kas gada laikā tikpat kā nemainās. Tomēr gan
temperatūra, gan mitrums ir atkarīgs no absolūtā augstuma un novietojuma, jo
augstas kalnu grēdas var savākt visus nokrišņus, līdzenumam kalnu aizvēja pusē
neatstājot ne piliena lietus. Augstumā virs 3000 m ir auksts: gaisa temperatūra
ir robežās no —18 līdz +13 0C. Andu virsotnes, kas ir augstākas par 4500 m, klāj
mūžīgais sniegs un ledus. Kopumā Kolumbijas teritorija saņem vidēji un pat ļoti
daudz nokrišņu, sausās sezonas nav.

Kolumbijā ir neskaitāmi daudz augu un dzīvnieku, un bioloģiskās daudzveidības
ziņā tā ir viena no pasaules bagātākajām valstīm. Kolumbijā aug vairāk nekā 130
000 sugu augi un dzīvo tikpat daudzu sugu dzīvnieki kā Brazīlijā, kuras
teritorija ir desmit reižu lielāka nekā Kolumbija. Jaguāri, briļļainie lāči,
oceloti, tapiri un daudzu sugu pērtiķi ir lielākie Kolumbijas faunas pārstāvji.
Te uzskaitītas 1500 putnu sugas — tas ir vairāk nekā jebkurā citā pasaules
valstī. Taču meži tiek izcirsti: no 1990. — 1995. gadam lopkopības, augkopības
un kokrūpniecības vajadzībām Kolumbijā izcirta 1,3 miljonus ha meža. Mežu
izciršanas rezultātā ir apdraudēta Kolumbijas zebiekstes izdzīvošana, kas ir
visapdraudētākā plēsīgo dzīvnieku suga visā Dienvidamerikā. Šobrīd iespējams
kalnu mežos ir palikušas tikai 5 zebiekstes, lai gan jau kopš 1989. gada nav
datu par šiem dzīvniekiem.

Valstī ir lieli derīgo izrakteņu — vara, svina un dzīvsudraba krājumi. Kolumbijā
2000.gadā ieguva 21 000 kg zelta, lielāko daļu — nelielās raktuvēs.
Ziemeļaustrumos no Bogotas ir smaragda atradnes. Kolumbijā atklātas lielākās
akmeņogļu iegulas Dienvidamerikas kontinentā un ievērojami naftas krājumi. Katru
dienu Kolumbija iegūst aptuveni 800 000 barelus naftas. Vairums naftas resursu
atrodas Magdalenas upes ielejā, netālu no Venecuēlas robežas. Lai gan valstī
naftas un akmeņogļu krājumi ir pietiekami, 70% tās saimniecībai nepieciešamās
elektroenerģijas saražo hidroelektrostacijas, izmantojot daudzo straujo kalnu
upju spēku.



https://lv.wikipedia.org/wiki/Keramika

Keramika (sengrieķu: κέραμος, keramos — ‘māli, podniecība’) ir neorganiski un
nemetāliski materiāli, kas apdedzināti augstās temperatūrās, lai piešķirtu tiem
mehānisko izturību un palielinātu blīvumu. Termins keramika vēl nesenā pagātnē
tika lietots vienīgi attiecībā uz priekšmetiem, kas tika izgatavoti, apdedzinot
materiālus, ko iegūst no zemes. Arheologi ir atraduši pierādījumus šāda veida
keramikas izgatavošanai jau pirms daudziem tūkstošiem gadu. Šajā materiālu klasē
ietilpst gan tradicionālie keramikas materiāli — māla trauki, stikls, ķieģeļi,
porcelāns, cements un citi, gan modernās speciālās (tehniskās) keramikas —
dažādu elementu karbīdi, borīdi, oksīdi un nitrīdi (alumīnija nitrīds, bora
karbīds, bora nitrīds, silīcija karbīds, cirkonija dioksīds u. c.).

Keramikas materiālu raksturīgākās īpašības ir cietība un trauslums, tie ir
slikti siltuma un elektrības vadītāji, tiem ir relatīvi augstas kušanas
temperatūras un vispārīgā gadījumā tie labāk iztur spiedi nekā stiepi. Sava
ķīmiskā inertuma dēļ keramika ir noturīga pret skābju, skābekļa un citu vielu
postošo iedarbību. Tomēr dažām keramiskām vielām nepiemīt visas minētās
īpašības, piemēram, dažas mākslīgi izveidotās keramikas ir supravadītāji.
Keramikai var būt gan kristāliska, gan amorfa struktūra.



https://lv.wikipedia.org/wiki/Insults

Insults (latīņu: insultus) jeb smadzeņu trieka (latīņu: apoplexia cerebri) ir
pēkšņs smadzeņu asinsrites traucējums. Akūtus asinsrites traucējumus galvas
smadzenēs sauc par cerebrālo insultu, bet muguras smadzenēs — par spinālo
insultu. Insultu visbiežāk izraisa asinsvadu slimības — ateroskleroze,
hipertoniskā slimība, vaskulīts, asinsvadu attīstības anomālijas u.c.

Insults var būt išēmisks, kad kādā no smadzeņu asinsvadiem traucēta asinsapgāde,
vai hemorāģisks, kad palielinātas asinsvadu sienu caurlaidības dēļ rodas
asinsizplūdums.

Aterosklerozes perēkļi rodas galvenokārt lielajos smadzeņu asinsvados — iekšējās
miega artērijās un mugurkaula artērijās. Šie perēkļi pakāpeniski palielinās,
sašaurina asinsvadu un traucē tā sienas barošanos. Tāpēc veidojas trombi, kuri
nosprosto asinsvadu.

Insultu var izraisīt arī embols — patoloģiska daļiņa, kas iekļuvusi smadzeņu
asinsvados no cita orgāna (piem., sirds).

Ja asinsapgādes traucējumu smadzenēs nekompensē citi asinsvadi, tad smadzeņu
viela atmiekšķējas — rodas išēmisks insults. Vairākumam cilvēku smadzeņu
asinsvadi savstarpēji saistīti tā, ka, izslēdzoties vienam vai diviem lielajiem
asinsvadiem, asinsapgāde notiek pa citiem asinsvadiem. Ja šāda t.s. kolaterālā
asinsapgāde ir pietiekama, smadzeņu vielas bojājumi nerodas, kaut arī asinsvads
ir nosprostots.

Išēmiska insulta rašanos veicina sirds mazspēja, asinsspiediena krišanās un
daudzas sarežģītas funkcionālas un bioķīmiskas pārmaiņas (asinsvadu atslābums,
spazmas, asins bioķīmiskas pārmaiņas u.c.).

Išēmiska insulta priekšvēstneši var būt galvassāpes, reibonis, vemšana, rīšanas
traucējumi, pārejošs nespēks, ekstremitāšu notirpšana, redzes un runas
traucējumi. Miegā vai atpūtas laikā, kad pazeminās asinsspiediens, rodas
smadzeņu bojājums, kura biežākais simptoms ir paralīze un ādas jušanas
traucējumi ķermeņa vienā pusē.

Atmiekšķējums smadzenītēs rada līdzsvara traucējumus, kustību neprecizitāti,
grīļošanos stāvot un ejot.

Išēmisks insults var veidoties dažādi — pēkšņi, vairāku stundu, vai dienu laikā.
Samaņas traucējums išēmiska insulta laikā parasti maz izteikts, tomēr plašs
smadzeņu infarkts var izraisīt bezsamaņu, elpošanas un sirdsdarbības
traucējumus,

Hemorāģisks insults sevišķi bieži ir komplikācija hipertoniskajai slimībai vai
aterosklerozei ar augstu asinsspiedienu. Hipertoniskās slimības gadījumā
pārmainās galvenokārt smadzeņu vidējās un sīkās artērijas. To sienas kļūst
caurlaidīgākas, asinis iekļūst sienās, sienas sabiezē, un līdz ar to asinsvads
sašaurinās. Apkārtējā smadzeņu vielā izveidojas atmiekšķējums. Asinsvadu sienas
bieži maisveidīgi paplašinās, un izveidojas aneirisma. Paaugstinoties
asinsspiedienam, asinsvada siena var plīst un asinis izplūst smadzeņu vielā,
dobumos vai apvalkos. Hemorāģisks insults visbiežāk rodas fiziskas vai garīgas
piepūles laikā, kad paaugstinās asinsspiediens.

Slimniekam ir galvassāpes, reibonis, vemšana, bieži bezsamaņa. Traucēta rīšana,
elpošana, sirdsdarbība, var būt urīna aizture vai nesaturēšana. Nākamajās dienās
paaugstinās t°, var būt vispārēji vai vietēji krampji. Bezsamaņa ilgst no dažām
stundām līdz 2—3 dienām.

Spinālā insulta biežākais cēlonis ir patoloģiskas pārmaiņas aortā, mugurkaula un
muguras smadzeņu artērijās, kā arī mugurkaula slimības, it īpaši deformējoši
distrofiski procesi. Pēkšņi vai pakāpeniski rodas locekļu paralīze, jušanas
traucējumi, urīna aizture vai nesaturēšana.

PSRS pastāvēšanas laikā daudzās pilsētās tika organizētas t.s. insulta brigādes,
kuras apgādātas ar visu, kas nepieciešams, lai insulta gadījumā sniegtu
kvalificētu pirmo medicīnisko palīdzību un vajadzības gadījumā bez riska
aizvestu slimnieku uz slimnīcu. Šādas specializētas insulta vienības Latvijas
lielākajās slimnīcās ir izveidotas arī mūsdienās, tajās pēc noteiktas shēmas
darbojas dažādu nozaru mediķi.

Slimnieks jāēdina tikai pēc ārsta norādījumiem, nedrīkst slimnieku ēdināt vai
liet mutē šķidrumu, ja viņš ir bezsamaņā. Medikamentus un fizikālās procedūras
(sildīšanu, ledus pūsli, masāžu, ārstn. fizkultūru u.c.) lieto tikai pēc ārsta
norādījumiem.



https://lv.wikipedia.org/wiki/Fredijs_Merk%C5%ABrijs

Fredijs Merkūrijs (angļu: Freddie Mercury; īstajā vārdā Farohs Bulsara (Farrokh
Bulsara), dzimis 1946. gada 5. septembrī, Zanzibārā, miris 1991. gada
24. novembrī, Londonā, Apvienotajā Karalistē) bija britu mūziķis, vislabāk
pazīstams kā rokgrupas Queen solists.

2001. gadā viņš tika iekļauts Rokenrola slavas zālē. Merkūrija balss diapazons
bija 4 oktāvas plašs. Daudzas no viņa komponētajām dziesmām kļuva par grupas
Queen hitiem, tai skaitā Bohemian Rhapsody, Killer Queen, Somebody to Love,
Don't Stop Me Now, Crazy Little Thing Called Love, We Are the Champions.

Merkūrijs dzimis Britu protektoriātā Zanzibārā ar vārdu Farohs Bulsara. Viņa
vecāki uz turieni bija pārcēlušies no Gudžarātas Britu Indijā. Vecāki piederēja
pie persiešu etniskās grupas un bija zoroastrisma reliģijas piekritēji. Lielāko
daļu bērnības Merkūrijs pavadīja Indijā pie vecāsmātes, mācījās angļu tipa
internātskolā netālu no Mumbajas, aizrāvās ar mūziku un mākslu, sāka spēlēt
klavieres, piedalījās vietējās rokenrola grupās. 1964. gadā, tuvojoties
politiskajām pārmaiņām, ģimene pameta Zanzibāru un devās uz Lielbritāniju.

Merkūrijs studēja mākslas zinības, ieguva diplomu mākslā un grafiskajā dizainā.
Pēc tam strādāja gadījuma darbos un iesaistījās dažādās mūzikas grupās. 1969.
gadā Merkūrijs pievienojās Liverpūles grupai Ibex (vēlāk pārdēvētu par
Wreckage). 1970. gadā Merkūrijs apvienojās ar ģitāristu Braienu Meju un
bundzinieku Rodžeru Teiloru no grupas Smile, un pārliecināja viņus mainīt grupas
noaukumu uz Queen. Ap to pašu laiku viņš nomainīja arī savu uzvārdu no Bulsaras
uz Merkūriju.

Merkūrijs kļuva par Queen solistu. Viņa balss diapazons bija piemērots gan
baritonam, gan tenoram, 4 oktāvu apjomā. Viņa balss dotības bija izcilas, kaut
arī viņš nekad nebija mācījies vokālo mākslu.

Merkūrijs deva lielu ieguldījumu Queen repertuārā. 1973. gadā iznāca albums
Queen, 1974. gadā Queen II, kuriem Merkūrijs sarakstīja apmēram pusi no
dziesmām. Kad 1981. gadā iznāca Queen Greatest Hits izlases albums, tajā no 17
dziesmām 10 bija Merkūrija sarakstītas.

Merkūrija uzstāšanās stils publikas priekšā bija ekstravagants un aizraujošs,
publika piepildīja milzīgus stadionus. Queen ģitārists Braiens Mejs rakstījis,
ka Merkūrijs varēja rast kontaktu pat ar vistālāk aizmugurē stadionā stāvošajiem
cilvēkiem."

Merkūrijs nekad nebija slēpis savu biseksualitāti. 1987. gadā Merkūrijs
uzzināja, ka saslimis ar AIDS. Saprotot, ka nav atlicis daudz laika dzīvot, viņš
sarīkoja grandiozas svinības savā 41. dzimšanas dienā, uzaicinot apmēram 700
viesus viesnīcā Ibizas salā, Vidusjūrā.

No sabiedrības viņš slēpa savu slimību līdz pat pēdējai dienai pirms savas
nāves, kad tika sniegts paziņojums viņa vārdā. Nedaudz agrāk Merkūrijs bija
atklājis patiesību saviem Queen grupas biedriem. 1991. gada maijā filmēšanās
dziesmas These Are the Days of Our Lives ierakstam prasīja milzīgas pūles no
novārgušā Merkūrija. Savā pēdējā videoklipā (dziesmai I'm Going Slightly Mad)
mūziķis valkāja čībiņveida kurpes čulgu dēļ uz kājām, rokās bija cimdi balto
pleķu dēļ un seja bija nogrimēta plankumu dēļ.

Merkūrijs nomira no bronhopneimonijas, ko bija izraisījusi viņa saslimšana ar
AIDS, 1991. gada 24. novembrī.

Kopā ar Monseratu Kabaljē Merkūrijs bija iedziedājis dziesmu "Barcelona", kura
bija veltīta 1992. gada Olimpiskajām spēlēm Barselonā. Dziesmas ieraksts tika
izpildīts 1992. gada Vasaras Olimpisko spēļu starptautiskās translācijas sākumā,
kā arī pirms 1999. gada UEFA Čempionu līgas fināla, kur Kabaljē dziedāja
klātesot, bet Merkūrijs tika projicēts uz stadiona elektroniskā ekrāna.

1996. gada 25. novembrī Montrē, Šveicē (Montrē 1978. gadā Queen bija
iegādājusies Mountain Studios) tika atklāts čehu skulptores Irenas Sedleckas
veidots piemineklis Merkūrijam. Atklāšanas ceremonijā piedalījās Merkūrija tēvs
Bulsara, Monserata Kabaljē, Braiens Mejs un Rodžers Teilors.



https://lv.wikipedia.org/wiki/Autorties%C4%ABbas

Autortiesības ir autora personisko nemantisko un mantisko tiesību kopums uz paša
radītu intelektuālo darbu tā materiālajā formā. Šīs tiesības veido divas daļas:
personiskās jeb morālās un mantiskās jeb ekonomiskās tiesības. Latvijas
Republikas teritorijā tās nosaka Autortiesību likums un primārais to uzdevums ir
aizsargāt autora darbu pret neatļautu lietošanu.

Tas ir izņēmuma tiesību veids (tiesību īpašnieks var atļaut vai aizliegt
izmantot viņa darbu), kuru subjekts ir literārā vai mākslas darba autors, bet
objekts — šī autora darbs. Autortiesības tiek attiecinātas uz jebkuriem darba
izmantojuma aspektiem un veidiem. Tiesiskā režīma ziņā tās pielīdzināmas
tiesībām uz materiālu lietu un stājas spēkā tiklīdz darbs ir radīts, neatkarīgi
no tā, vai darbs ir pabeigts vai nepabeigts. Tiesību piederības apliecināšanai
nav nepieciešama īpaša reģistrācija vai citu formalitāšu ievērošana, taču, ja
autors vēlas, lai citas personas būtu informētas par viņa autorību, tad viņš
savas tiesības var demonstrēt ar autortiesību aizsardzības zīmi "©",
autortiesību subjekta vārdu (nosaukumu) un darba radīšanas gadu. Kaut arī pastāv
vispārpieņemtie autortiesību principi, definēti starptautiskajās konvencijās,
katras atsevišķas valsts likumdošanā ir sastopamas arī atšķirības, kas attiecas
uz šīs valsts jurisdikcijā radītajiem darbiem. Neaizskarot oriģināldarbu autoru
tiesības, autortiesības aizsargā arī atvasināto darbu autoru tiesības. Likums
nosaka, ka autoram ir tiesības izmantot savu darbu jebkādā veidā, atļaut vai
aizliegt tā izmantošanu, saņemt atlīdzību par atļauju izmantot savu darbu un par
darba izmantošanu.

Autortiesības un blakustiesības (blakustiesības aptver izpildītāju, televīzijas
un radio raidorganizāciju, fonogrammu producentu un mākslas filmu producentu
tiesības — dažreiz sauktas arī par saistījām tiesībām) ir daļa no intelektuālā
īpašuma tiesībām, kas radītas tiesību sistēmā, lai vairotu jaunradi un
aizsargātu sākotnējā radītāja īpašumtiesības. Tiesību sistēmā autortiesības un
blakustiesības sastāda tikai daļu no intelektuālā īpašuma tiesībām. Cita daļa
sastāv no rūpnieciskā īpašuma tiesībām (tādām kā patenti). Autortiesības no
citām intelektuālā īpašuma tiesībām atšķiras arī ar to, ka autortiesības rodas
pēc darba radīšanas bez atsevišķas šīs tiesības atzīšanas procesa
nepieciešamības.

No autortiesībām izriet to objekti, lietotāju tiesības, blakustiesības,
autortiesību kolektīvais pārvaldījums, autortiesību licence, autortiesību
licences līgums, autortiesību līdzsvars u.c.

Autors kā autortiesību subjekts autortiesības uz darbu var izmantot pats, var
nodot savas mantiskās tiesības arī jebkurai citai personai, un šī persona kļūst
par autortiesību subjektu, un var arī nodot tiesību pārvaldīšanu autoru mantisko
tiesību kolektīvā pārvaldījuma organizācijai. Autora nāves gadījumā par
autortiesību subjektiem saskaņā ar Civillikumā noteikto kārtību (likumisko,
testamentāro vai līgumisko) kļūst viņa mantinieki. Tiesību pārņēmēji pārņem
tikai mantiskās tiesības (mantinieki daļēji arī personiskās tiesības), jo arī
pēc nāves autors saglabā autorību — neviens cits nevar kļūt par šī darba autoru.

Saskaņā ar Latvijas Autortiesību likumu darba autoram ir šādas: Personiskās jeb
morālās tiesības:

Latvijas Krimināllikumā ir paredzēts sods par autortiesību un blakustiesību
pārkāpšanu, par autorības piesavināšanos vai līdzautorības uzspiešanu, kā arī
par piespiešanu atteikties no autorības (KL 148. pants). Noteikts arī sods par
nelikumīgām darbībām ar autortiesību un blakustiesību objektiem (KL 149. pants).

Lai iegūtu darba izmantošanas tiesības, darba izmantotājam ir jāsaņem
autortiesību subjekta atļauju. Šī atļauja var tikt izsniegta gan licences
līguma, gan licences veidā, un jāsaņem pirms darba izmantošanas uzsākšanas —
darbu nedrīkst izmantot, ja atļauja nav saņemta. Autortiesību likuma 2. pants
nosaka, ka autortiesības tiesiskā režīma ziņā tiek pielīdzinātas tiesībām uz
kustamu mantu LR Civillikuma izpratnē. Autors savas tiesības var nodot tikai ar
līguma palīdzību, kuru apstiprina abas puses, bet vienpusējs solījums, kuru vēl
nav pieņēmusi otra puse, nedibina nekādas saistības (LR Civillikums, 1511.-1513.
pants).

Autortiesības ir privātas tiesības, un autora darba izmantošanā abas puses ir
līdzvērtīgas, savas civiltiesiskās attiecības var veidot, tikai savstarpēji
vienojoties. Vispārējā cilvēktiesību deklarācijā definētas katra cilvēka
tiesības uz viņa radīto darbu aizsardzību, vienlaikus rēķinoties arī ar
organizētās sabiedrības tiesībām baudīt šī autora radītā darba augļus. To pašu
nosaka arī ANO Starptautiskais pakts par ekonomiskajām, sociālajām un kultūras
tiesībām.

Autortiesības ietilpst privāto tiesību sfērā, t.i. tiesības izmantot darbu var
tikt nodotas tikai ar līguma palīdzību, kurā tiek atrunāts, kādas mantiskās
tiesības tiek nodotas ar šā līguma starpniecību. Visas tiesības, kas netiek
nodotas, paliek autoram.

Civillikuma 3. pants nosaka, ka katra civiltiesiskā attiecība apspriežama pēc
likumiem, kas bijuši spēkā tad, kad šī attiecība radusies, pārgrozījusies vai
izbeigusies, un neskartas paliek jau iegūtās tiesības. Tas nozīmē, ka ja darbs
tapis Latvijā pirms 1993. gada, uz to attiecas tās autortiesības regulējošās
likumdošanas normas, kādas bijušas spēkā darba radīšanas laikā un vietā
(Krievijas impērijas, Latvijas Republikas, Vācijas, PSRS — atkarībā, kuras šīs
valsts jurisdikcijā Latvijas teritorija bija darba tapšanas brīdī).

Darba izmantošana reklāmā: Darbu izmantošanu reklāmā reglamentē Reklāmas likums,
kas nosaka, ka reklāmā aizliegts attēlot, izmantot vai citādi pieminēt fizisko
personu (kā privātpersonu vai kā amatpersonu) vai tās īpašumu bez šīs personas
piekrišanas. Īpašums ietver arī intelektuālo īpašumu: mūziku, dzejoli,
fotogrāfiju u.tml.

Atlīdzība par autordarbu izmantošanu: Par autordarba izmantošanu jāmaksā
atlīdzību, kuru var maksāt gan tieši autoram (par t.s. lielo tiesību darbu
izmantošanu, par darba izmantošanu reklāmā, par tiesībām darbu tulkot, aranžēt
u.tml.), vai arī maksāt autora darbu mantisko tiesību kolektīvā pārvaldījuma
organizācijai (par t.s. mazo tiesību darbu raidīšanu, reproducēšanu,
retranslāciju, masveida tiražēšanu komerciālos nolūkos u.tml.). Ir gadījumi, kad
mantiskās tiesības var tikt pārvaldītas tikai kolektīvi (tieši autoram maksāt
atlīdzību nav iespējams), ja darbs tiek:

Likumdošana neparedz atlīdzības apmēru, kas pienākas autoriem par viņu darbu
izmantošanu bez autora atļaujas un ko iekasē autortiesību kolektīvās
administrēšanas organizācijas.

Kad darbs ir objektivizēts un publicēts, autoram saglabājas autora tiesības uz
darbu un kontrole pār darba kopēšanu, taču ārpus viņa kontroles izrādās tas, kas
notiek ar publicētu un pārdotu darba kopiju. Tā, piemēram, autors nevar aizkavēt
to, ka kopijas īpašnieks to pārdod tālāk citai personai. Viena no šādām
iegādātās kopijas neierobežotas tālāknodošanas sekām ir tiesības nodot kopiju
citām personām nekomerciālai izmantošanai bez maksas. Tātad tas ir intelektuālā
īpašuma ierobežojums publikas interesēs. Publiska patapinājuma gadījumā autors
pat neiegūst atlīdzību par darba izmantošanu nekomerciāliem mērķiem.

Datubāzes ir neatkarīgu darbu, datu vai citu materiālu krājums, kas sakārtots
sistemātiski vai metodiski, un ir pieejams elektroniskā vai kādā citā veidā. Tās
tiek atzītas par īpašiem objektiem, kas īsti nav ne autordarbs, ne īsti
blakustiesību objekts, tāpēc to veidotāju tiesības aizsargātas īpašā veidā, t.s.
sui generis. Bez datubāzes veidotāju piekrišanas drīkst:

Ir darbi, kuru izmantošana ir atļauta, ja tie atbilst likumā noteiktajiem
nosacījumiem. Par darba izmantošanu jāmaksā, izņemot, ja: brīva šo darbu
lietošana ir atļauta (t.s. neaizsargājami darbi); darbam ir beidzies
autortiesību aizsardzības periods tie atbilst atsevišķām situācijām, kas
paredzētas likumā (t.s. autortiesību ierobežojumi).

Neaizsargājams darbs ir darbs, kura lietošanai nav nepieciešama licence un par
kura izmantošanu nav jāmaksā autoratlīdzību. LR Autortiesību likuma 6. pants
nosaka, ka autortiesības neaizsargā:

Saskaņā ar Latvijas Autortiesību likumu likuma V nodaļas "Autora mantisko
tiesību ierobežojumi" 19. pantu autortiesības nav uzskatāmas par pārkāptām, ja
bez autora piekrišanas un bez atlīdzības šajā likumā noteiktajā kārtībā:

Darbus var izmantot bez autora piekrišanas, taču samaksājot viņam taisnīgu
atlīdzību, gadījumā ja:

Antīkajā pasaulē sabiedrība neuzskatīja intelektuālo darbu par profesiju.
Sengrieķu rakstnieki sevi uzskatīja par skolotājiem, romiešu rakstnieki — par
politiķiem. Lielāko tiesu viņi rakstīja nevis lai ar šo darbu pelnītu iztiku,
bet gan lai gūtu atzinību līdzcilvēkos. Tika atzītas autora tiesības tikt
atzītam par autoru, izlemšanas tiesības, vai darbs tiks darīts pieejams
sabiedrībai, tiesības nepieļaut pārveidojumus u.c., bet mantiskās tiesības
likums neparedzēja. Vienīgais, kas uztrauca lielāko daļu autoru (bija arī
izņēmumi, piemēram, dzejnieks Martials), bija sveša darba piesavināšanās,
uzdodot to par savu un liedzot patiesajam autoram atzinības laurus. Šajā laikā
parādās jēdziens "plaģiāts", kas ņemts no romiešu likuma Lex Fabia (kas
paredzēja sodu vispirms par bērnu nolaupīšanu, vēlāk arī par vergu zādzību).
Martials, savus sarakstītos darbus uztverot kā savus "gara bērnus", vienā no
epigrammām nodēvē neatļautu pārrakstīšanu par plaģiātu jeb bērnu nolaupīšanu.

Arī viduslaikos Eiropā autora mantiskās tiesības neatzina, taču atzina autora
morālās tiesības. Pirmā zināmā tiesas prāva šajā jomā notika Īrijā XII gs., kad
kāds Colomba savas vizītes laikā augustīniešu Sv. Marijas klosterī (St Mary's
Abbey Augustinian Order) bija bez atļaujas nokopējis abata Finniana psalmu, un
bez atļaujas to izplatījis. Abats viņu iesūdzēja tiesā un Leinsteras karalis
Dermots (Dermot MacMurrough, King of Leinster) lēma: "Katrai govij pieder tās
teļš un tātad katram autoram pieder viņa grāmatas kopijas". XV gs. beigās radās
jauns uzņēmējdarbības veids — iespiedēji un grāmatu tirgotāji (kurus Anglijas
karalistē dēvēja par stationers), — kuri sastapās ar savas produkcijas
pārkopēšanu, jo kopiju drukāšanai vajadzēja daudz mazākus finanšu ieguldījumus.
Lai nepieļautu izdevējdarbības apstāšanos, XVI gs. sākumā Anglijā un Francijā
monarhi izsludināja pirmās grāmatu izdevēju privilēģijas: izdevējiem tika
piešķirtas ekskluzīvas reproducēšanas un izplatīšanas tiesības (ierobežotas
laikā ar konkrētu termiņu), un sods par šo tiesību pārkāpšanu bija naudas sods
un īpašuma apķīlāšana, kā arī nelegālo kopiju konfiskācija un zaudējumu
atlīdzināšana. Šo laiku var uzskatīt par mūsdienu Autortiesību aizsākumu, kaut
arī līdz pat XVIII gs. nepastāvēja autortiesību aizsardzību regulējošas tiesību
normas likumdošanā (pēc tradīcijas, tiesa atzina autora tiesības neļaut
nepublicēta darba publicēšanu bez atļaujas). 1556. gadā Anglijā tika nodibināta
Stationer's Company, kas piedāvāja autoriem tiesisku aizsardzību un autorības
pierādīšanas iespējas, izveidojot īpašu reģistru, kurā pēc autora iesnieguma
piereģistrēja to sarakstītos darbus. Autoram reģistrējot savu darbu šajā
kompānijā, tā ieguva pastāvīgas reproducēšanas tiesības un autora vietā sekoja,
lai to nedarītu citi, pārkāpumu gadījumos uzņemoties iniciatīvu tiesvedības
uzsākšanai. Aptuveni līdz XIX gs. šī autortiesību aizsardzības forma attiecās
tikai uz rakstītajiem darbiem, taču ar laiku iekļāva arī cita veida darbu —
muzikālo, dramatisko un mākslas, — aizsardzību. Savukārt "īpašuma tiesību
pārejas" jēdziena rašanās cieši saistīta ar Baznīcu, kas viduslaikos bija
lielākais skaņdarbu pasūtītājs komponistiem, sacerētās mūzikas kopijas paturot
konkrētajā Baznīcas iestādē un raugoties, lai to neizmantotu tas, kurš nav
komponistam par šo darbu maksājis. Savukārt dramaturgi guva ienākumus, saņemot
daļu no ienākumiem par pārdotajām biļetēm kā arī par tekstu publicēšanu,
teisībām uz pamatienākumiem pārejot konkrētā teātra īpašumā.

Mūsdienām raksturīgā autortiesību aizsardzība (gan, kas raksturīgs visām valstīm
XVIII gs., attiecināta tikai uz pavalstniekiem, nevis ārvalstniekiem) saistās ar
Lielbritānijas Karalistes karalienes Annas Stjuartas izdoto Annas Statūtu
(Statute of Anne), ko Lielbritānijas Parlaments pieņēma 1710. gada 10. aprīlī.
Uz noteiktu laiku izdevējam tika piešķirtas grāmatas izdošanas monopoltiesības.
Uz šī pamata tika izveidotas grāmatu publicēšanas tiesības, kas izdevējam bija
noteiktas 14 gadu garumā, bet autoram — papildus vēl 14 gadu garumā (ja vien
viņš bija dzīvs). Tāpat izdevējam bija tiesības konfiscēt un iznīcināt nelegālās
kopijas, kā arī pārtraukt tādu ievešanu no citām valstīm. Šajā laikā citi
izdevēji nedrīkstēja šo konkrēto darbu izdot un izplatīt. Lai aizsargātu savu
autoru darbus kaimiņvalstīs, tika slēgti divpusējie līgumi par autortiesību
aizsardzību, vadoties pēc apmaiņas principa. Pirmais autortiesību likums ASV
stājās spēkā 1790. gadā, dodot autoriem un izgudrotājiem ekskluzīvas tiesības uz
saviem darbiem vai atklājumiem uz noteiktu laiku. Francijā modernās
autortiesības aizsākās ar diviem dekrētiem (1791. un 1793. gados), bez tam
Francija bija pirmā, kas 1852. gadā ar likumu noteica, ka ārvalstu autoriem
pienākas tādas pašas tiesības kā Francijas pavalstniekiem — neatkarīgi no tā,
kādu aizsardzību sniedz autoriem no Francijas ārvalstu autora mītnes zemē (šis
princips gan bija raksturīgs Eiropas valstīm — ASV līdz pat XX gs. liedza
aizsardzību citās valstīs tapušajiem darbiem, ļaujot amerikāņu rūpniekiem,
izdevējiem un teātru menedžeriem izmantot Eiropā radušos izgudrojumus, publicēt
un izpildīt Eiropas valstu autoru darbus bez to piekrišanas un dalīšanās
ienākumos). Pēc vairākām diplomātu apspriedēm 1884.-1886. gados 14 Eiropas
valstis vienojās par t.s. Bernes savienības izveidošanu un pieņēma t.s. Bernes
autortiesību konvenciju jeb Konvenciju Par literāro un mākslas darbu aizsardzību
(ASV Bernes savienībai pievienojās tikai 1989. gadā).

Par autortiesību aizsardzības sākumu Latvijā uzskatāms 1911. gada 20. marts, kad
tika pieņemts Krievijas impērijas likumu kopojuma “Likums par autora tiesībām”
(X.sēj. I.d. 695.1 — 695.75p.), kurš bija spēkā Latvijas teritorijā arī pēc
Latvijas Republikas proklamēšanas. Šajā likumā bija noteikts vispārējais
autortiesību termiņš 50 gadi no autora nāves brīža. Autora tiesības bija
aizsargātas tikai gadījumā, ja uz darba bija norādīts darba autors, viņa
dzīvesvieta un darba tapšanas gads un, ja autors bija norādījis, ka patur sev
šīs tiesības. 1937 gadā Latvija pieņēma savu Autora tiesību likumu un
pievienojās Bernes konvencijai. Pēc Latvijas okupācijas izveidotajā PSRS
teritoriāli administratīvajā vienībā Latvijas PSR bija spēkā vispārējā jeb
Ženēvas autortiesību konvencija un PSRS likumdošana. Kopš 1963. gada
autortiesības regulēja LPSR Civilkodeksa IV daļa "Autortiesības", kā arī
Latvijas PSR Ministru padomes 1979. gada 27.12. dekrēts Nr. 511. 1993. gada 11.
maijā tika pieņemts likums Par autortiesībām un blakustiesībām, kurā pirmo reizi
tika iekļautas arī izpildītāju un producentu tiesības. 1997. gada 20. augustā
Latvija kļuva (ar 24.03.1997. likumu) par Ženēvas Konvencijas par autortiesībām
dalībvalsti. 1998. gadā Latvija kļuva (ar 12.03.1998. likumu) par Romas
Konvencijas par autortiesībām dalībvalsts. 2000. gada 6. aprīlī tika pieņemts
Autortiesību likums, kas saskaņots gan ar TRIPS līgumu, gan WIPO līgumiem,
savukārt kopš 2004. gada 1. maija saskaņots ar 8 ES direktīvām autortiesību
aizsardzībā.

LR Autortiesību likums ietver sevī visus principus, kas atrodami visos
svarīgākajos starptautiskajos tiesību aktos, kam Latvija pievienojusies: Bernes
konvencijai par literatūras un mākslas darbu aizsardzību, Starptautiskai
konvencijai par izpildītāju, fonogrammu producentu un raidorganizāciju tiesību
aizsardzību (Romas konvencija), Ženēvas konvencijai par fonogrammu producentu
aizsardzību pret neatļautu viņu fonogrammu pavairošanu, WIPO Autortiesību
līgumam un WIPO Izpildījumu un fonogrammu līgumam. Likums ir saskaņots ar ES
direktīvām: par datorprogrammu juridisku aizsardzību (91/250/EEK), par nomas
tiesībām un patapināšanas tiesībām, un atsevišķām blakustiesībām, kas attiecas
uz autortiesībām intelektuālā īpašuma jomā (92/100/EEK), par autortiesību
aizsardzības termiņu un dažu blakustiesību termiņu saskaņošanu (93/98/EEK), par
noteikumu saskaņošanu attiecībā uz autortiesībām un citām blakustiesībām
satelīttelevīzijas un kabeļtelevīzijas jomā (93/83/EEK), par datubāzu juridisko
aizsardzību (96/9/EEK), par dažu autortiesību un blakustiesību aspektu
saskaņošanu informācijas sabiedrībā (2001/29/EEK), par tālākpārdošanas tiesībām
par labu mākslas oriģināldarba autoram (2001/84/EEK). Autortiesību piederības
apliecināšanai nav nepieciešama reģistrācija, darba speciala noformēšana vai
kādu citu formalitāšu ievērošana. Autortiesību likums aizsargā arī
blakustiesības.

Autortiesības regulējošās normas katrā valstī ir atšķirīgas. Piemēram, dažās
valstīs autortiesības ir mūžīgas un neatsavināmas, savukārt Lielbritānijas
likumdošana paredz, ka no tām var atteikties un ja neatsakās, autortiesības
beidzas līdz ar to aizsardzības termiņa beigām. ASV autortiesību likumdošanā
tāds termins kā morālās tiesības vispār neeksistē.



https://lv.wikipedia.org/wiki/Ar%C4%81bu_valoda

Arābu valoda (الْعَرَبيّة - al ʿarabiyyah vai vienkārši عَرَبيْ - ʿarabī)
runātāju skaita ziņā ir lielākā dzīvā semītu saimes valoda. Tuvu radniecīga
ebreju un aramiešu valodām, ar kurām ir kopēja semītu pirmvaloda. ISO 639-3
standartā modernā arābu valoda tiek klasificēta kā makrovaloda ar 27
apakšvalodām.

Mūsdienu standarta arābu valoda ir cēlusies no klasiskās arābu valodas, kas ir
bijusi literārā un islāma liturģiskā valoda kopš 7. gadsimta.

Arābu valoda ir devusi daudz aizguvumus islāma pasaules valodām, līdzīgi, kā
latīņu un grieķu valodas lielākajai daļai Eiropas valodu. Tāpat arābu valodā ir
daudz aizguvumu no citām valodā, ka persiešu, sanskrita, kā arī grieķu un latīņu
valodām.

Viduslaikos arābu valoda bija galvenā kultūras valoda, it sevišķi tādās zinātnes
nozarēs, kā matemātika, astronomija un filozofija. Arī Eiropas valodās ir daudz
aizguvumu no arābu valodas. Sevišķi raksturīgi tas ir portugāļu un spāņu
valodām, kas izskaidrojams ar 700 gadu kalifāta valdīšanu Ibērijas pussalā.

Termins "arābu valoda" var attiekties gan uz literāro arābu valodu (الفصحى - al
fuşḩá), gan uz daudzajiem vietējiem valodas variantiem, kurus parasti dēvē par
"arābu sarunvalodu". Arābi literāro valodu uzskata par standarta valodu un
pārējos valodas variantus par dialektiem. Ar "literāro valodu" (اللغة العربية
الفصحى - al lughat al ʿarabiyyat al fuşḩá - "visdaiļrunīgākā arābu valoda")
saprot gan mūsdienu mediju valodu Ziemeļāfrikā un Tuvajos Austrumos, gan arī
Korāna valodu. Literārā arābu valoda ir visu arābu valstu valsts valoda un tā
tiek pasniegta visu līmeņu skolās. Arābu "sarunvalodas" vai "dialekti" ir
daudzie nacionālie vai reģionālie klasiskās arābu valodas atvasinājumi, kas
kalpo par ikdienas saziņas valodu. Šīs sarunvalodas dažkārt ir pietiekoši
atšķirīgas, lai būtu savstarpēji nesaprotamas. Šiem dialektiem parasti nav savas
rakstu valodas, tomēr zināms literatūras daudzums (lielākoties poēzija un
dramaturģija) šajās valodās pastāv.

Mūsdienu arābu valodas sociolingvistiskā situācija ir vislabākais valodniecības
fenomena diglosijas piemērs, kad par normu ir kļuvusi vienas valodas divu
variantu lietošana. Parasti tas raksturīgs dažādām sociālām situācijām. Jebkura
reģiona izglītots arābs runā gan vietējā dialektā, gan skolā apgūto literāro
arābu valodu. Runājot ar tās pašas valsts vai reģiona pārstāvi, daudzi runātāji
pārslēdzas no literārās valodas uz dialektu un atpakaļ pat vairākkārt vienas
sentences laikā. Kad saruna notiek starp dažādu valstu izglītotiem arābiem,
parasti tiek lietota literārā valoda.

Arābu valodas ietekme uz citām valodām visizteiktākā ir islāma valstīs. Arābu
valoda ir atstājusi lielu ietekmi uz tik dažādu valodu vārdu krājumu, kā
berberu, kurdu, persiešu, svahili, urdu, hindi (sevišķi uz sarunvalodu), turku,
malajiešu, indonēziešu. Piemēram, arābu vārds /kitāb/ (grāmata) šādā pat nozīmē
tiek lietots visās augstāk minētajās valodās, izņemot malajiešu un indonēziešu
valodas, kur šis vārds nozīmē "reliģiska grāmata".

Dažādās valodās aizgūtie termini ir no reliģiskajiem (berberu valodas taẓallit
"lūdzējs" ), akadēmiskajiem (uiguru valodas mentiq "loģika"), ekonomiskiem
(latviešu valodas "cukurs") līdz pat vietniekvārdiem (spāņu valodas fulano "un
tā tālāk") un ikdienas sarunvalodai (urdu un hindi lekin "bet"). Valodās, kurām
nav bijis tieša kontakta ar arābu valodu, aizguvumi ir ienākuši caur trešajām
valodām. Piemēram, lielākā daļa arābu aizguvumu hindi un urdu ienākuši caur
persiešu valodu un daudzi senākie arābu aizguvumi hausu valodā ienākuši caur
kanuru valodu.

Vairāki vārdi arī latviešu un citās Eiropas valodās cēlušies no arābu valodas,
visbiežāk caur spāņu vai itāļu valodām, kā piemēram "cukurs" (sukkar), arhaisms
"katūns" (quṭn), "magazīna" (maḫāzin), algebra, alkohols, alķīmija, zenīts u.c.

Arābu valoda ir Korāna valoda. Tradicionāli musulmaņi uzskata, ka ir neiespējami
pārtulkot Korānu tā, lai nezaudētu tā tiešo nozīmi. Dažkārt uzskata, ka to
nedrīkstētu tulkot vispār. Arābu valodu bieži asociē ar islāmu, kaut arī tajā
runā arābi kristieši, druzi, kopti, mizrahi jūdaisti un Irākas mandejieši.

Modernā arābu valoda tiek uzskatīta par semītu saimes arābu-kanaāniešu atzara
valodu. Kaut arī arābu valoda nav vecākā no semītu valodām, tai piemīt daudzas
semītu pirmvalodas fonētikas, morfoloģijas un sintakses iezīmes. Balstoties uz
to, cik pilnīgi arābu valodā ir saglabātas semītu pirmvalodas iezīmes, daudzi
valodnieki uzskata to par konservatīvāko no semītu valodām.

Arābu pirmvalodas (senās ziemeļarābu valodas) senākie rakstu pieminekļi ir ar 8.
gs. p.m.ē datētie Hasas (الأحساء‎) pieraksti Saūda Arābijas austrumos. Uzraksti
ir epigrāfiskajā musnadā — senajā Dienvidarābijas alfabētā. Tiem seko 6. gs.
p.m.ē. Lihjānas (لحيان) teksti no Saūda Arābijas dienvidaustrumiem un tamūdu
(ثمود) dialekta teksti visā Arābijas pussalā un Sinājā. Vēlākie rakstu
pieminekļi ir 1. gs. p.m.ē. Safas (الصفا) teksti un daudzi arābu personvārdi
nabatiešu pierakstos (rakstītos aramiešu valodā).

Mūsu ēras 4. gs. nodibinājās arābu karalistes Irākas dienvidos (lehmīdi),
Sīrijas dienvidos (gasanīdi) un centrālajā Arābijā (kindīti), kuru lietvedība
saglabājusi līdz mūsu dienām nedaudzos pirmsislāma perioda arābu rakstu
pieminekļus arābu alfabētā.

"Arābu sarunvaloda" ir apkopojošs termins, ar kuru apzīmē arābu pasaulē lietotos
arābu valodas variantus, kuri var diezgan radikāli atšķirties no literārās
valodas. Galvenās dialektu grupas ir Magribas un Tuvo Austrumu dialekti. Daži no
dialektiem tik ļoti atšķiras savā starpā, ka to lietotāji nevar sazināties bez
literārās arābu valodas starpniecības.

Maltiešu valoda (مالطي) ir vienīgais no arābu valodas dialektiem, kas
izveidojies par atsevišķu pilnvērtīgu valodu ar neatkarīgām valodas normām.
Neskaitot fonoloģiju, maltiešu valodai ir zināma līdzība ar tunisiešu dialektu,
bet laika ritumā valoda ir adaptējusi daudz vārdu, fonoloģisku elementu un
gramatisku risinājumu no itāļu, sicīliešu un angļu valodas. Tā ir arī vienīgā
semītu valoda, kas lieto latīņu alfabētu.

Standarta arābu valodā ir trīs īsie, trīs garie patskaņi un divi divskaņi.
Divskaņi veidojas no īsā /a/ kombinācijas ar puspatskaņiem /j/ un /w/.

Alofonija ir novērojama atsevišķu līdzskaņu tuvumā. Piemēram, /a/ un /aː/
pārveidojas šādi:

Arābu valodā ir tradicionāli par empātiskiem saukti līdzskaņi /tˁ, dˁ, sˁ, ðˁ/,
kas ir vienlaicīgi gan velarizēti [tˠ, dˠ, sˠ, ðˠ], gan faringalizēti [tˁ, dˁ,
sˁ, ðˁ]. Šādu vienlaicīgu velarizāciju un faringalizāciju valodnieki sauc par
"atvirzītu mēles pamatni". Dažās transkribēšanas sistēmās empātija tiek norādīta
ar burtu kapitālrakstu, piemēram, /dˁ/ tiek apzīmēts ‹D›. Citkārt tiek lietots
burta pasvītrojums vai punkts zem burta (‹ḍ›).

Patskaņi un līdzskaņi fonoloģiski var būt gan īsi, gan gari. Garie (geminētie)
līdzskaņi latīņu transkripcijās parasti tiek rakstīti ar burtu dubultojumu (kā
bb, dd utt.), kas zināmā mērā uzrāda arābu diakritisko zīmi "tašdīd", kas apzīmē
līdzskaņu dubultošanos.

Arābu valodā ir divi zilbju veidi: atvērtās zilbes (LP)1 un (LPP) un slēgtās
zilbes (LPL). Katra zilbe sākas ar līdzskani, izņemot gadījumus, kad frāze sākas
ar noteikto artikulu, piemēram "(tas) direktors" tiek izrunāts kā [al mudiːr].
Kad vārds beidzas ar patskani un nākamais vārds ir ar noteikto artikulu, tad
artikula patskanis tiek atmests un līdzskanis pievienots iepriekšējā vārda
pēdējai zilbei. Piemēram bajtu –l mudiir (direktora māja) pārveidojas par
[bajtul mudi:r].

Standarta arābu valodā uzsvaram nav fonēmiski kontrastējošas nozīmes. Tas ir
cieši saistīts ar patskaņu garumu. Pamatprincipi ir šādi:

Piemēram: ki.TĀ.bun (grāmata), KĀ.ti.bun (rakstnieks), MAK.ta.bun (tāfele),
ma.KĀ.ti.bu (tāfeles), mak.TA.ba.tun (bibliotēka), KA.ta.bū (tie raksta),
ka.ta.BŪ.hu (tie raksta to), ka.TA.ba.tā (tās raksta), ka.TAB.tu (es rakstu).
Geminētie līdzskaņi tiek uzskatīti par diviem līdzskaņiem: ma.DƷAL.la (veikals),
ma.HALL (vieta).

Arābu valodas reģionālajos dialektos var būt no standarta valodas atšķirīgs
fonēmu skaits. Piemēram, nearābiskais [v] tiek lietots Magrebas dialektu runas
un rakstu valodās lielākoties svešas cilmes vārdos. Semītiskais [p] kļuvis par
[f] jau pirms rakstības ieviešanas. Daži mūsdienu dialekti (kā no persiešu un
turku valodām ietekmējušais Irākas dialekts) atšķir [p] un [b] skaņas.

Dažos dialektos (Levantes, Ēģiptes, Magribas) interdentālie berzeņi [θ] un [ð]
pārtapuši par slēdzeņiem [t] un [d], bet citos tie pārveidojušies par [s] un [z]
no standarta valodas iemācītajos vārdos. Atšķirīgās empātiskās fonēmas [dˁ] un
[ðˁ] vietumis saplūdušas vienā, lielākoties [dˁ]. Dialektos, kuriem nav
interdentālo berzeņu, no standartvalodas iemācītos vārdos [ðˁ] kļūst par [zˁ]
(Tuvajos Austrumos) vai [dˁ] (Ziemeļāfrikā).

Cita svarīga dialektu iezīme ir velāro un uvulāro slēdzeņu /q/, /ʤ/ (protosemītu
[g]) un /k/ interpretācija:

Arābu alfabēts cēlies no aramiešu raksta, kas attīstījies vispirms sīriešu un
pēc tam nabatiešu rakstu sistēmās un ar ko joprojām ir saglabāta attāla līdzība,
tāpat kā koptu alfabētam un kirilicai ar grieķu alfabētu. Arābu alfabētā, tāpat
kā citos semītiskajos alfabētos, raksta no labās puses uz kreiso. Pastāv vairāki
rakstu stili. Visizplatītākie mūsdienās ir neshs, ko lieto izdevniecībā un
datorikā un ruka, ko pārsvarā izmanto rokrakstos. Uz arābu grafēmikas pamata
izveidotas arī citu valodu rakstības, kā persiešu, urdu, uiguru u.c.

Pēc arābu rakstu sistēmas nostabilizēšanās ap 786. g., kurā lielu ieguldījumu
deva Halīls Ibn Ahmeds Al Farāhīdi, izveidojās vairāki rakstu stili. Tika
izstrādāti speciāli rakstu stili grāmatām un citiem rakstu darbiem un speciāli
stili dekorācijām un monumentālajai mākslai.

Islāma pasaulē kaligrāfija joprojām ir lielā godā. Ja rietumu pasaulē sakarā ar
drukas izgudrošanu kaligrāfijas māksla zaudēja vienu no galvenajiem
ekonomiskajiem pamatiem, tad islāma pasaulē, sakarā ar ticības priekšrakstiem,
kaligrāfija turpina attīstīties un kaligrāfija tiek uzskatīta par galveno
mākslas formu. Islāma dogmas aizliedz attēlot dzīvas radības un tādēļ
kaligrammas kļūst par vienu no iespējamajiem izpausmes veidiem.

Arābu valodas transliterēšanai latīņu alfabētā vēsturiski izveidojušies vairāki
atšķirīgi standarti. Pastāv vairākas konfliktējošas transliterācijas
motivācijas. Zinātniskās sistēmas tiecas precīzāk un nepārprotamāk atveidot
arābu valodas fonēmas. Šādās sistēmās bieži tiek lietotas diakritiskās zīmes,
lai atšķirtu latīņu alfabētu lietojošajās valodās ar vienu un to pašu grafēmu
apzīmētas skaņas, kā piemēram h, ħ, ḥ, ẖ; s, š, ş u.c. Citas sistēmas tiecas
izmantot lielākoties angļu valodas digrafus (kā sh, th, dh), uzskatot, ka tas
padara uzrakstīto intuitīvāk saprotamu, bet lielākoties neļauj korekti veikt
atgriezenisko transliterāciju.



https://lv.wikipedia.org/wiki/Amsterdama

Amsterdama (nīderlandiešu: Amsterdam) ir pilsēta un municipalitāte Nīderlandes
centrālajā daļā, pie Amstelas upes ietekas Eiselmērā. Nīderlandes galvaspilsēta
un lielākā pilsēta, tomēr valsts valdība atrodas Hāgā. Amsterdama arī nav
Ziemeļholandes galvaspilsēta (tā ir Hārlema).

Liels ekonomikas un finanšu centrs. Otra lielākā (aiz Roterdamas) Nīderlandes
osta. Amsterdamā notika 1928. gada Vasaras Olimpiskās spēles. Pilsētas
vēsturiskais centrs ir iekļauts UNESCO Pasaules mantojuma sarakstā. Amsterdamā
atrodas septiņas no 500 pasaules lielāko uzņēmumu galvenajām mītnes vietām kā
Philips un ING Group. 2012. gadā pilsēta tika atzīta kā otrā labākā pilsēta
pasaulē kurā dzīvot pēc ekonomiskās attīstības. Amsterdama ir viena no
riteņbraucējiem draudzīgākajām pilsētām pasaulē ar plašu veloceliņu tīklu.
Pilsētas teritorijā atrodas Amsterdamas metro.

Pilsētas centru daudzi kanāli sadala salās, tāpēc Amsterdama iesaukta par
"Ziemeļu Venēciju". Kanālu kopējais garums pārsniedz 100 kilometrus. Amsterdama
ir pazīstam ar savu koncertzāli Concertgebouw, un tās pasaulslaveno orķestri
Koninklijk Concertgebouworkest, kuras diriģents kopš 2004. gada ir Mariss
Jansons.

Amsterdamas fondu birža ir vecākā pasaulē. Pilsētā atrodas vairāki pasaulslaveni
muzeji kā, piemēram, Nacionālais muzejs (Rijksmuseum) ar Rembranta (9 gleznas),
Vermēra (4 gleznas) un Halsa darbiem, Van Goga muzejs (Van Gogh Museum),
Rembranta muzejmāja (Rembrandthuis), Stedelijk Museum - modernās mākslas muzejs
un Annas Frankas muzejmāja (Anne Frankhuis). Pazīstama arī ar savu "sarkano
lukturu" rajonu - Wallen, kurā atrodas arī daudzi Coffeeshop - marihuānas
kafejnīcas, kuras lietošana Nīderlandē ir atļauta. Katru gadu pilsētu apmeklē
apmēram 3,66 miljoni ārvalstu tūristi.

Rakstos Amsterdama pirmo reizi minēta 1275. gada kā zvejnieku apmetne. Pilsētas
tiesības ir kopš 1300. vai 1306. gada. Pilsēta uzplauka, pateicoties
tirdzniecībai ar Hanzas savienību. Pēc Astoņdesmitgadu kara, kad Nīderlande
ieguva neatkarību no Spānijas, pilsēta strauji uzplauka, jo tā bija ļoti
toleranta pret dažādiem bēgļiem, tāpēc pieņēma ebrejus no Spānijas un
Portugāles, tirgotājus no Antverpenes (tā bija palikusi Spānijas sastāvā),
hugenotus.

17. gadsimtā tiek uzskatīts par Amsterdamas "zelta laikmetu", tajā laikā
Amsterdama tika uzskatīta par vienu no bagātākajām pilsētām pasaulē. Amsterdama
kļuva bagāta tirgojoties ar Ziemeļameriku, Baltijas jūras valstīm, Āfriku,
Brazīliju un Indonēziju. Pilsēta kļuva par nozīmīgāko punktu graudu eksportēšanā
un viens no galvenajiem finanšu centriem pasaulē.

18. gadsimtā Nīderlande pamazām zaudēja sava pozīcijas, līdz ar to Amsterdamas
ostas nozīme samazinājās, jo priekšplānā izvirzījās Lielbritānija. Viszemāko
punktu pilsētas attīstība piedzīvoja Napoleona karu laikā, kad Lielbritānija
realizēja kontinentālo blokādi. Līdz ar industriālo revolūciju Amsterdamas osta
atkal atdzima, sevišķi, kad tika izraksts kanāls, kas savienoja pilsētu ar
Reinu.

Neilgi pirms Pirmā pasaules kara pilsēta turpināja izplesties. Kara laikā
Nīderlande bija neitrāla. Amsterdamā notika nemieri sakarā ar pārtikas un
degvielas trūkumu pilsētā. Iedzīvotāji sāka izzagt veikalus un noliktavas, lai
iegūtu pārtiku.

2. pasaules karā 1940. gada 10. maijā pilsētu ieņēma vācu karaspēks. No pilsētas
uz koncentrācijas nometnēm tika izsūtīti vairāk kā 60 000 ebreju. Viena no
pazīstamākajiem izsūtītajiem cilvēkiem bija Anna Franka. Pēc Otrā pasaules kara
beigām pilsēta atkal tika nošķirta no pasaules, un tajā atkal sākās pārtikas un
degvielas trūkums. Lielākā daļa no pilsētas kokiem tika nocirsti un no ebreju
īpašumiem izzagtas koka mēbeles, lai pilsētu nodrošinātu ar siltumu.

1977. gadā pilsētā tika atklāts metro ar vienu līniju. Bija plānots vērienīgs
metro tīkls cauri visai pilsētai, bet tas netika realizēts.

Pilsētas un municipalitātes robežās, 2014. gadā dzīvoja 813 562 iedzīvotāji,
administratīvajās robežās 1 112 165 iedzīvotāji, bet pilsētas aglomerācijā 1 575
263 iedzīvotāji. Katru gadu iedzīvotāju skaits pieaug. 2012. gadā iedzīvotāji
sastāvēja no 49,5 % nīderlandiešiem un 50,5 % iebraucējiem. 17% no iedzīvotājiem
pieder pie kristietības un 14% pie islāma.



https://lv.wikipedia.org/wiki/AK-47

AK-47 jeb Kalašņikova 7,62 mm automāts (7,62-мм автомат Калашникова) ir
triecienšautene, kuru 1947. gadā izveidoja Mihails Kalašņikovs. АК ar tā
modifikācijām ir pati izplatītākā triecienšautene pasaulē. Ieroča popularitāte
balstīta uz tā funkcionālajām īpašībām: vienkārši lietojams, spēja darboties
sliktos apstākļos, neliels kļūmju biežums. AK trūkumi — diezgan neprecīzs
automātiskās uguns režīmā, mazāk drošs lietotājam, mazāks šaušanas attālums,
salīdzinot ar līdzīga kalibra ieročiem — bieži netiek ievēroti vai ir mazāk
svarīgi nekā priekšrocības no ieroča vienkāršības.

1943. gadā pēc Nikolaja Jeļizarova un Borisa Sjomina izveidotās 7,62 mm patronas
konstrukcijas sākās darbi pie šaujamieroču izveides, kuriem būtu paredzētas šīs
patronas. Pusautomātisko pistoļu aizvietošanai tika izstrādāta individuāls
automātiskais ierocis: uzticama triecienšautene ar maināmām magazīnām un
pārslēdzamu šaušanas režīmu. Darbus pie triecienšautenes uzsāka Aleksejs
Sudajevs, kurš 1944. gadā izveidoja dažas oriģinālas konstrukcijas, pēc tam
izstrādei pievienojās arī citi konstruktori.

1946. gadā Mihails Kalašņikovs piedāvāja konkursam savu triecienšautenes veidu.
Triecienšautenes pamatā bija Kalašņikova eksperimentālā šautene, kas jau
piedalījās konkursos par pašlādējošo šauteni. Pēc nozīmīgām piestrādēm
triecienšautene veiksmīgi izturēja pārbaudes un parādīja labus rezultātus,
pārspējot Vasilija Degtjarjova, Sergeja Simonova, Nikolaja Rukavišņikova,
Konstantīna Bariševa un citu konstruktoru paraugus. Pēc izmēģinājumiem karaspēka
daļās triecienšautene tika iekļauta Padomju armijas apbruņojumā un ieguva
apzīmējumu АК ("Kalašņikova 7,62 mm automāts").

Izplatīts viedoklis, ka АК ir vācu triecienšautenes StG-44 pilnveidota kopija.
Šāds uzskats balstīts uz abu ieroču ārējo līdzību un to, ka StG-44 konstruktors
Hugo Šmeisers pēc kara strādāja Iževskas ieroču rūpnīcā. 1945. gadā rūpnīcā
Haenel tika saražotas 50 triecienšautenes StG-44 un aizvestas uz PSRS
tehniskajam novērtējumam.

Hugo Šmeisera nopelns ir aukstās štances tehnoloģijas, ar kuru viņš nodarbojās
līdz 1952. gadam, tieši Šmeisers izveidoja štancēto magazīnu un AKM stobra kārbu
(no 1959. gada), kas pierāda viņa līdzdalību projektā. Līdzīgas tehnoloģijas jau
tika izmantotas agrāk, tostarp PSRS, izgatavojot mašīnpistoles PPŠ (krievu: ППШ)
un PPS-43 (krievu: ППС-43), kurām pārsvarā bija štancēta konstrukcija līdz
StG-44 pirmizstrādei.

AK automātiskie ieroči darbojas uz pulvera gāzu novadīšanas (caur augšējām
atverēm stobra kanāla sieniņā) rēķina. Gāzes virzulis ar klani ir stingri
savienots ar aizslēga rāmi. Gāzu spiediena iedarbībā pēc aizslēga rāmja
atiešanas vajadzīgajā attālumā, izstrādātās gāzes izplūst atmosfērā caur gāzes
caurulītes atverēm. Stobra kanāla aizvēršana notiek ar aizslēga pagriešanu, kā
laikā divi aizslēga kaujas izciļņi ieiet stobra kārbas fāzēs. Aizslēga
pagriešanu veic aizslēga rāmja kustība. Aizslēga rāmis ir galvenā automātisko
ieroču sastāvdaļa: tā norāda virzienu visām kustīgajām daļām, uzņem lielāko daļu
trieciena slodzes, aizslēga rāmja garenajā kanālā izvietota atspere.
Pārlādēšanas rokturis atrodas labajā pusē un ir saistīta ar aizslēga rāmi.
Atverot aizslēgu, bīdot atpakaļ aizslēga rāmi, notiek patronas čaulas
pirmslaicīga kustība. Izšautās patronas čaulas izmešanu uz labo pusi caur stobra
kārbas lūku veic atsperošs izmetējs un stobra kārbas stingrais reflektors.

Gāzu impulss uz AK kustīgajām daļām nav paaugstināts. Augsta uzticamība tiek
sasniegta ar citām metodēm.

Daži risinājumi, kas realizēti modeļiem АК-74 un simtās sērijas АК, ir
patentētas un aprakstītas patentā.

1950. gados АК-47 ražošanas licences PSRS nodeva 18 valstīm (galvenokārt
Varšavas līguma valstīm). Tajā laikā vēl 11 valstis uzsāka ieroča ražošanu bez
licences. Vēl daudzās valstīs АК-47 izgatavošana notika nelielos apjomos mazās
darbnīcās.

Organizācija Small Arms Survey novērtējusi, ka pasaulē ir aptuveni 500 miljonu
šaujamieroču, no kuriem 100 miljoni ir saistāmi ar Kalašņikova automātu saimi un
no tiem trīs ceturtdaļas ir tieši AK-47.



