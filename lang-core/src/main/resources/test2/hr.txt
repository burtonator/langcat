https://hr.wikipedia.org/wiki/Jelena_Karleu%C5%A1a

Jelena Karleuša (srp. Јелена Карлеуша; Beograd, 17. kolovoza 1978.) je srpska
pop pjevačica.

Prvi album "Ogledalce" objavljen je 1995. godine, kada je Karleuša imala 17
godina. Godinu iza 1996. drugi. Treći album je izdan za kuću "ZAM" [[1997.]g, a
Karleuša svojim golišavim slikama izaziva pažnju javnosti netom što je stupila u
punoljetnost. Četvrti album izlazi 1998. godine

Peti album je izdala za "Grand Production" 1999. godine, a 2001. godine je
izdala šesti album, za kuću "Best music" Zorana Bašanovića. Pjesma Ludača je
postala najveći dotadašnji hit, a video spot izaziva interes stranih izdavača.
Poslije ovoga Karleuša je potpisala ugovor sa grčkom kućom "Heaven music" i
počela razmišljati o međunarodnoj karijeri. Kao plod obostrane suradnje s
Grcima, iznjedrio se Karleušin sedmi album Samo za tvoje oči koji je uzevši u
obzir do albuma Diva neusporediv sa svim što je Karleuša do tada radila radila.
Pjesme sa albuma Još te volim, Manijak, Moj dragi, Samo za tvoje oči, Zar ne,
Radoznala postali su nagovještaj glazbene prekretnice pop scene na kojoj je
nastupala.

Karleušu od tada nazivaju i "MTV Djevojka", zbog vijesti o njenoj međunarodnoj
karijeri, a na srpskoj televiziji Pink su emitirane reportaže o snimanju
najnovijih spotova koji su trebali biti premijerno emitirani upravo na MTV-u.

Nekoliko puta je radila sa Dejanom Milićevićem, poznatim fotografom i redateljem
video-spotova čije fotografije najčešće objavljuju tabloidi.

U veljači 2005. godine Karleuša se vraća na velika vrata albumom Magija.
Suradnja s grčkim skladateljem Phouebusom uz tekstove koje je napisala
najistaknutija balkanska tekstospisateljica, Marina Tucaković. Slatka mala kao
udarni singl postala je Karleušin osobni pečat i omiljena veza između nje i
svijeta tabloida. Pjesma je postala dotad neviđeni hit i doživjela je svoju
ekranizaciju u kojoj se pojavljuju transvestiti.

Spot kao takav predstavlja početak Karleušine borbe za prava LGBT populacije na
Balkanu. Kao drugi vodeći singl Jelena Karleuša je snimila spot za još jednu
pjesmu bržeg ritma Upravo ostavljena gdje Karleuša stoji razapeta na križ i
poigrava se motivima mistike i crne magije.

2008. godine izlazi njen novi album JK Revolution koji je promoviran kao
nositelj novog urbanog zvuka i preokret u glazbenom izražaju Jelene Karleuše.
Prodan je u navodno 100.000 primjeraka, a naročito se istakla pjesma 'Tihi
ubica' za koju je snimljen i spot. Spot je ispočetka bio osuđivan jer je
snimljen u jednoj od srpskih gimnazija, a Karleuša ga je predstavila kao
"najbolji video-uradak na ovim prostorima". Spot je po Karleušinim riječima
visokobudžetan i ima umjetnički ton za razliku od svih njenih prijašnjih radova.
Pored toga izdvajaju se još i hitovi "Ko ti to baje", "Jedna noć i kajanje",
"Casino" itd.

U prosincu 2009. godine novim singlom 'Insomnia' doživljava ogroman uspjeh i to
najprije nastupom u serijalu Veliki Brat na B92 televiziji. Karleuša nastupa s
plesačima u posebno osmišljenom dijelu studija s puno efekata, osmišljenom
koreografijom i u zanimljivim kostimima. Nakon toga izlazi i artwork za
istoimenu pjesmu koji u nekoliko tjedana bilježi 4 milijuna posjeta na YouTubeu.

15. svibnja 2010. održava solistički koncert naziva All About Diva Show u
Beogradskoj Areni (današnja Kombank Arena) pred 20.000 ljudi. Najavljivan je
nekoliko mjeseci unaprijed uz veoma popraćenu reklamu gdje se Karleuša nalazi s
likom Kentaura, ali isto tako je opažen i njen javni poster gdje Karleuša
aludira na Isusa.

Koncert je propraćen u znaku ovacija zbog raznih kostima, specijalnih efekata, a
neki od najznačajnijih motiva su Karleušina rotacija na sajlama 10 metara iznad
bine, propadanje u binu pomoću hidrauličnih liftova itd. Za ovaj koncert mnogi
kažu da podsjeća na neke s Madonninih turneja, što je pjevačica i sama potvrdila
rekavši da u Madonni vidi uzor. U listopadu 2010. koncert je izašao u DVD i
Audio formatu.

Nakon nešto više od 4 godine izlazi i njen jubilarni deseti studijski album Diva
koji je prodan u 200.000 primjeraka za nešto više od 24 sata, a u prvome tjednu
prodao i cijeli tiraž od 300.000 i time opravdao očekivanja diskografske kuće.
Album je bio zabranjen zbog eksplicitnog sadržaja, psovki te mnogih drugih
nedozvoljenih dijelova pjesama, pa je stoga Karleuša bila prisiljena promijeniti
mnoge stihove koji upućuju na nasilje i seks. Premijeru je doživio 11. lipnja
2012. godine kada izvodi tri pjesme s albuma "Pucaj u ljubav", "Savršen zločin"
i "Sodoma & Gomora" u AmiG showu na Pink televiziji. To su ujedno i najveći
hitovi s ovog albuma Na televiziji su prikazivane visokobudžetne reklame.
Najveći uspjeh je doživio "Krimi rad" koji izvodi u suradnji sa Tečom, a za
nešto manje od godinu dana na YouTubeu spot za istoimenu pjesmu je pregledan
više od 16.000.000 puta. Također je snimljen spot za pjesmu "So".

Već 2010. pjevačice je najavila novi koncert naziva Viva La Diva Show na Ušće
Parku, jednom od najvećih koncertnih prostora u Srbiji. Nešto više od 6 mjeseci
prije samog datuma koncerta započela je agresivna kampanja. Karleuša je snimila
reklamu koja je propraćena s velikom pažnjom radi zanimljivih fluorescentnih
efekata, ali jednako tako i poster koji je u obliku velikog plakata bio
postavljen u Beogradu. Koncert je održan 15. lipnja 2013. godine uz tehničke
smetnje i to u smislu multimedije koju je Karleuša pripremala mjesecima. Neki
mediji su objavili da je na koncertu prisustvovalo samo 10.000 ljudi i da je
pjevačica doživjela neviđeni fijasko, dok se s druge strane piše da je bilo
40.000 ljudi. I dalje vladaju velike nedoumice oko tog broja, a Karleuša
najavljuje Viva La Diva Show turneju po ex-jugoslavenskim zemljama te DVD format
koncerta.

Album "Diva" je objavljen 17. lipnja 2012. i štampan je u tiražu od 300.000
primjeraka. Nakon toga, Karleuša se povlači iz javnosti. U rujnu 2015, Karleuša
je postala član žirija u muzičkom talent show programu Zvezde Granda.

Jelena Karleuša je kći voditeljice Divne Karleuše i beogradskog policajca
Dragana Karleuše.

Karleuša je 2004. godine bila udana za Bojana Karića, ali brak je nakon nekoliko
mjeseci završio razvodom.

2008. godine (u lipnju) Jelena se udala za srpskog nogometaša Duška Tošića sa
kojim ima dvije kćeri Atinu i Niku.



https://hr.wikipedia.org/wiki/Bitka_na_Sutjesci

Bitka na Sutjesci, od 15. svibnja do 16. lipnja 1943. bila je zajednički napad
Sila osovine koji je za cilj imao uništenje jugoslavenskih partizanskih jedinica
u bilzini Sutjeske u jugoistočnoj Bosni. Odbijanje te ofenzive je bila
prekretnica za Jugoslaviju u Drugom svjetskom ratu.

Nijemci su nazvali taj plan operacija Schwarz ("Crno"). Ova ofanziva je
uslijedila nakon operacije Fall Weiss (Bitka na Neretvi) koja nije uspijela
ostvariti isti cilj: slomiti partizane i zarobiti njihovog vođu Josipa Broza
Tita, Nijemcima poznatog kao "Walter" (što mu je bilo tajno ime prije rata u
komunikaciji sa SSSR-om). U poslijeratnoj Jugoslaviji ta se operacija nazivala i
Peta neprijateljska ofenziva.

Sile Osovine su okupile oko 127.000 kopnenih vojnika i oklopnih vozila,
uključujući njemačke, talijanske, hrvatske, i bugarske jedinice, te preko 300
zrakoplova, pod njemačkim zapovjedništvom, protiv 18.000 vojnika operacijske
skupine od 16 brigada Jugoslavenske Narodnooslobodilačke vojske. Nakon što su
okupili postrojbe, Nijemci su započeli sa ofenzivom na 15. svibnja 1943. Sile
Osovine su iskoristile svoju prednost u početnoj poziciji da okruže i izoliraju
partizane na području Durmitora, koji se nalazi između rijeka Tare i Pive u
planinskom dijelu sjeverne Crne Gore i natjerale ih u žestoke borbe kroz cijeli
mjesec na krševitom terenu.

9. lipnja su Nijemci skoro uspjeli u naumu da likvidiraju Tita kad je bomba pala
pored čelne skupine i ranila ga u ruku. Titov pas, njemački ovčar Tigar se,
prema navodima, žrtvovao da spasi Titu život.

Suočena sa skoro isključivo njemačkim postrojbama u završnom okruženju NOV se
konačno uspio probiti preko Sutjeske kroz linije 118. njemačke, 104. lovačke i
369. pješačke divizije na sjeverozapadnom pravcu, prema istočnoj Bosni. Tri
brigade i središnja bolnica sa preko 2000 ranjenika su ostale okružene, i po
Hitlerovoj naredbi, njemački vrhovni zapovjednik general Alexander Löhr je
naredio i izvršio njihovo uništenje, okrutni njemački vojnici su ubijali bez
biranja, ubivši i ranjenike te nenaoružano liječničko osoblje. Uz to su
partizanske postrojbe trpile od nedostatka hrane i lijekova, i mnoge je pokosio
pjegavac.

Stradao je ukupno 6391 partizan, više od trećine vojnika koji su ušli u borbe.
Njemački zapovjednik na bojnom polju general Rudolf Lüters je u svom završnom
izvješću opisao "komunističke pobunjenike" kao "dobro organizirane, vješto
vođene i s nevjerojatno visokim borbenim moralom".

Odmah po proboju NOV se pregrupirao i započeo protunapad u istočnoj Bosni,
čisteći utvrde Sila Osovine u Vlasenici, Srebrenici, Olovu, Kladnju i Zvorniku
tokom slijedećih 20 dana.



https://hr.wikipedia.org/wiki/Srbi

Srbi (srp. Srbi/Срби) su narod iz grupe južnih Slavena nastanjen u Srbiji, Crnoj
Gori, Bosni i Hercegovini (većinom u Republici Srpskoj), te dijelovima Hrvatske
i Kosova.

Srbi pripadaju južnoslavenskoj skupini Indoeuropljana. Prema njihovoj tradiciji,
po kulturi, jeziku, vjerovanjima i običajima, etnogeneza Srba vodi nas do
srpskih predaka Proto-Slavena i Starih Srba koje Herodot u 5. stoljeću prije
Krista opisuje pod imenima Neuri i Budini, koji su naseljavali sjeverno od
Dunava u području između Dnjepra i Karpata. Prvi puta pod srpskim imenom
spominje ih Plinius Caecilius Secundus u 1. stoljeću prije Krista u svojoj
'Historia naturalis' kao ljude naseljene na obali Crnog mora. U 2. stoljeću
nakon Krista Klaudije Ptolomej piše u svojoj 'Geographica' da 'Serboi' žive u
zaleđu Crnog mora. Srbi na području bliskom današnjem spominju se prvu puta 822.
u 'Annales regni Francorum'.

Tijekom velike migracije u Europi u 5. i 6. stoljeću, Srbi na Balkan dolaze iz
više smjerova i prodiru na područja između Crnog, Egejskog, Jonskog i Jadranskog
mora. Ovdje im se pripisuje stvaranja Raške. Od druge polovice 12. stoljeća
Raška se počinje širiti preko Bizantskog teritorija. Srednjovjekovna Srpska
država uspinje se pod vodstvom Nemanjićeve dinastije (1166. - 1371.). Godine
1217. Srbija postaje kraljevina, a 1346. carstvo. Srpska pravoslavna crkva
stječe svoju neovisnost 1219. zahvaljujući Svetom Savi Nemanjiću (1175. -
1235.). Srednjovjekovna Srbija svoj najveći razvoj doživljava tijekom vladavine
cara Dušana Nemanjića kada nakratko postaje najjača balkanska država. Tijekom
tog vremena izgrađeni su manastiri Sopoćani, Mileševa i Studenica koji su
uključeni u Svjetsku kulturnu baštinu i pod zaštitom su UNESCO-a.

Invazijom Turaka krajem 14. stoljeća prekinut je razvoj srpskih zemalja. Srbi
gube bitke s Turcima na rijeci Marici (1371.) i Kosovu (1389.) Okupacija počinje
koncem 15. stoljeća a potrajat će slijedećih nekoliko stoljeća. Kroz tih
nekoliko stoljeća Srbe čekaju teški dani, najtragičniji u njihovoj povijesti.
Turci nabijaju Srbima namet poznat kao 'harač' kako bi se financirala
imperijalna mašinerija. Najgori 'harač' postao im je 'harač u krvi', namet koji
su plaćali u mladićima koje su otimani od roditelja da bi ih odgojili kao turske
vojnike 'janjičare'. Tijekom ovog razdoblja dolazi do drastičnih demografskih
promjena na područjima gdje su do tada živjeli Srbi. Oni napuštaju Kosovo i
Sandžak, ali naseljavaju Hrvatsku i Slavonsku Krajinu, zapadne dijelove današnje
Bosne i Hercegovine, kao i teritorij današnje Vojvodine. Tijekom ovog razdoblja
dolazi također do asimilacije pravoslavnih Vlaha u srpski narod.

Najveća pojedinačna od tih migracija je bila ona iz 1690., kada Srbi pod
vodstvom patrijarha Crnojevića stižu u Panoniju (Austrijsko carstvo). Ponovno
oživljavanje srpske države počinje Prvim srpskim ustankom protiv Turaka (1804. -
1813.) koji je poveo Karađorđe Petrović. Srbija polako jača. Godine 1815. ona
postaje kneževina, a 1882. kraljevina pod vodstvom dinastije Obrenovića. Tijekom
Karađorđeve dinastije (1903. - 1945.) Srbija se već sastoji od Stare Srbije,
Kosova i Makedonije koju preotima Turskoj 1912.. Nakon Ferdinandovog ubojstva
(28. lipnja 1914.) u Sarajevu Austro-ugarsko carstvo - otkrivši da je atentat
organiziran od zapovjednika Srbijanske tajne službe - objavljuje rat Kraljevini
Srbiji, čime počinje Prvi svjetski rat.

Godine 1918. dolazi do ujedinjenja Kraljevine Srbije (koja je nekoliko dana
ranije anektirala Kraljevinu Crnu Goru) s Državom Slovenaca, Hrvata i Srba.
Novonastala država dobiva ime Kraljevina Srba, Hrvata i Slovenaca, koje će 1929.
biti promijenjeno u Kraljevina Jugoslavija. Ta multietnička i multiregionalna
tvorevina predstavljala je ostvarenje srpske državne ideje političkog
ujedinjenje srpskoga naroda i zemalja, što je bitni element u ideologiji kako
Srba u Srbiji, tako i Srba iz Hrvatske.

Početkom 90. godina srpski političari, uz potporu većine naroda izraženu i na
izborima, ne žele prihvatiti osamostaljenje bivših republika i raspad
Jugoslavije, što je dovelo do rata u Sloveniji (1991.), rata u Hrvatskoj (1991.
- 1995.) i rata u Bosni i Hercegovini (1992. - 1995.).

U eri Slobodana Miloševića dolazi u Srbiji do gospodarskog propadanja uslijed
ratova, ekonomskih sankcija i općeg kriminaliteta u zemlji, a na koncu
devedesetih došlo je do bombardiranja SR Jugoslavije od strane NATO-a zbog
agresije i gušenja albanske većine na Kosovu. Od 2000. pa sve do današnjih dana
Srbija prolazi kroz procese reintegracije u međunarodnu zajednicu i ekonomske
tranzicije. 3. lipnja 2006. dolazi do mirnog razdvajanja Srbije i Crne Gore na
dvije neovisne države, čime je broj Srba u okolnim državama izvan matične države
dosegao trećinu ukupnog broja.

Srbi srednjeg vijeka poprimili su kršćanstvo i zadržali ga do danas. Računa se
da je 95% Srba 1991. godine pripada istočnoj pravoslavnoj crkvi. U narodu su se
ipak održala do naših dana stara poganska slavenska vjerovanja, kao kult predaka
i vjerovanje u život poslije smrti. Zadušnice, dani kada se posjećuju grobovi i
pale svijeće dušama pokojnih, i donosi im se hrana i piće, vjerovanje u
urokljive oči, vampire, vještice i nečiste objekte očuvao se također još kod
starije populacije. Rođenje, brak i smrt kod Srba su najznačajniji događaji u
ljudskom životu. Do nedavnih vremena vjerovalo se da su rođenje i smrt, prelazak
iz jednog svijeta u paralelni i nazad. Smrt znači rođenje u drugom i vice versa.

Glavnina stanovništva Srbije, ona ruralna, sve donedavno provodila je život na
mjestu rođenja, baveći se poljoprivredom, voćarstvom i stočarstvom. Većina hrane
porijeklom je od domaće proizvodnje. Kruh se proizvodio sa ili bez kvasca
(pogača) za posebne prigode. U starija vremena uobičajen je bio kruh od
kukuruznog brašna (proja) a izrađivao se i od ječma, prosa i raži. Jela kao što
su, inače omiljena, sir, kajmak, kuhana jaja ili šunka, poslužuju se kao hors
d'oeuvres ("meze"), hladna predjela uz druženje, odnosno onako, kad netko
svrati. Uz ovo se obično popije šljivova rakija (šljivovica), što je veoma
poznato i omiljeno i u Lici i Slavoniji. Od poljoprivrednih proizvoda uzgajaju
grah, krumpir, luk, kupus, rajčicu i papriku. Od poznatijih jela tu su 'sarma',
koja se priprema kuhanjem mljevenog mesa umotanog u list kupusa, nadalje poznata
im je 'srpska salata' sa mnogo rajčice, paprike, sira i luka. U području Dunava
značajnija je upotreba ribe u prehrani, a ime si je stekla i 'alaska čorba'
(nastalo od alasi =riječni ribari). Razne vrste pita, slanih i slatkih, također
se često nađu na stolu, a osobito je na cijeni 'gibanica'.

Do svršetka 19. stoljeća žene su same proizvodile materijal i izrađivale odjeću
za sebe i svoje obitelji. Tek kasnije počela je uporaba industrijske tkanine,
prvo po urbanim središtima pa tek onda po seoskim zajednicama. Obuća se
izrađivala od štavljene goveđe kože ('opanci'). Čarape, ili polu-čarape
(nazuvice) pletene su od vune. Hlače su oblika nikerbokerica (čakšire), uz njih
muškoj odjeći treba pridodati nepromočivi bezrukavni kaputić 'zubun', krznenu
kapu 'šubara' ili nacionalnu kapu 'šajkača'.

Većina Srba živi u matici Srbiji. Velik dio srpske populacije također živi i u
Bosni i Hercegovini (gdje su konstitutivni narod), točnije u Republici Srpskoj,
jednom od dvaju entiteta u BiH, te u Hrvatskoj.

Mnogo manje Srba živi u Makedoniji, Sloveniji, Rumunjskoj, Albaniji i Mađarskoj.

Dosta Srba također živi i u iseljeništvu, poglavito u Njemačkoj, Austriji,
Švicarskoj, SAD-u, Kanadi i Australiji.

Najveće urbane populacije Srba u Srbiji i Crnoj Gori su u Beogradu (1,417.187;
2002, ), Novom Sadu (oko 250.000), Nišu (300.000), Kragujevcu (200.000).

Od gradova sa značajnim brojem Srba u Bosni i Hercegovini, valja navesti
Sarajevo (200.000) i Banju Luku u Bosni i Hercegovini (200.000).

Ostale značajne srpske gradske zajednice u inozemstvu vrijedne spomena su
Chicago i dio Illinoisa gdje je najveća srpska izvaneuropska gradska populacija,
zajedno sa Torontom i južnim Ontariom, te njemački gradovi München, Frankfurt i
Stuttgart.

Znanstvenici: Nikola Tesla, Mihajlo Pupin, Milutin Milanković, Mileva Marić
(matematičarka i prva žena Alberta Einsteina);

Športaši: Aleksandar Đorđević, Dragan Džajić, Predrag Stojaković, Dejan
Bodiroga, Vlade Divac

Umjetnici: Miodrag Petrović-Čkalja, umjetnik i povjesničar umjetnosti Davor
Džalto, Rade Šerbedžija, glumac (hrvatski Srbin), pisac Miloš Crnjanski.

Prema listu National Enquirer pisac Ian Fleming je stvorio James Bonda po Dušku
Popovu, srpskom tajnom agentu nadimka Tricikl ("The Tricycle").[nedostaje izvor]

Srbi govore srpskim jezikom. Za detaljniji prikaz srpskog jezika, pogledajte
članak srpski jezik.



https://hr.wikipedia.org/wiki/Planet

Planet je nebesko tijelo koje se kreće eliptičnom putanjom oko zvijezde. Za
razliku od zvijezda, planeti nemaju vlastiti izvor energije, tj. u njihovoj
unutrašnjosti ne dolazi do nuklearne fuzije. Budući da postoji mnoštvo tijela
koja kruže oko zvijezde, planetima smatramo samo one značajnijih masa, koji
kruže približno u ravnini ekliptike. Također oko planeta mogu kružiti manja
tijela koja nazivamo mjesecima, pratiocima ili prirodnim satelitima.

Do početka 1990-ih bilo je poznato 9 planeta, svi u Sunčevom sustavu (solarnom
sustavu). Danas se u Sunčevom sustavu broji 8 planeta, dok je Pluton svrstan u
kategoriju planetoida, poput Ceresa, Pallaisa, Sedne i drugih.

U novije vrijeme razvijene su metode pronalaženja planeta oko drugih zvijezda u
bliskom galaktičkom susjedstvu, na udaljenostima od nekoliko svjetlosnih godina.
Do sredine 2013. potvrđeno je 889 ekstrasolarnih planeta.

Smatra se da planeti nastaju iz protoplanetarnog diska, u procesu formiranja
zvjezdanog sustava. Plin i prašina koji kruže oko protozvijezde zgušnjavaju se u
rotirajući disk u kojem se stvaraju nakupine čestica. Ove nakupine povećavaju
masu pod utjecajem gravitacije, sudaraju se i formiraju veća tijela - planete.

Naziv planet dolazi od grčke riječi planetes, što znači "lutalice". Naziv je
nastao u vrijeme kada su stari narodi opažali da neka tijela mijenjaju svoj
položaj na nebeskom svodu.

Osim Zemlje, svi planeti u Sunčevom sustavu dobili su imena po likovima iz
rimske mitologije. Uran je dobio ime po grčkom bogu.

Venera je planet kojem je atmosfera sastavljena od 96% ugljičnog dioksida što je
posljedica velikog efekta staklenika. Venera ima dva druga naziva, Večernjača i
zvijezda Danica. Promjer joj je 12.100 km, po čemu je jako slična Zemlji. Od
Sunca je udaljena 108,2 mil. km, a oko njega obiđe za 224,7 dana. Venera je
najvrući planet s 480 °C. Iako je udaljenija od Sunca nego Merkur, ona zbog
velikog efekta staklenika ima višu temperaturu. Preko 85% površine je prekriveno
vulkanima, a površinom joj teče tekuća lava te, kao ni Merkur, nema satelita.

Veneru je posjetilo 26 letjelica: Venera 1, Mariner 2, Zond 1, Venera 2-8,
Mariner 10, Venera 9, Venera 10, Pioneer Venus 1, 2, Venera 11-16, Vega 1, 2,
Galileo i Magellan.

Zemlja je jedini planet na kojem postoji život, a atmosfera bogata kisikom
omogućuje stvaranje života. Od Sunca je udaljena 149,6 mil. km. Prosječna
temeperatura je +14 °C, a promjer joj je 12.756 km. Jedna godina joj traje
365,26 dana. Zemlja ima jedan prirodni satelit koji se zove Mjesec. Star je oko
4430 milijuna godina, a promjer mu je 3476 km, a na noćnom nebu je najsvjetliji
objekt. Mare Orientale, najveći krater na Mjesecu, ima promjer od 965 km i ne
vidi se sa Zemlje. Mjesec se na godinu od Zemlje udalji 5 cm, a jedan okret oko
osi usklađen je s vremenom potrebnim da se okrene oko Zemlje.

Mars je planet upola manji od Zemlje. Promjer mu je 6800 km. Dan je gotovo iste
duljine, ali za obilazak oko Sunca mu treba 686 dana. Od Sunca je udaljen 227,9
mil. km, a prosječna temperatura na površini je -50 °C. Mars ima dva satelita,
Fobos i Deimos, dva asteroida koja su se previše približila Marsu te ih je on
zarobio svojom gravitacijom. Oba su nepravilna oblika. Vallis Marineris je
neobičan krater koji se proteže skoro nešto više od polovice Marsa. Na Marsu
trenutno rade roveri Spirit i Opportunity koji su svoju misiju završili, a rade
više od 1,5 godinu.



https://hr.wikipedia.org/wiki/Mi%C5%A1o_Kova%C4%8D

Mate Mišo Kovač (Tribunj, 16. srpnja 1941.), hrvatski je pjevač zabavne glazbe.
Pjevač je s najviše prodanih ploča (i ostalih nosača zvuka) zabavne glazbe u
Hrvatskoj, ali i diljem bivše SFRJ. S više od 20 milijuna prodanih ploča tijekom
47-godišnje glazbene karijere, uz brojne glazbene i diskografske nagrade, jedan
je od najpoznatijih i najkarizmatičnijih hrvatskih pjevača. Počeo je obradama
stranih uspješnica, da bi nastavio naglašeno emotivnim pjesmama uglavnom
tipičnog mediteranskog, dalmatinskog melosa te suradnjom s klapama. Vrhunac
popularnosti doživio je sedamdesetih i osamdesetih godina prošlog stoljeća, no i
danas ima značajnu odanu publiku. Premda glazbena kritika više cijeni njegove
ranije i manje poznate radove, popularnost je stekao emotivnim i zabavnim
melodijama, poput "Ostala si uvijek ista", "Svi pjevaju ja ne čujem", "Ako me
ostaviš" i drugima. Svojom popularnošću, karizmom, beskompromisnim i često
osebujnim stavovima te uspjesima stekao je status hrvatske glazbene legende.

Rođen je u Tribunju tijekom talijanske okupacije Dalmacije u Drugom svjetskom
ratu kao drugo dijete Zrinke i Jakova Kovača. Majka mu je podrijetlom s otoka
Vrgade, a otac iz šibenske četvrti Škopinac. Mišo je rastao u obitelji s bratom
Ratkom i sestrom Blankom. Kao dijete odrastao je na šibenskoj ulici u kojoj su u
isto vrijeme živjeli i Vice Vukov (r. 1936.) i Arsen Dedić (r. 1938.). Kao
mladić trenirao je nogomet kao vratar te je počeo braniti za juniorsku momčad
HNK Šibenika, sanjajući o profesionalnoj nogometnoj karijeri u Hajduku. Bio je i
navijač Hajduka, često putujući brodom iz Šibenika u Split na utakmice te je
poraze svoje momčadi primao vrlo emotivno. Čuvši nastupe šibenskog pjevača Ljube
Lučeva, šesnaestgodišnji Mišo polako odustaje od nogometa i posvećuje se glazbi.
Slušao je tada popularne talijanske izvođače Luciana Tajolija, Tonyja Dellaga i
Adriana Celentana te Amerikanca Johnnieja Raya. Završio je srednju industrijsku
školu, izučivši zanat tapetara. 1961. na natjecanju "Prvi glas Šibenika"
podijelio je naslov najboljega s Mirkom Vukšićem, budućim gitaristom grupe Mi, a
za nagradu je odabrao singl Elvisa Presleya. Vojni rok u JNA odslužio je u
Beogradu, gdje je subotama navečer pjevao zabavljajući ročnike i prijatelje.
Nakon odsluženja vojnoga roka stiže u Zagreb, gdje pjeva studentima te životari
po studentskom centru i kavanama.

Na jednom natjecanju talenata u Karlovcu, s pjesmom "I can't stop loving you"
Raya Charlesa, doživio je veliki uspjeh te je ubrzo zapažen od glazbenih
producenata. Prvi improvizirani nastup imao je s ansamblom Alfonsa Vučera u
zagrebačkoj Gradskoj kavani u jesen 1964. te je nakon pristanka glavnog urednika
Pere Gotovca dobio ugovor za snimanje prve ploče s Jugotonom, prepjev "I Can't
Stop Loving You" svoga idola Raya Charlesa, pod nazivom "Ne mogu prestati da te
volim". Ploča je bila uspjeh, te je Mišo u ljeto 1965. nastupio na splitskim
Melodijama Jadrana s tri izvedbe. Unatoč razočaravajućem nastupu, uslijedile us
nove ploče oko srebrnih naklada od pedesetak tisuća primjeraka - prepjeve "Ja
odlazim", "Vrijeme plakanja", "San Francisco" (izvornik Scotta McKenzieja), "Da
je duži moj dan" i druge.

Hit kojim se etablirao kao priznati izvođač bila je pjesma "Više se nećeš
vratiti", pobjednička pjesma s nekad popularnog sarajevskog festiva "Vaš šlager
sezone" (1969.), djelo tada mladog skladatelja i tekstopisca Đorđa Novkovića.
Taj je singl prodan u nakladi od 183.987 primjeraka, što je bila druga
najprodavanija ploča nakladnika (Jugotona) te godine. 1969. ukupno je prodao pet
ploča u 252.905 primjeraka, što ga je učinilo Jugotonovim najprodavanijim
pjevačem. Suradnja s Novkovićem obilježila je gotovo čitav Kovačev opus, te se
nastavila i dalje, sve do iznenadne Novkovićeve smrti 2007. Godine 1971. osvojio
je Splitski festivalu s pjesmom Stjepana Mihaljinca i Drage Britvića "Proplakat
će zora", koja je prodana u više od 300.000 primjeraka, čime se definitivno
učvrstio na tronu najpopularnijeg pjevača u bivšoj Jugoslaviji. U dva dana
osvaja pet nagrada, a usred Hrvatskog proljeća zaradu od prodaje ploče uplaćuje
za izgradnju autoceste Zagreb-Split. Iste te 1971. skoro je poginuo u prometnoj
nesreći kod Zadra. Njegov automobil bio je potpuno smrskan, a kako mu je ostao
ožiljak iznad gornje usne, za vrijeme oporavka Mišo odlučuje pustiti brkove koji
će kasnije postati njegov zaštitni znak.

1972. posjećuje koncert Elvisa Presleyja u njujorškom Madison Square Gardenu, a
Elvisova izvedba Sinatrinog standarda "My way" ostavlja veliki dojam na njega.
1974. s klapom Šibenik snima album klapskih i narodnih pjesama Oj ti dušo duše
moje. Velika uspješnica postaje i "Drugi joj raspliće kosu, a ja je volim".
1975. s pjesmom "Ostala si uvijek ista", po njegovom priznanju najboljom u
njegovoj karijeri, nastupa na natjecanju "Jugoslavenska hit parada" u Beogradu.
Iako je premoćno pobijedio, publika je nije odmah prihvatila, a pjesma je stekla
popularnost tek 10 godina poslije, kada je objavljena na istoimenom albumu
prodanom u 200 tisuća primjeraka. 1977. pobjeđuje na splitskom festivalu s
pjesmom "Noćas ćemo zemlji ko materi reći" s klapom Maslina. Nakon 1980. i
pobjede na festivalu u Splitu s pjesmom "Dobra ti večer mati moja" odlučuje ne
nastupati na festivalima. 1982. vraća se dalmatinskim, lokalnim temama zlatnim
albumom Dalmacija u mom oku u aranžmanu Krste Jurasa i Dušana Šarca, s kojeg
hitovi postaju istoimeni singl i "Šibenske kale". 1983. doživljava uvjerljivi
neuspjeh s pjesmom "Posadi cvijet" na izboru za predstavnika SFRJ na pjesmi
Eurovizije, što pripisuje namještanju. Surađivao je i s Idolima i Vladom
Divljanom na snimanju svoje pjesme iz 1968. "Da je duži moj dan" za potrebe
soundtracka filma "Šest dana lipnja" 1985.Uslijedilo je najplodnije razdoblje:
između 1985. i 1988. snima svoje najveće hitove, poput "Ako me ostaviš", "Jedan
dan života" (obrada meksičke pjesme "Un dia di vida" iz istoimenoga filma),
"Sutra mi sude", "Odavno više ne plačem zbog tebe", "Ja nemam više razloga da
živim", "Ti si pjesma moje duše" (obrada pjesme "Seven Spanish Angels" Willieja
Nelsona i Raya Charlesa), "Svi pjevaju, ja ne čujem" i mnoge druge. Glazbena
karijera i dalje je cvala, pet puta je proglašavan pjevačem godine, a 1989.
godine proglašen je za osobu godine u bivšoj Jugoslaviji.

U rujnu 1991. pridružio se Hrvatskom Band Aidu na snimanju pjesme "Moja
domovina", u kojoj u pripjevu pjeva stih "ima oči boje mora". 1992. njegov je
16-godišnji sin Edi, pripadnik specijalne postrojbe Hrvatske vojske "Škorpioni",
smrtno stradao u Zagrebu pod sumnjivim okolnostima. Mišo taj tragični događaj
nikada nije potpuno prebolio. Hrvatska policija objavila je priopćenje u kojemu
tvrdi da je riječ o samoubojstvu. No Mišo Kovač i danas tvrdi da je riječ o
ubojstvu. Objavljuje i singl "Pjesma za Edija". Nakon Edijeve smrti i održanog
velikog koncerta Noć svijeća pred 50.000 ljudi na splitskom Poljudu 1993., Mišo
je javno obznanio da više neće nastupati te je ponovno uzeo krsno ime Mate. No
održao je čitavu seriju oproštajnih koncerata te nije završio karijeru. Snimio
je i druge domoljubne pjesme tijekom rata, poput "Grobovi im nikad oprostiti
neće" i "To je zemlja gdje žive Hrvati (Herceg-Bosna)". 1996. održava koncert
Svojoj vjernoj publici.

Osim sina Edija, 1990-ih je izgubio i majku te mlađega brata Ratka, dok se kći
Ivana borila s ovisnošću. Nakon godina depresije i alkoholizma, 14. siječnja
1999., u zagrebačkom stanu u Maksimirskoj 69, Mišo Kovač pucao je sebi u prsa
neprijavljenim pištoljem "Beretta". No uspio je preživjeti te se potpuno
oporavio, a i njegovo duševno stanje se znatno poboljšalo.

Nakon oporavka od pokušaja samoubojstva održava veliki koncert u zagrebačkom
Domu sportova. Ipak, to nije bio kraj Kovačeve karijere. Uslijedili su i novi
albumi. Godine 1999. Mišo je snimio album Budi čovjek dobre volje, kako sam
kaže, zahvaljujući kćeri Ivani. Sljedeće godine nakratko se vraća glazbenim
festivalima te odmah pobjeđuje na Splitskom festivalu sa skladbom "Vraćam ti se
Dalmacijo mati". Iste godine snima veliki hit "Dalmatino", svojevrsnu himnu
Dalmacije. U rujnu 2001. održava i dva koncerta u New Yorku za hrvatske
iseljenike te polovicu prihoda donira obiteljima vatrogasaca poginulih 11.
rujna. Za novi studijski album Mir u srce, objavljen 2004., 2006. dobio je
srebrno priznanje, a za kompilacije Pjevaj, legendo (1999.) i Najdraže pjesme
Miše Kovača (2003.) dva platinasta priznanja. S albuma Mir u srce najveći uspjeh
ostvario je singl "Rođo moj". U kolovozu 2004. uz klapu Teutu kao goste održava
koncert na trgu između katedrale sv. Jakova i Vijećnice u Šibeniku. Koncert je
objavljen na DVD-u Mišo u Šibeniku.

Nakon stanke, 2006. snima album Ja sam kovač svoje sreće na kojemu mu se kao
gost pridružila kći Ivana: najveći uspjeh s tog albuma njihov je duet "Nema mi
do tebe nikoga". 2007. Mišo po 28. put u karijeri dupkom puni splitske Gripe,
dok sljedeće godine održava koncerte pred brojnom publikom u pulskoj Areni i
zadarskoj dvorani Višnjik s više od 8.000 obožavatelja. 2008. Croatia Records
najavljuje reizdanja 13 njegovih najpoznatijih albuma iz 1970-ih i 1980-ih s
digitalno remasteriranim zvukom.

2009. Mišo Kovač kao prvi hrvatski pjevač održava koncert u novoizgrađenoj Areni
Zagreb pred 20.000 obožavatelja svih generacija, time još jednom dokazujući
status legende hrvatske glazbene scene. Sljedeće godine izdao je svoj, kako
kaže, posljednji album Ne tražim istinu, te najavljuje kraj karijere. Album Ne
tražim istinu ostvario je umjereni uspjeh, doživjevši zlatnu nakladu. Gotovo sve
pjesme obrade su starih skladbi, objavljenih na ranijim albumima i ponovno
snimljene u novim aranžmanima. Treći singl s albuma i jedina nova pjesma, duet s
kćeri Ivanom, balada "Tvoja mala", doživjela je nešto veći uspjeh na top
ljestvicama, na nekim radijskim postajama dospjevši u vrh domaće zabavne glazbe.
No unatoč najavi kraja karijere, nastavio je s nastupima i koncertima, a s
klapom Rišpet Ive Amulića snimio je pjesmu i spot "Sunce mi od tebe dolazi",
koja je u ožujku 2012. zauzela prvo mjesto na top ljestvici "Hrvatski top 33"
Radio Dalmacije.

U ožujku 2012., kao priznanje struke, Mišo je dobio Porina za životno djelo.
Porina je dobio i dirigent, aranžer, skladatelj i pijanist Stjepan Mihaljinec,
koji je napisao i neke od najvećih Mišinih hitova. Mišo je s Mihaljincom za
glasovirom na dodjeli izveo neke od svojih najvećih hitova, uz ovacije publike i
prisutnih glazbenika te ostalih dobitnika Porina. Objavljen je i peterostruki
nosač zvuka 100 originalnih hitova - Mišo Kovač, koji je ostvario dijamantnu
nakladu, za koju mu je uručeno priznanje u veljači 2014. na dvama održanim
rasprodanim koncertima u Koncertnoj dvorani Vatroslava Lisinskog. U isto vrijeme
Ivana Kovač s klapom Bunari objavljuje pjesmu posvećenu Miši "Dalmacijo, srce
oca moga", koju je publika dosta dobro prihvatila.

U travnju 2013. Mišo je s Arsenom Dedićem, svojim sugrađaninom Šibenčaninom,
snimio duet, pjesmu "Mi smo lišće s iste grane" u produkciji Croatia recordsa,
za koju je snimljen i spot. Iako su obojica u svojim žanrovima bili
najpopularniji pjevači, a djetinjstvo su proveli na istoj ulici, trebalo je
proći 48 godina da zapjevaju zajedno. 2014. nastupio je i dva dana zaredom u
Koncertnoj dvorani Vatroslava Lisinskog u Zagrebu te na velikom, rasprodanom
koncertu u splitskoj Spaladium Areni.

Okušao se i glumačkim vodama pa je 1972. glumio s Radom Šerbedžijom u filmu
Poslijepodne jednog fazana. Na televiziji je rijetko nastupao, a nastupe na TV-u
danas izbjegava jer kad stalno pjevaš na TV-u, dolaziš i u domove ljudi koji te
ne vole. Kad radim, radim koncert i gledaju me ljudi koji me vole, ne gnjavim
ljude koji me ne vole. Njegovo gostovanje u jubilarnoj 400. emisiji Nedjeljom u
dva na HTV-u 16. srpnja 2006. jedno je od najgledanijih izdanja te emisije u
njenoj povijesti.

Svoju praksu nakratko je prekinuo u lipnju 2012. nastupivši u humanitarnom
izdanju emisije Misija zajedno na HTV-u, pri čemu je u sat vremena izveo osam
pjesama uživo i prikupio 200.000 kn pomoći za djecu.

Prema vlastitom priznanju, više puta je odbio pjevati za Tita, a 1972. je prihod
od prodaje ploče Proplakat će zora i koncerta s Borisom Dvornikom donirao za
izgradnju autoceste Zagreb-Split. Prije nastupa za hrvatske iseljenike 1986. u
Calgaryju, tražio je skidanje Pavelićeve slike sa zida iseljeničkoga doma.

Prije prvih višestranačkih izbora u Hrvatskoj u velikom intervjuu u Nedjeljnoj
Dalmaciji pod naslovom "Dalmacija u mom oku" izjavljuje: "Ako ovi dođu na vlast,
za mene ovdje više nema mjesta", misleći na HDZ. Kasnije ga je njegova želja za
rasvjetljavanjem okolnosti smrti sina Edija dovela u doticaj s HSP-om. Počeo je
javno pokazivati podršku stranci, pojavljujući se na skupovima stranke u crnoj
odori Hrvatskih obrambenih snaga (HOS-a). Kasnije je bio u prijateljskim
odnosima s predsjednikom Tuđmanom, kojemu je i nakon njegove smrti izražavao
poštovanje. Nakon 1991. kategorički je odbijao svaku mogućnost nastupa u Srbiji
ili Crnoj Gori.

2002. obilježio je 40. godišnjicu glazbenoga djelovanja rasprodanim koncertom
Centimetar moga puta u splitskoj dvorani Gripe, s kojeg je dio prihoda ponovno
donirao za gradnju autoceste Zagreb-Split. Iznio je i ideju o sličnim koncertima
ostalih hrvatskih izvođača, kojima bi se simbolično prikupljala sredstva za
izgradnju autoceste.

30. lipnja 2007. nastupio je na 8. općem saboru HDZ-a, a već 2009. uključuje se
u izbornu kampanju za lokalne izbore te nastupa za nezavisnog kandidata Željka
Keruma koji odnosi pobjedu na izborima u Splitu te postaje novi gradonačelnik. U
srpnju iste godine Mišo je s mnogim drugim estradnjacima surađivao na pjesmi
"Pjesmo naša" Dražena Žanka, koja je trebala postati nova himna HDZ-a. Mišo je
svoj dio premijerno izveo povodom 20. obljetnice HDZ-a. U travnju 2013.
svjedočio je na suđenju bivšem premijeru i predsjedniku HDZ-a, Ivi Sanaderu,
budući da je tužiteljstvo tvrdilo da je za nastupe u HDZ-ovoj izbornoj kampanji,
prema Sanaderovoj ideji, dobivao ilegalni novac koji mu je u sjedištu carine iz
crnog stranačkog fonda u gotovini isplaćivao Mladen Barišić. Tom prigodom je
izjavio da je za HDZ nastupao "zbog svog sina Edija, jer je on bio član HDZ-a
još od 1990."

Od prve supruge Ljubice Komadine razveo se nakon četiri godine braka, te se
godine 1973. vjenčao sa Splićankom Anitom Baturinom, Miss Jugoslavije, s kojom
je 1975. godine dobio sina Edija, a dvije godine poslije i kći Ivanu. Oboje
djece rođeno je u Splitu. Supruga i njihovo dvoje djece pojavljuju se zajedno s
njim u spotovima za pjesme "Ako me ostaviš". i "Malo mi je jedan život s tobom".

Nakon smrti sina Edija, brak s Anitom se raspao te je kratkotrajno pokušao
ostvariti ljubavnu vezu s 30 godina mlađom astrologinjom Silvijom Conte Calvi
Marković. Nakon oporavka i povratka na scenu, nova Kovačeva životna pratilja
postala je Lidija Pintarić, koju je upoznao 1998. i s kojom se i oženio te su i
dalje u braku. Kovač je u više navrata naglasio svoju privrženost i zahvalnost
Lidiji i važnost njihove veze i braka za njegov oporavak i povratak na scenu.

Mišo Kovač je općeprihvaćen kao karizmatik i ikona Dalmacije, pogotovo
nogometnoga kluba Hajduk te navijačke skupine Torcida, premda na svojim
koncertima često apelira na "svehrvatsko jedinstvo" navijača Dinama i Hajduka. U
Hajdukovu dresu s brojem 9 nastupio je na Poljudu prije derbija Hajduka i Dinama
2001., izvodeći svoje pjesme vezane uz Dalmaciju. Njegove pjesme o Dalmaciji
poput "Noćas ćemo zemlji ko materi reći", ali i ljubavne poput "Samo nas nebo
rastavit može", kao i parafraze njegovih stihova postale su dio koreografija
Torcide i navijačkih slogana. Prema naslovnicama njegovih albuma nastali su
brojni grafiti u Dalmaciji, a jedan od njegovih najprepoznatljivijih imidža,
preuzet s fotografije M. Čolića iz Studija, sa sunčanim naočalama, mornarskom
majicom i zlatnim lančićem, izabran je i za omot peterostrukog nosača zvuka 100
originalnih hitova - Mišo Kovač, objavljenog u svibnju 2012. Ta naslovnica
nalazi se i na brojnim majicama i suvenirima na jadranskoj obali. Majice s likom
Miše Kovača nosili su i brojni poznati. Ivana Kovač nosila je majicu s istim
likom u spotu za svoju pjesmu "Dalmacijo, srce oca moga". Drugi imidž usko vezan
uz Mišu Kovača je njegova prepoznatljiva poza prilikom izvedbi na koncertima,
pri kojoj raširenih ruku pušta publiku da pjeva njegove pjesme.

Julije Jelaska objavio je i strip o Miši Kovaču, uz tekst pjesme "Dalmacija u
mom oku" te "Ostala si uvijek ista".

Njegova pjesma "Poljubi zemlju" postala je neslužbena himna hrvatske vaterpolske
reprezentacije, koja ju je pjevala nakon finala OI u Londonu te prilikom dočeka,
zajedno s publikom.

U prvom izdanju upitnika o poznavanju hrvatske kulture i društvenog uređenja,
uvjetu za ostvarivanje hrvatskog državljanstva, zabilježeno je i pitanje čime se
bavi Mišo Kovač.

Zabilježene su brojne klapske obrade njegovih pjesama, poput "Najljepše su oči
moje majke" i drugih. Među izvođače koji su obradili Mišine pjesme svrstali su
se Kraljevi ulice, Toše Proeski (s poznatom obradom pjesme "Ostala si uvijek
ista") i mnogi drugi. No, zanimljivo, u novije vrijeme Mišine pjesme obrađivane
su i u punk-aranžmanima: Sarajevski punk sastav Ofsajd obradio je pjesmu "Još i
danas teku suze jedne žene" u punk-stilu pod nazivom "Misho Kovach", a istu
pjesmu spominje Zabranjeno pušenje u svojoj pjesmi Genter s albuma Bog vozi
Mercedes (2001.). Zagrebački melodični punk sastav Dolibasija 2005. objavio je
pjesmu "Mate Mišo" u koju su uključili pjesmu "Svi pjevaju, ja ne čujem". Punk
sastav Krešo i kisele kiše obradili su Mišinu pjesmu "Ja nemam više razloga da
živim", uključivši u pjesmu i dijelove gostovanja Miše u emisiji Nedjeljom u 2.
Splitski sastav Dječaci spominje Mišu Kovača u svojoj pjesmi "Meko sranje" iz
2008. Šibenski hip-hop sastav 022 2008. obradio je Mišinu pjesmu "Dalmatinac" u
hip-hop aranžmanu, zajedno s dijelovima izvorne snimke.

Dobitnik je brojnih zlatnih, dijamantnih i srebrnih ploča, kao i diskografskih i
festivalskih nagrada. Vlasnik je, naravno, i Zlatne ptice koju su
Jugoton/Croatia Records dijelili izvođačima za milijun prodanih primjeraka.
Godine 2005. Institut hrvatske glazbe uručio mu je posebno priznanje "za najveći
broj prodanih ploča u povijesti hrvatske diskografije".



https://hr.wikipedia.org/wiki/Me%C4%91unarodni_standardni_knji%C5%BEni_broj

Međunarodni standardni knjižni broj (MSKB) ili ISBN (International Standard Book
Number = međunarodni standardni knjižni broj) jedinstveni je identifikator
knjiga i drugih omeđenih publikacija bez obzira na medij na kojem se objavljuju.
[1] Njegova primjena počinje 1966. godine, kada se počeo upotrebljavati u
Velikoj Britaniji kao SBN (Standard Book Number = standardni knjižni broj), a
obuhvaćao je samo izdavače sa engleskog govornog područja. Sedamdesetih godina
prošlog stoljeća SBN postaje međunarodno prihvaćen i preimenovan je u ISBN.
1972. godine osnovan je Međunarodni ured za ISBN sa sjedištem u Berlinu koji
koordinira rad nacionalnih ureda za ISBN i prati primjenu sustava. Hrvatski ured
za ISBN djeluje pri Nacionalnoj i sveučilišnoj knjižnici u Zagrebu. Hrvatski
ured za ISBN.

Oznaka međunarodnog standardnog knjižnog broja sastoji se od akronima engleskog
naziva ISBN i trinaest znamenaka raspoređenih u pet skupina koje su međusobno
odvojene crticom. Prvu skupinu čini troznamenkasti prefiks, druga je oznaka
nacionalne, zemljopisne ili jezične grupe, treća je oznaka nakladnika, četvrta
označava naslov, a peta je kontrolni broj. Hrvatskim nakladnicima dodijeljena je
oznaka 953.“Broj znamenaka u trećoj i četvrtoj skupini ovisi o nakladničkom
planu, odnosno broju naslova koje nakladnik namjerava objaviti.” [2]

Do 1. siječnja 2007. godine ISBN oznaka sastojala se od deset znamenaka
raspoređenih u četiri skupine međusobno odvojenih razmakom ili crticom. Od 1.
siječnja 2007. oznaka međunarodnog standardnog knjižnog broja promijenila se iz
deseteroznamenkaste u trinaesteroznamenkastu tako da je deseteroznamenkasta
oznaka dobila troznamenkasti prefiks 978 i novi kontrolni broj. Na taj način
međunarodni standardni knjižnji broj u potpunosti je usklađen sa crtičnim kodom
EAN-13 (European Article Numbering - europsko označavanje proizvoda brojevima).
Nakladnici koji su se uključili u sustav ISBN prije 1. siječnja 2007. ne smiju
koristiti deseteroznamenkaste ISBN oznake koje su im dodijeljene prije tog
datuma, već ih moraju preračunati u trinaesteroznamenkaste ISBN oznake uz pomoć
konvertera dostupnog na adresi:[3]

Svaki nakladnik koji se želi uključiti u ISBN sustav treba najprije ispuniti
upitnik, koji se preuzima u nacionalnom uredu za ISBN, i priložiti nakladnički
plan. Na temelju toga nakladnik zauzima odgovarajuće mjesto u ISBN sustavu.“
Uključenjem u sustav ISBN podaci o nakladniku objavljuju se u međunarodnom
imeniku nakladnika Publishers' International ISBN Directory, koji jednom
godišnje izdaje Međunarodni ured za ISBN.” [4]

Uvođenje međunarodnog standardnog knjižnog broja rezultat je porasta izdavačke
produkcije u cijelome svijetu ali i potrebe da svi oblici poslovanja s knjigom
(uvoz-izvoz, obrada narudžbi, evidencija prednarudžbi, marketing, bibliografski
opis, svi oblici međunarodne razmjene knjiga, inventura, službe skladištenja
itd.) budu ažurirani i strojno čitljivi, tj. pogodni za automatsku obradu
podataka.

U SRH se Zakonom o izdavačkoj djelatnosti iz 1983. govori o navođenju
međunarodnoga standardnoga broja knjige.



https://hr.wikipedia.org/wiki/Latvija

Latvija, često zvana i Letonija, je pribaltička europska država. Graniči s
Estonijom na sjeveru, Rusijom na istoku, Bjelorusijom na jugoistoku, te Litvom
na jugu. Na zapadu izlazi na Baltičko more.

U hrvatskim izvorima, pored oblika Letonija i Latvija, nailazimo i na starije
oblike Letonska te Lotiška.

Latvijci su na teritorij svoje današnje domovine došli već u 2. tisućljeću pr.
Kr. U 12. stoljeću organizirali su prve države, ali su one nakon nepunog
stoljeća postojanja pale pod vlast Njemačkoga viteškog reda koji je pokrstio
baltičke države i osnovao niz gradova s njemačkim doseljenicima. Međutim, nije
bilo njemačke kolonizacije sela tako da je u gradovima prevladavalo njemačko, a
u selima latvijsko stanovništvo. U 15. stoljeću Poljska je preuzela većinu
njemačkih posjeda, a u 17. stoljeću dio današnje Latvije zaposjela je Švedska.
Početkom 18. stoljeća na ovaj prostor dolazi nova velesila čiji utjecaj traje
gotovo do danas – Rusija. Krajem toga stoljeća pod njenom su vlašću bile obje
povijesne pokrajine današnje Latvije: Livonija (sjeverno od rijeke Zapadna
Dvina) i Kurlandija (južno i zapadno od Zapadne Dvine).

Težnje Latvijaca za neovisnošću ostvarile su se u razdoblju između dva svjetska
rata, od 1918. do 1939. kada je Latvija bila samostalna. Latvijci se danas rado
sjećaju tog vremena. No, već početkom Drugoga svjetskog rata Latviju je okupirao
Sovjetski Savez. Raspadom te države Latvija je od 21. kolovoza 1991. ponovo
samostalna država. Zanimljivo je da je tu samostalnost vrlo brzo (6. rujna
1991.) priznala i službena Moskva.

Nakon proglašenja Latvije nezavisnom državom, vraćen je na snagu stari ustav iz
1922. godine s nekim izmjenama. Prema ustrojstvu, danas je Latvija parlamentarna
republika. Odluke vlade ne mogu se provesti bez suglasnosti latvijskoga
parlamenta koji se zove Saeima koji broji 100 zastupnika, a zastupnici se biraju
izravno, izborima, svake četiri godine. Pravo glasa imaju svi građani Latvije
koji su stariji od 18 godina i imaju latvijsko državljanstvo. Važnije vladajuće
latvijske stranke su Demokratska radnička stranka Latvije, Nacionalni pokret za
nezavisnost, Socijalno demokratska stranka Latvije, Latvijska liberalna stranka
i druge.

Na čelu države je predsjednik koji ima manje ovlasti od vlade i parlamenta.
Predsjednika se ne bira izravno izborima, već posredno preko parlamenta. On je
vrhovni zapovjednik latvijske vojske. Također se bira na četiri godine, te
najviše na dva uzastopna mandata.

18. lipnja 2015. latvijski je parlament Seima izglasovao amandmane na zakon o
obrazovanju. Njima je u obrazovni sustav uvedena obvezna "edukacija za vrline"
"koja odgovara vrijednostima sadržanima i zaštićenima u [latvijskom] ustavu, kao
što su posebno brak i obitelj". Amandman je podnijela oporbena zastupnice Julija
Stepanenko, a usvojen je odlukom 64 zastupnička glasa za i 12 zastupničkih
glasova protiv (od ukupno 100 zastupnika). Od šest parlamentarnih stranaka, pet
je poduprlo amandman. Vrijednosti iz latvijskog ustava posebno se odnose na
članak 110 Ustava Republike Latvije koji kazuje "država će štititi i podupirati
brak – zajednicu između muškarca i žene, obitelj, prava roditelja i prava
djeteta. Država će osigurati posebnu pomoć djeci s invaliditetom, djeci
ostavljenu bez roditeljske skrbi i koja su pretrpjela nasilje". Na istoj
sjednici zastupnici Seime izglasovali su amandman o zaštiti učenika od štetnih
informacija i odgojno-obrazovnih metoda koji ne služe svrsi moralnog razvoja
učenika, odnosno koji bi na njihov moralni razvoj mogle negativno utjecati.

Aizkraukles rajons, Aluksnes rajons, Balvu rajons, Bauskas rajons, Cesu rajons,
Daugavpils rajons, Dobeles rajons, Gulbenes rajons, Jekabpils rajons, Jelgava
rajons, Kraslavas rajons, Kuldigas rajons, Liepaja rajons, Limbazu rajons,
Ludzas rajons, Madonas rajons, Ogres rajons, Ogres rajons, Preilu rajons, Preilu
rajons, Rezekne rajons, Riga rajons, Saldus rajons, Talsu rajons, Tukuma rajons,
Valkas rajons, Valmieras rajons, Ventspils rajons

Latvija ima povoljan položaj, smještena između ostale dvije baltičke države
predstavlja križanje puteva između juga i sjevera, te od Baltika prema istoku.
Na zapadu, Latvija izlazi na Baltičko more koje ima jako bitnu ulogu za
gospodarstvo čitave države. Obale su slabo razvedene. Na sjeverozapadu se nalazi
Riški zaljev koji je ime dobio po glavnom gradu države.

Latvija je pretežno ravničarska zemlja, te je reljef uglavnom jednoličan. Idući
prema istoku, teren se malo uzdiže. Najviši vrh Latvije Gaizinkalns visok je
svega 312 m.

Latvija ima mnogo jezera – oko 3000. Većinom su ledenjačka, a najviše ih je na
jugoistoku i u priobalnoj nizini. Najveći vodotok je Zapadna Dvina (latvijski
Daugava) koja teče s Valdajske uzvisine, istog uzvišenja u Rusiji s kojega teku
i Volga, Dnjepar i Lovat. Najveći grad je Riga, koji je ujedno i glavni grad
države. Još neki važniji gradovi su Liepaja i Daugavpils. Liepaja je značajna
zbog najvećeg baltičkog brodogradilišta, pa se ovaj grad često naziva i
latvijskim Liverpoolom. Poznata je i po svojoj glazbenoj tradiciji i koncertima.

Na klimu Latvije utječe više čimbenika; reljef, zemljopisni položaj, otvorenost
prema moru (relativna blizina Atlantika) i dr. Zime su hladne, a ljeta umjereno
topla. Prosječna godišnja temperatura iznosi 6 ºC.

Latvija je u vrijeme SSSR-a, od baltičkih zemalja, najviše bila okrenuta
industriji i to pretežno elektrotehničkoj i strojarskoj koje su proizvodile za
potrebe sovjetske vojske. Isto tako, glavni grad Riga bila je jedna od
najbitnijih lučkih središta tadašnjeg SSSR-a.

Raspadom Sovjetskog Saveza i odlaskom planskoga gospodarstva, pad su zabilježili
svi gospodarski aspekti pa je standard osjetno pao. No, unatoč velikom padu
gospodarskih aktivnosti Latvija ne ulazi u ZND, već se okreće europskim
gospodarstvima. 1994. godine ostvaruje prve pozitivne pomake u gospodarstvu,
zahvaljujući jakim reformama i stranoj pomoći. Iste godine, postala i članicom
BAFTA-e, koju je osnovala zajedno sa susjednom Estonijom i Litvom. U drugoj
polovici 90-ih latvijsko gospodarstvo ne osjeća gospodarsku krizu u Rusiji, za
razliku od većine bivših sovjetskih republika. Početkom 21. stoljeća latvijsko
gospodarstvo je raslo vrlo brzo. Raslo je između 7 i čak 12 %. Industrijska
proizvodnja je rasla po stopi od čak 8 % (2003.). To je dovelo do povećanja
standarda i smanjenje nezaposlenosti. Ipak, zbog višestruko većih primanja u
zemljama Zapada velik broj mladih ljudi odlazi u inozemstvo na rad, od čega
značajan dio u Irsku, pa bi Latvijci rekli da je "Dublin postao latvijski grad".

Unatoč, velikom gospodarskom napretku latvijsko gospodarstvo teško pogađa
svjetska kriza 2008. i 2009. godine kada BDP pada za više od 10 %, a
nezaposlenost raste sa 7 % na čak 23 %. Godine 2010. latvijsko gospodarstvo se
pomalo oporavlja od krize te ostvaruje rast od 1,1 %, te smanjuje nezaposlenost
na 13 % (svibanj 2011.).

Danas gospodarstvo Latvije je najpoznatije po proizvodnji svih vrsta cestovnih
vozila, željezničkih vozila, poljoprivrednih strojeva, gnjojiva, farmaceutskih
proizvoda i drugo. Zanimljivo je, da unatoč ne tako snažnom gospodarstvu, za
jedan dolar potrebno je izdvojiti svega oko 0,45 latsi, dok prosječna neto plaća
iznosi oko 630 USD (oko 3275 hrvatskih kuna).

Prema posljednjem popisu stanovništva iz 2011. godine u Latviji živi 2,067.887
stanovnika. To je manje u odnosu na prethodna dva popisa stanovništva kada je
Latvija imala 2,377.383 stanovnika (popis 2000. godine), odnosno 2,666.567
stanovnika (popis 1989. godine).

Nakon sovjetske agresije na Latviju, kojom ju je SSSR okupirao i pripojio te
drugog svjetskog rata Latvija se suočava s velikim doseljavanjem stanovništva.
To stanovništvo mahom je dolazilo iz drugih sovjetskih republika, posebice Rusi,
Bjelorusi i Ukrajinci. Istovremeno s druge strane broj Letonaca je stagnirao.
Politika useljavanja trajala je gotovo do konca raspada SSSR-a pa je tako broj
Rusa od prijeratnih 200.000 (tada su činili oko 10 % ukupnog latvijskog
stanovništva), 1989. narastao na 906.000 (odnosno oko 34 % tadašnjeg
stanovništva).

Kada je Latvija 1991. proglasila neovisnost, većini doseljenika nakon II.
svjetskog rata ne daje pravo državljanstva, jer njihovo sustavno doseljavanje za
vrijeme SSSR-a je bilo dijelom smišljene politike koja je namjeravala
promijeniti etničku strukturu Latvije. Ruski jezik nije proglašen službenim
jezikom uz latvijski. Takva politika Latvije dovodi do iseljavanja stanovništva
podrijetlom iz drugih sovjetskih republika, poništavajući rezultate sovjetske
politike. No, zbog lošeg standarda i teških uvjeta života uz druge narode samu
zemlju napuštaju i sami Letonci. Osim toga, dolazi i do naglog pada nataliteta
koji rezultira, od 1991. negativan prirodni prirast, a koncem 90-ih Latvija
postaje zemlja s najmanjim natalitetom na svijetu. Te situacije dovodu Latviju
zemljom s jednim od najbržim smanjivanjem stanovništva u Europi, ali i u
svijetu. Veliki ekonomski procvat početkom 21. stoljeća, dovodi do ublaživanja
prirodnog pada i iseljavanja stanovništva, ali to ne rezultira i zaustavljanjem
pada stanovništva koje se od 1989. pa do danas smanjilo za 15 %.

Zbog nazočnosti protestantskih Nijemaca tijekom povijesti, Latvijci se vjerski
izjašnjavaju kao protestanti (po učenju Martina Luthera), odnosno kao
rimokatolici. Dolaskom sve većeg broja istočnoslavenskih naroda povećava se broj
pravoslavaca, te zbog komunizma pojavljuju se i ateisti.

Prema poslijednjem istraživanju većina stanovništva se deklariraju kao
pravoslavci (24,1 %), rimokatolici (20,7 %), luterani (20,0 %), agnostici
(10,6 %), ateisti (15,8 %), dok ostale vjere čine 8,8 % stanovništva.

Latvijski jezik spada u grupu baltičkih jezika i službeni je jezik u Latviji.
Ipak, postoje nesuglasice. Dio ruske nacionalne manjine se ne slaže s učenjem
latvijskoga u školama, tvrdeći da je za vrijeme SSSR-a, u svim njegovim
članicama, ruski bio službeni jezik. Bilo kako bilo, na ulicama se mogu čuti
ljudi kako govore i latvijskim i ruskim jezikom. Latvijski je prilično zanimljiv
jezik. Ima 33 glasa i abeceda mu je slična suvremenoj hrvatskoj. Postoje glasovi
slični hrvatskim, ali se drukčije pišu, npr. glas koji se bilježi s Ķ odgovara
hrvatskom Ć i sl.

U latvijskom jeziku može se naći i dosta tuđica iz njemačkog, švedskog i
slavenskih jezika.

Kod glazbe, velika se pažnja posvećuje tradicionalnoj glazbi, ali ni moderna,
zabavna glazba nije zapostavljena. Grad Liepaja, naziva se još i gradom rockera
jer iz njega potječu najpoznatiji latvijski rockeri svih vremena: Fomins &
Kleins, Livi i dr.



https://hr.wikipedia.org/wiki/FC_Bayern_M%C3%BCnchen

FC Bayern München (njemački: Fußball-Club Bayern München) njemački je nogometni
klub iz bavarskog glavnog grada Münchena. Natječe se u 1. njemačkoj Bundesligi,
koju je osvojio rekordnih 25 puta, uz jedno prvenstvo Njemačke prije osnivanja
Bundeslige, dok je 17 puta osvojio njemački kup. Bayern je također pet puta
osvajao naslov prvaka Europe.

Klub je 1900. godine osnovalo jedanaest nogometaša vođenih Franzom Johnom. Iako
je Bayern osvojio prvo njemačko nogometno prvenstvo u 1932. godini, momčad nije
igrala Bundesligu od njezinog početka, 1963. godine. Sredinom 1970-ih, klub je
imao razdoblje sjajnih uspjeha, kada je poznata momčad predvođena Franzom
Beckenbauerom osvojila Kup prvaka tri puta zaredom (od 1974. do 1976.). U
godinama koje su slijedile, Bayern je postao najtrofejnija njemačka nogometna
momčad. 2013. godine klub je osvojio prvenstvo, kup i Ligu prvaka, a zatim i
europski superkup te Svjetsko klupsko prvenstvo.

Od početka sezone 2005./06., Bayern domaće utakmice igra na Allianz Areni. Prije
toga, klub je 33 godine igrao na Olimpijskom stadionu. Glavne su boje momčadi
crvena i bijela, a logotip kluba prikazuje boje pokrajine Bavarske.

Danas je Bayern jedan od najpopularnijih nogometnih klubova na svijetu s više od
250 000 članova. Uz to, postoji više od 3.800 službeno registriranih klubova
obožavatelja (fan-clubova) s oko 285 000 članova. Klub također ima momčadi iz
različitih sportova, kao što su šah, rukomet, košarka, gimnastika, kuglanje,
stolni tenis te ostale nogometne momčadi (žene, rezerve, juniori) s više od
1.100 aktivnih članova.

FC Bayern München osnovali su članovi minhenskog gimnastičkog kluba (MTV 1879).
Kad je saziv članova MTV-a 1879, 27. veljače 1900., odlučio da se članovi kluba
ne mogu priključiti Njemačkom nogometnom savezu (DFB), jedanaest članova su
napustili klub i na kraju osnovali FC Bayern München. U nekoliko je mjeseci
Bayern München ostvario visoke pobjede protiv lokalnih protivnika i dosegao
polufinale prvenstva Južne Njemačke 1900./01.. Sljedećih je godina klub osvojio
neke lokalne pehare, a u sezoni 1910./11. pridružio se tada osnovanoj
"Kreisligi", prvoj regionalnoj bavarskoj ligi. U toj su ligi osvojili prvu
sezonu, ali nisu imali daljnjih uspjeha do početka Prvog svjetskog rata 1914.
godine, koji je prekinuo sve nogometne aktivnosti u Njemačkoj.

U godinama nakon rata FC Bayern München osvojio je nekoliko regionalnih
natjecanja, a 1926. godine su po prvi put osvojili prvenstvo Južne Njemačke, što
su ponovili i dvije godine kasnije. Prvi naslov prvaka države Bavarci su
osvojili 1932. godine, vođeni trenerom Richardom "Little Dombi" Kohnom. U finalu
su rezultatom 2:0 pobijedili Eintracht Frankfurt.

Dolaskom Hitlerovog režima, nastao je i nagli pad u Bayernovom razvoju.
Predsjednik Landauer i trener Dombi, obojica židovskog podrijetla, napustili su
zemlju, a otišli su još neki članovi kluba. Bayern je bio izrugivan i nazivan
"židovskim klubom", a kao polu-profesionalni klub, oštećen je pravilom da se u
prvenstvima mogu natjecati samo amateri. Sljedećih je godina Bayern bio na
sredini ljestvice u regionalnoj ligi.

Nakon Drugog svjetskog rata, Bayern je nastupao u Oberligi Süd, južnoj ligi
Njemačke prve divizije, koja je tada bila podijeljena na pet liga. Klub i dalje
nije postizao značajnije rezultate, čemu u prilog ide i činjenica da je zaposlio
i otpustio 13 trenera od 1945. od 1963. godine. Godine 1955. Bavarci su ispali u
Oberligu, ali su po prvi put osvojili DFB-Pokal (njemački kup), pobijedivši u
finalu Fortunu iz Düsseldorfa rezultatom 1:0. Klub je bio je na rubu bankrota
krajem 1950-ih, sve dok poduzetnik Roland Endler nije donirao potrebne novce,
čime je postao Bayernov čelni čovjek.

Godine 1963. sve su njemačke Oberlige spojene u jednu nacionalnu ligu, zvanu
Bundesliga. Pet momčadi iz Oberlige - Jug su se također pridružile Bundesligi.
Bayern je te godine završio treći, no još jedna momčad iz Münchena, 1860
München, osvojila je ligu. Kako DFB nije dopuštao da dvije momčadi iz jednog
grada nastupaju, Bayern nije nastupio u Bundesligi. U nju su ušli tek dvije
godine kasnije, s jakom mladom momčadi predvođenom Franzom Beckenbauerom, Gerdom
Müllerom i Seppom Maierom — kasnije zvani osovine. Za trenera je 1963. došao
Zlatko Čajkovski i zadržao se na tom mjestu punih pet sezona.

Svoju prvu Bundesligašku sezonu, Bayern je završio kao trećeplasirani, ali je
osvojio kup, čime se kvalificirao za Kup pobjednika kupova, koji je momčad
sljedeće godine osvojila u dramatičnom finalu protiv Rangersa, kada je Franz
Roth zabio odlučujući pogodak za 1:0 u produžetcima. Godine 1967. Bayern je
ponovo postao pobjednikom kupa. Unatoč tim uspjesima, u klubu su bili
nezadovoljni Čajkovskim, te su nakon njegovog odlaska u Hannover 96 za trenera
doveli još jednog Hrvata, Branka Zebeca (i još jednog Hrvata, Antu Vučkova).
Zebec je promijenio Bayernov napadački stil igre u malo disciplinarniji stil,
koji je dao rezultate, jer je Bayern osvojio i ligu i kup, čime je postao prvim
njemačkim klubom nakon Schalkea 1937. godine kojem je to uspjelo. Uspjeh još
više dobiva na značenju kad se uzme u obzir da je Zebec koristio samo 13 igrača
tijekom sezone 1968./69. Tako su Hrvati stvorili veliki Bayern, koji je do
dolaska legendarnog dvojca Hrvata bio nekim osrednjim klubićem koji je tavorio
po regionalnim ligama, i k tome nije bio niti prvim klubom u svom gradu
(dominirao je 1860 München, prvak još 1966., tek 1967. pretekao ga je po broju
članova.)

Udo Lattek je 1970. godine preuzeo trenersku poziciju. Nakon osvajanja
DFB-Pokala 1970./71. u svojoj prvoj sezoni, Lattek je odveo Bayern i do trećeg
naslova prvaka Njemačke. Odlučujuća utakmica te sezone bila je ona sa Schalkeom
04, prva utakmica odigrana na tada novom Olympiastadionu, a uz to i prva
utakmica Bundeslige s TV-prijenosom uživo. Bayern je pobijedio rezultatom 5:1 i
osigurao naslov prvaka, te postavio nekoliko rekorda, uključujući i onaj za
najviše bodova i golova u sezoni. Uz to, Bayern je osvojio sljedeća dva
prvenstva, ali je vrhunac te generacije bila pobjeda u finalu Kupa prvaka 1974.
u susretu s madridskim Atléticom. Prva je utakmica, odigrana 15. svibnja 1974.
na Heyselu u Bruxellesu, nakon produžetaka završila 1:1, na način da je
Hans-Georg Schwarzenbeck zabio izjednačujući pogodak s 30 metara u 119. minuti,
što je uvelike pridonijelo rastućem mitu da se njemački nogometni klubovi ne
predaju do posljednjeg sučevog zvižduka. Prema tadašnjim pravilima, nije bilo
izvođenja jedanaesteraca te se dva dana kasnije igrala ponovljena utakmica.
Bayern je demoralizirane Španjolce pobijedio s čak 4:0 i time po prvi put postao
prvakom Europe.

Tijekom sljedećih godina, Bayern je bio neuspješan u Njemačkoj, ali je zato
obranio naslov prvaka Europe pobjedivši Leeds United u finalu 1975., kada su
svojim pogotcima Roth i Müller osigurali 2:0 pobjedu. Godinu dana kasnije u
finalu Kupa prvaka 1976. u Glasgowu, Bayern je pobijedio AS Saint-Étienne s 1:0
(ponovo golom Franza Rotha), čime je postao treći nogometni klub u povijesti
koji je osvojio Kup/UEFA Ligu prvaka tri puta zaredom. Zadnji Bayernov osvojeni
trofej u ovom razdoblju bio je pehar Interkontinentalnog kupa, kojeg su osvojili
pobijedivši brazilski Cruzeiro u dvije utakmice. Ostatak 1970-ih bilo je
razdoblje smjene generacija i trofejne suše. Godine 1977. Franz Beckenbauer je
otišao u New York Cosmos, a 1979. su se umirovili Sepp Maier i Uli Hoeneß, dok
je Gerd Müller otišao igrati za Fort Lauderdale Strikers.

Osamdesete su godine bile razdoblje nemira za Bayern, s mnogo promjena i osobnih
te financijskih problema. Na terenu, Paul Breitner i Karl-Heinz Rummenigge,
zvani FC Breitnigge, vodili su momčad do osvajanja Bundesliga u sezonama
1979./80. i 1980./81.. Uslijedile su dvije relativno neuspješne sezone (osim
osvajanja DFB-Pokala 1982. godine), nakon što se Breitner umirovio, a bivši
trener Udo Lattek vratio. Nakon toga, Bayern je 1984. godine ponovno osvojio
kup, a zatim pet prvenstava u šest sezona, uz još jedno osvajanje kupa 1986.
godine. Međutim, europski su uspjesi 1980-ih bili rijetki; najveća su im
dostignuća bila finala Kupa prvaka 1982. i 1987. godine.

Jupp Heynckes je 1987. godine postao novi trener Bayerna, ali nakon prvenstava
1988./89. i 1989./90. godine, Bayernovi su uspjesi jenjali. Nakon drugog mjesta
u Bundesligi 1990./91., momčad je sljedeće sezone završila na samo pet bodova
iznad ispadanja iz lige. Uspjeh se vratio s Franzom Beckenbauerom, koji je, s
reputacijom trenera s titulom prvaka svijeta, klub preuzeo u drugoj polovici
sezone 1993./94., osvojivši prvenstvo nakon četverogodišnje stanke. Nakon toga,
Beckenbaueru je dodijeljeno mjesto predsjednika kluba.

Oba Beckenbauerova nasljednika, Giovanni Trapattoni i Otto Rehhagel, završili su
sezone bez trofeja, bez ispunjenja očekivanja kluba. Tijekom tog vremena,
Bayernovi su se igrači više pojavljivali u trač- nego u sportskim časopisima, pa
su dobili pogrdan naziv FC Hollywood. Franz Beckenbauer se nakratko vratio kao
trener krajem sezone 1995./96. te je pod njegovim vodstvom klub osvojio Kup UEFA
1995./96., pobijedivši Bordeaux u finalu. Za sezonu 1996./97., Giovanni
Trapattoni se vratio na mjesto trenera. No, sljedeće sezone, Bayern nije uspio
osvojiti Bundesligu, prvoplasirani je bio novopridošli 1. FC Kaiserslautern te
je Trapattoni po drugi put otišao.

Od 1998. do 2004. godine, Bayern je trenirao Ottmar Hitzfeld. U Hitzfeldovoj je
prvoj sezoni klub osvojio Bundesligu i umalo postao prvak Europe, izgubivši 2:1
od Manchester Uniteda u dramatičnom finalu Lige prvaka 1999., primivši oba gola
u sudačkoj nadoknadi. Sezona 1999./00. rezultirala je novom dvostrukom krunom u
Njemačkoj. Nekoliko dana kasnije, Bayern je osvojio Ligu prvaka po četvrti put u
svojoj povijesti i prvi put nakon stanke od 25 godina. U finalu je pobijedio
španjolsku Valenciju boljim izvođenjem jedanaesteraca. Junak tog finala bio je
vratar Oliver Kahn.

Treći uzastopni naslov prvaka Bayern je osvojio u sezoni 2000./01., prestigavši
u posljednjem kolu Bayer Leverkusen. Sezona 2001./02. započela je osvajanjem
Interkontinentalnog kupa pobjedom na Boca Juniorsima, ali nije bilo daljnjih
domaćih ni europskih trofeja. Sljedeće sezone, Bayern je osvojio i ligu i kup,
po četvrti put, što ih čini njemačkim rekorderima. Hitzfeldova era je završila
2004. godine, slabijim Bayernovim rezultatima, uključujući i poraz u finalu kupa
od drugoligaša Alemannie Aachen.

Felix Magath je naredne sezone preuzeo vodstvo momčadi te je dva puta osvojio
ligu i kup. Na početku sezone 2005./06., Bayern je Olimpijski stadion zamijenio
novim stadionom, Allianz Arenom, koji dijeli sa 1860 Münchenom. Arena je jedno
od najmodernijih sportskih borilišta u svijetu. Bayernovi su ligaški nastupi u
sezoni 2006./07. bili prosječni, te je slijedom toga Magath dobio otkaz kratko
nakon zimske stanke. Unatoč Hitzfeldovom povratku na kormilo u siječnju 2007.,
Bayern je završio četvrti u prvenstvu i nije se kvalificirao za Ligu prvaka prvi
put nakon više od desetljeća, a u kupu je ponovno poražen od Alemannie Aachen.

Za sezonu 2007./08. klub je napravio velike promjene u momčadi da bi se
izgradila nova i bolja ekipa. Ukupno je osam igrača potpisalo za klub, dok su
osmorica prodana ili poslana na posudbu. Najzvučnije su ugovore potpisali Luca
Toni iz Fiorentine, Miroslav Klose iz Werder Bremena, a rekordnim je postao
ugovor francuskog reprezentativca Francka Ribéryja, koji je došao iz Marseillea.
Nova pojačanja su se isplatila, jer je Bayern odmah osvojio DFB-Pokal 2008. i
Bundesligu, na čijem je vrhu bio od početka do kraja prvenstva.

Dana 11. siječnja 2008. godine, bivši je njemački izbornik sa SP-a 2006. Jürgen
Klinsmann najavljen kao Hitzfeldov nasljednik. Klinsmann je vodstvo momčadi
preuzeo 1. srpnja iste godine, potpisavši dvogodišnji ugovor. Prvu je polovicu
sezone 2008./09. Bayern započeo loše, sa samo dvije pobjede u šest utakmica, ali
je kasnije stizao razliku. U kupu je eliminiran od Bayera iz Leverkusena u
četvrtfinalu, dok je u Ligi prvaka također ispao u četvrtfinalu, izgubivši od
budućeg osvajača Barcelone. Prije toga je u Ligi prvaka momčad osvojila prvo
mjesto u skupini F te je u osmini finala deklasirala portugalski Sporting CP
ukupnim rezultatom 12:1. Dana 27. travnja 2009., dva dana nakon poraza od
Schalkea kod kuće, što je Bayern "spustilo" na treće mjesto, Klinsmann je
otpušten. Otkaz je uslijedio i zbog velikog ukupnog poraza od kasnijeg europskog
prvaka Barcelone (5:1), kao i zbog poraza od 5:1 od VfL Wolfsburga, također
kasnijeg prvaka Bundeslige. Bivši trener Jupp Heynckes imenovan je trenerom do
kraja sezone. Bayern je ligu završio kao drugoplasirani, čime se izravno
kvalificirao za UEFA Ligu prvaka 2009./10..

Dana 1. srpnja 2009. novim je trenerom postao Nizozemac Louis van Gaal, koji je
u sezoni 2008./09. osvojio Eredivisie s AZ Alkmaarom. Iako je primao mnogo
kritika zbog loših rezultata u prvom dijelu, Van Gaal je uspio odvesti Bayern u
osminu finala Lige prvaka 2009./10. pobijedivši Juventus 4:1 u Torinu. U osmini
finala, igrali su protiv Fiorentine. 9. ožujka, izgubili su od Fiorentine 3:2,
ali su prošli dalje preko pravila gola u gostima. U četvrtfinalu protiv
Manchester Uniteda, Bayern je postigao isti rezultat kao u osmini finala,
prošavši dalje sa 4:4 zbog gola u gostima, s pobjedom 2:1 kući i poraza 3:2 u
Manchesteru. Dana 27. travnja 2010., Bayern je pobijedio Olympique Lyonnais sa
3:0 nakon pobjede od 1:0 u prvoj utakmici. Ovaj je rezultat odveo Bayern u
finale UEFA Lige prvaka 2010.. 8. svibnja, Bayern je postao prvakom Bundeslige
2009./10. nakon 3:1 pobjede nad Hertom Berlin. Bayern je također osvojio
njemački kup tjedan dana kasnije, i dobio duplu krunu. Bayern je poražen u
finalu Lige prvaka od Inter Milana Joséa Mourinha, 22. svibnja 2010.

Nakon izvanredne sezone, 2010./11. donijela je razočaranja. U Ligi prvaka Bayern
ispada u osmini finala na golove u gostima u ponovljenom finalu protv Intera, i
to u iznenađujućem porazu na Allianz Areni od 2:3. U istoj sezoni ne uspjevaju
ni osvojiti Bundesligu, osvojivši tek treće mjesto iza dortmundske Borussije i
Bayera iz Leverkusena. Van Gaal je naposlijetku dobio otkaz, a početkom iduće
sezone ga zamjenjuje stari-novi trener Bayerna Jupp Heynckes.

2012. godine, Bayern München postaje prvi klub koji je igrao finale Lige prvaka
na svom terenu otkad se natjecanje igra u novom formatu iz 1992. Nakon
plasiranja iz razigravanja, Bayern lako prolazi skupinu, zatim Basel u osmini
finala i Marseille u četvrtfinalu. U polufinalu je pobijedio Real Madrid 2:1 na
svom terenu u Münchenu, a nakon istog rezultata za Real u Madridu, izvodili su
se jedanaesterci, koje je Bayern bolje izveo i pobijedio 1:3. U Bundesligi
osvaja drugo mjesto iza prošlogodišnjeg prvaka Borussije Dortmund. U subotu 19.
svibnja 2012., igrao se finale Lige prvaka 2012. protiv londonskog Chelseaja,
susret u kojem su Bavarci svoj konstantni pritisak okrunili pogotkom Thomasa
Müllera u 83. minuti; ali kad se Bayern bližio petom osvajanju Lige prvaka,
Didier Drogba postiže izjednačujući pogodak 5 minuta kasnije i vraća susret na
početak. U produžecima, Bayern je propustio još jednu izvanrednu priliku, kada
je Robben promašio penal, a u izvođenju jedanaesteraca, bolji je bio Chelsea
rezultatom 4:3. Ovo je bio ukupno peti izgubljeni finale Kupa/Lige prvaka za
Bayern München, a tek drugi poraz od engleske momčadi na Allianz Areni.

Na početku sezone 2012./13. Bayern osvaja DFL Superkup protiv rivala Borussije
Dortmund. U klub dolaze nova pojačanja, a jedno od njih je bio i hrvatski
napadač Mario Mandžukić. Bayern ubrzo postaje prvi klub u povijesti Bundeslige s
pobjedama u prvih osam susreta nakon slavlja od 5:0 nad Fortunom Düsseldorf. 6.
travnja 2013, Bayern je šest kola prije kraja matematički osigurao naslov prvaka
Bundeslige nakon pobjede od 1:0 nad frankfurtskim Eintrachtom, što je postao
rekord za najranijeg prvaka Njemačke. Te je sezone Bayern postavio još nekoliko
rekorda: najviše bodova (91), najveća razlika u bodovima od drugoplasiranog
(25), najviše pobjeda u sezoni (29) i najmanje primljenih golova (18). Uz to,
izjednačili su rekord za najmanje poraza u sezoni, izgubivši samo jednom od
Bayer Leverkusena. Bayern se po treći put u četiri godine plasirao u finale UEFA
Lige prvaka, ovaj put osvojivši svoj peti naslov prvaka Europe nakon pobjede od
2:1 nad domaćim suparnicima Borussijom Dortmund na stadionu Wembley. 1. lipnja
2013. Bayern je rezultatom 3:2 porazio VfB Stuttgart u finalu njemačkog kupa i
postao prvi njemački klub s trostrukom krunom, nakon što je 1999. i 2010. bio
blizu tog podviga.

1. srpnja 2013. španjolski trener Pep Guardiola preuzima kormilo kluba. U klub
stiže Mario Götze iz dortmundske Borussije za 37 milijuna €, postavši u to
vrijeme najskuplji njemački nogometaš u povijesti. 24. srpnja 2013. Bayern
postaje prvi njemački klub s više od 200 000 članova. U njemačkom superkupu
Bayern je 27. srpnja poražen od Borussije Dortmund s 2:4. 30. kolovoza 2013.
Bayern osvaja UEFA Superkup 2013. protiv Chelseaja. U Bundesligi Bayern je
postavio rekord s najviše utakmice bez poraza, oborivši HSV-on trideset godina
star rekord od 36 susreta. Ovaj je rekord na kraju proširen na 53 utakmice, sve
do poraza od FC Augsburga u travnju 2014. Uz to, klub je postavio rekord od 10
uzastopnih pobjeda u Ligi prvaka nakon pobjede od 3:1 nad CSKA Moskvom. 21.
prosinca 2013. Bayern je rezultatom 2:0 pobijedio marokansku Raja Casablanca na
Stade de Marrakechu, osvojivši tako FIFA Svjetsko klupsko prvenstvo 2013.

Nakon gotovo godinu dana istrage o Uliju Hoeneßu, bivšem igraču kluba te
dugogodišnjem treneru i predsjedniku, potonji je osuđen za utaju poreza 13.
ožujka 2014. Idućeg je dana dao ostavku na mjesto predsjednika kluba, a Karl
Hopfner je postavljen na njegovo mjesto. Nekoliko dana nakon osude Bayern je
osvojio svoj 24. naslov njemačkog prvaka. S još sedam kola u prvenstvu, Bayern
je oborio svoj prošlogodišnji rekord od najranijeg osvajača Bundeslige. Na kraju
sezone Bayern je porazio Borussiju Dortmund s 2:0 u finalu kupa, osvojivši tako
po deseti put dvostruku krunu.

Kod osnutka kluba navedene su glavne boje Bayerna, crvena i plava, ali se igralo
u bijelim dresovima i crnim hlačama do 1905. godine, kad se Bayern pridružio
MSC-u. MSC je odredio da se igra u crvenim hlačama. Također, mladi igrači
Bayerna (juniori) su često pogrdno zvani "crveni-šorcevi" (roten Hosen). Bayern
je većinom igrao u crveno-bijeloj kombinaciji od svog postojanja, ali ponekad i
u plavoj kombinaciji. U sezoni 1969./70., dres Bayerna bio je plavo-bijel, a
hlače i čarape također plave. Sličan stil dresa pojavio se i 1995. godine, kada
je po prvi put plava bila dominantna boja. Od 1998. godine, momčad nosi svoje
izvorne boje.

Zamjenski (gostujući) dres Bayerna bio je u raznim bojama tijekom godina,
uključujući bijelu, crnu, plavu i zlatno-zelenu. Bayern također ima i treći
dres, namijenjen za međunarodne utakmice. Od 2008. do 2009. godine, domaći dres
je crven s bijelim prugama, a od 2009., dres je potpuno crven, s bijelim
ovratnikom. Zamjenski je dres od 2008. plave boje, dok je treći dres bijel.

Osamdesetih i devedesetih godina 20. stoljeća Bayern je koristio poseban
zamjenski dres dok je igrao sa 1. FC Kaiserslauternom, predstavljajući brazilske
boje, žutu i zelenu.

Grb FC Bayerna mijenjao se tijekom godina nekoliko puta. Prvotni se grb sastojao
od stiliziranih slova F, C, B i M, utkanih u određeni simbol, a taj je grb bio
plave boje. Boje Bavarske su 1954. godine po prvi put uvrštene u grb.

Suvremena je inačica grba nastala 1954. godine. Dok se kroz povijest grb
sastojao većinom od jedne boje, najčešće crvene ili plave, trenutni je grb plav,
crven i bijel, a u sredini sadrži i boje Bavarske, dok bijelim slovima na
crvenom prstenu oko bavarskih boja piše FC Bayern München.

Bayern je svoje prve treninge imao na Schyrenplatzu, u ulici Schyrenstraße u
centru Münchena. Prve službene utakmice igrao je na Theresienwieseu. Godine
1901. Bayern se premjestio na svoje igralište, koje se nalazilo na Schwabingu u
ulici Clemensstraße. Nakon pridruživanja Münchner Sport-Clubu (MSC-u) 1906.,
Bayern se u svibnju 1907. premjestio na MSC-ovo igralište u ulici Leopoldstraße.
Kako se broj Bayernovih navijača počeo uvećavati 1920-ih, Bayern se selio po
raznim minhenskim stadionima.

Od 1925. godine, Bayern je počeo dijeliti Grünwalder Stadion sa 1860 Münchenom.
Do Drugog svjetskog rata, stadion je bio u vlasništvu 1860 Münchena, pa je i
danas zvan Sechz'ger Stadion ("stadion Sechzigera"). Tijekom rata je uništen, no
napornim je radom nakon rata obnovljen. Bayernova rekordna posjećenost na
Grünwalder Stadionu bila je sezone 1961./62. u utakmici protiv 1. FC Nürnberga,
kada je bilo nazočno oko 50.000 gledatelja. Od početka Bundeslige, stadion je
imao maksimalni kapacitet od 44.000 koji je popunjen nekoliko puta, ali je
kapacitet kasnije smanjen na samo 21.272 sjedala. Danas, stadion koriste
rezervne momčadi Bayerna i 1860 Münchena.

Za Olimpijske igre 1972., grad München sagradio je Olimpijski stadion. Stadion,
poznat po svojoj arhitekturi, predstavljen je u zadnjoj Bundesligaškoj utakmici
1971./72. sezone. Imao je kapacitet od 79.000 sjedala, a bio je popunjen više
puta. Stadion je u ranim danima bio smatran jednim od najboljih u svijetu te je
ugostio mnoge važne susrete, poput finala SP-a 1974.. Sljedećih je godina
stadion doživio nekoliko promjena, poput povećanja sjedećih mjesta sa 50% na oko
66%. Kasnije je Olimpijski stadion imao kapacitet od 63.000 sjedala za
reprezentativne utakmice, a 59.000 za međunarodne susrete, poput Kupa prvaka.
Međutim, mnogo ljudi je počelo osjećati da je na stadionu jako hladno zimi, što
je po mnogima bilo zbog slabog pokrova. Druga zamjerka je bila velika daljina
između tribina i terena, zbog atletske staze. Modifikacija je postala nemogućom
nakon što je arhitekt Günther Behnisch zabranio veće promjene na stadionu.

Nakon mnoštva rasprava, godine 2000. savezna država Bavarska, FC Bayern i TSV
1860 zajedno su odlučili sagraditi novi stadion, koji bi se koristio za potrebe
Svjetskog nogometnog prvenstva 2006. u Njemačkoj, jer Olympiastadion više nije
zadovoljavao FIFA-ine kriterije. Novi je stadion, prema glavnom pokrovitelju
nazvan Allianz Arena, smješten na sjeveru Münchena, u blizini autoceste. Koristi
se od početka sezone 2005./06. Prvobitni kapacitet Arene od 66.000 sjedala
povećan je za reprezentativne utakmice na 69.901 sjedala. Najistaknutiji je dio
stadiona njegov vanjski izgled, koji mijenja boje u zavisnosti od toga tko na
stadionu nastupa: Arena je crvena kad igra Bayern, plava je kad na njoj nastupa
TSV 1860, dok je bijela za reprezentativne utakmice.

Bayern se smatra najjačim nacionalnim klubom. Ima više od 251 500 članova i 3800
fan-klubova, što ga čini klubom s najvećim članstvom u Njemačkoj i drugim u
svijetu poslije Benfice. Bayern ima članove diljem zemlje, a većina je
gostujućih utakmica rasprodana. Ipak, najviše navijača Bayerna je iz Bavarske.
Iako njegovi neki navijači moraju putovati i više od 200 km, gotovo sve utakmice
u Allianz Areni budu rasprodane.

Bayern München također je poznat po svojim dobro organiziranim ultras skupinama.
Najistakniutije skupine su Schickeria München, Red Munichs '89, Südkurve '73,
Munichmaniacs 1996, Service Crew Munich, Red Angels, Tavernen Crew München i Red
Sharks. "Stern des Südens" je pjesma koju naviječi uvijek pjevaju na utakmicama
Bayerna kod kuće, a 1990-ih su koristili i pjesmu "FC Bayern, 4ever Number One".

Rezervna momčad Bayerna najviše služi kao zadnji korak za mlade nade FC Bayern
Münchena prije prelaska u prvu momčad. Bayern II treniraju nekadašnje zvijezde
kluba Mehmet Scholl i Gerd Müller. Od osnutka Regionallige 1994. godine, momčad
je igrala u Regionalligi Süd, nakon igranja u Oberligi od 1978. U sezoni
2007./08., kvalificirali su se za novoosnovanu 3. Ligu. Od 1978. godine, momčad
igra u najvišoj ligi koju DFB dopušta za rezervne momčadi.

Juniorska škola Bayerna "proizvela" je neke od najvećih europskih nogometaša. Od
suvremenih se ističu Owen Hargreaves, Thomas Hitzlsperger, Philipp Lahm i
Bastian Schweinsteiger. Osnovana je 1902. godine, a trenutno ju vode Werner Kern
i Björn Andersson. Sastoji se od jedanaest momčadi s više od 170 nogometaša, od
kojih najmlađi još nemaju 10 godina.

Ženska nogometna momčad Bayerna, koju vodi Günther Wörle, sadrži nekoliko
članova njemačke ženske mlade nogometne reprezentacije. U Njemačkoj nogometnoj
Bundesligi za žene, 2008./09. sezone, momčad je završila na drugom mjestu.
Momčad je osnovana 1970. godine i sastoji se od tri ekipe sa 90 nogometašica.
Njihov je najveći uspjeh pobjeda u prvenstvu 1976. godine.

Četvorica su Bayernovih igrača bila proglašena europskim igračem godine, Gerd
Müller 1970., Franz Beckenbauer 1972. i 1976., Karl-Heinz Rummenigge 1980. i
1981. godine, te Franck Ribery 2013. Šesnaest je Bayernovih igrača bilo
proglašeno njemačkim nogometašem godine, a 15 je puta Bayernov igrač bio
najboljim strijelcem njemačkog prvenstva, dok je Gerd Müller dvaput osvojio
Zlatnu kopačku za najboljeg europskog strijelca.

Za klub su ranije nastupali Robert Kovač, Niko Kovač i Zlatko Škorić. Početkom
2010-ih do najkasnije 2014., članovi kluba su bili i hrvatski nogometni
reprezentativci Ivica Olić, Danijel Pranjić i Mario Mandžukić



https://hr.wikipedia.org/wiki/Uhola%C5%BEe

Uholaže/Žuželjice (Kožaši; Dermaptera) su red manjih, vitkih, ponešto sploštenih
kukaca kojima su krila su jako smanjena i čvrsto hitinizirana u sjajni oklop
koji sliči koži a obilježava ih par oštrih jako hitiniziranih izraštaja (cerci)
na zatku. Nazvane su prema pogrešnom vjerovanju da mogu ući u uho te snažnim
škaricama probiti bubnjić.

Tijela su im smeđe do crne boje. Stražnja se krila pri mirovanju slažu uzduž i
poprijeko tako da stanu pod mala prednja krila. Rijetko lete. Neke vrste nemaju
krila. Prvi prsni kolutić je velik i pokretan. Nitasta ticala su im srednje
duljine. Noge služe za hodanje. Kliješta su u mužjaka krupnija i zakrivljenija
nego u ženke a služe za obranu od drugih malih životinja, u nekih vrsta za
slaganje krila pod pokrilje, u nekih pri parenju. U opasnosti ih prijeteći
podižu.

Po danu se uglavnom skrivaju, a po noći se hrane najčešće trulim biljnim
plodovima, biljnim ušima, grinjama i jajima leptira.

Ženke uholaže čuvaju svoja jaja i neko vrijeme njeguju svoje mlade ličinke.
Tijekom razvoja ličinke se presvlače oko 5 puta.

Poznato je oko 1 800 vrsta, koje su podijeljene u 12 porodica i tri podreda.
Podred Forficulinea sadrži, između ostalih, porodice koje žive u Hrvatskoj:
obalne uholaža (Labiduridae), prave uholaže (Forficulidae), Labiidae.

Najpoznatija porodica podreda Arixeniinea je Arixeniidae a podreda Hemimerinea
je Hemimeridae. Žive kao nametnici na sisavcima.



https://hr.wikipedia.org/wiki/Ramsko_jezero

Stvoreno je 1968. godine. Najveća dužina je 12 kilometara, površina oko 1500 ha,
najveća dubina oko 95 metara, dok su oscilacije vode i do 55 metara.

Jezero se nalazi  u gornjeramskoj kotlini, na području općine Prozor, Rama.
Smješteno je oko 70 km sjeverno od Mostara i 110 km zapadno od Sarajeva.
Hidroakumulacija je izgrađena na rijeci Rami 1968. godine. Ima površinu od 15,5
km2, površinu slivnog područja od 550 km2, zapreminu  akumulacionog bazena od
487 hm3, te zapreminu korisne akumulacije od 466 hm3. Srednji je protok 34
m3/sek, a instalirani protok 6 m3/sek. HA Rama je visokotlačno akumulaciono
derivacijsko postrojenje.

Područje je ograničeno strmim vijencem planinskih masiva Raduše, Makljena,
Ljubuše i Vrana. Slivno područje predstavlja sam početak Jadranskog slijeva, pa
je voda koja dolazi u jezero izrazito čista i izvrsne kakvoće. Glavni vodni tok
čini rijeka Rama, koja izvire iz dva snažna vrela jugozapadno od naselja
Varvara. Lijevo vrelo je stalno, i naziva  se ljetnim vrelom. Uzvodno nalazi se
zimsko vrelo koje se aktivira uslijed velikih padalina i otapanjem snijega.
Nizvodno, glavnu količinu vode Rama dobiva iz krških vrela Buk i Krupić koji su
desne pritoke Rame. Buk i Krupić su danas ispod površine jezera, a u vrijeme
većih padalina i otapanja snijega pojavljuju se i imaju kratak tok. S lijeve
strane ulijevaju se potoci Brodac, Slatina i Sopot, čiji se izvori ne potapaju
ni u vrijeme maksimalne kote. Uz rijeku Ramu, cijelim tokom nalazi se više
izvora koji po količini vode nisu od velikog značaja. Uz njih, pojavljuje se još
nekoliko povremenih vrela, a sva zajedno, mala vrela čine oko 10% ukupnog
protoka Rame. Udio Krupića u protoku je 40 % u vrijeme visokog, a 47 % u vrijeme
niskog vodostaja. Buk daje 26 % u vrijeme visokog, te 41 % za niskog vodostaja.
Ova dva vrela izviru iz dubokih vodonosnika, a vrelo Rame u protoku je 6 % u
vrijeme niskog vodostaja i po mišljenju stručnjaka pod utjecajem je taloga. Svi
vodotoci uvijek imaju kratak tok, te nema mogućnosti zasipanja niti zamućenja.
Rama je najznačajnija pritoka rijeke Neretve u koju se, posredstvom Jablaničkog
jezera, ulijeva u mjestu Gračac, petnaest kilometara uzvodno od Jablanice.



https://hr.wikipedia.org/wiki/Odbojka

Odbojka je sport s loptom u kojem se dvije suparničke momčadi natječu na terenu
s razapetom mrežom na sredini. Cilj igre je prebaciti loptu preko mreže u
protivničko polje na način da je protivnik ne uspije održati u zraku i vratiti
natrag preko mreže na dozvoljen način prije nego li padne na teren.Na desnoj
strani ide 1,ispred njega je broj 2,u sredini je broj 6,ispred njega je 3,na
lijevoj strani je 5,ispred njega je 4.

William G. Morgan (1870 - 1942), rođen u državi New York ostao je zapisan u
povijesti kao stvoritelj odbojke, koju je originalno nazvao "Mintonette". Morgan
je diplomirao na Springfield Collegeu gdje je upoznao James Naismitha, koji je
1891. godine izmislio košarku. Godinu dana nakon što je diplomirao, Morgan
odlazi na Holyoke (Massachusetts), gdje dobiva mjesto direktora fizičkog odgoja.
To mjesto mu je omogućilo direktan utjecaj na vježbe za rekreaciju, te razvoj
sporta.

U to vrijeme Morgan nije nigdje mogao pronaći igru koja je sličila odbojci, pa
ju je on stvorio iz svojih osobnih metoda treniranja i rekreacije. Opisujući
svoje prve eksperimente, Morgan je rekao: "U potrazi za odgovarajućom igrom,
prvo mi je tenis pao na pamet, ali za njega su nam bile potrebne loptice,
reketi, mreža i ostala oprema pa sam od njega odustao, no ideja mreže mi se
učinila zgodnom. Podigli smo mrežu na visinu od 1,98 metar, iznad glave
prosječnog muškarca. Uz to nam je trebala i lopta. Prvo mi je pala na pamet
košarkaška, ali ta je bila prevelika i preteška."

Početkom 1896. godine u Springfieldu na YMCA Collegu organizirana je
konferencija gdje su se okupili svi direktori fizičkog odgoja YMCA-a. Na toj
konferenciji je Morgan prvi puta demonstrirao novo stvorenu igru. Složio je
dvije ekipe od po pet igrača koji su prije same konferencije odigrali
"Mintonette". Morgan je prisutnima objasnio da se je ova igra predviđena za
dvoranu, ali da se može igrati i na otvorenome. U igri je mogao sudjelovati
neograničen broj igrača, a glavni cilj je bio održavati loptu u zraku, iznad
mreže, s jedne strane na drugu.

Igra je na konferenciji vrlo dobro prihvaćena samo je promijenjeno ime u "Volley
ball". Zanimljivo je spomenuti da se tijekom godina ime nije mijenjalo, osim što
je 1952. godine odlučeno da će se pisati kao jedna riječ (Volleyball).

Morgan je još poradio na pravilima igre i 1897. godine je izašao prvi priručnik
s glavnim podacima o igri i kao dodatak su izašla i prva pravila odbojke.

Odbojka se u početku širila po SAD putem sveučilišta, da bi se 1900. godine
pojavila i u Kanadi, čime je Kanada postala prva strana zemlja u kojoj se počela
igrati odbojka. Nakon toga počinje se širiti na sve strane svijeta: na Filipine,
u Kinu, u Burmu, u Indiju, Japan, Meksiko, Europu, Afriku … Do 1913. se odbojka
u Aziji toliko razvila da je uključena u program Daleko-istočnih Igara,
organiziranih u Manili. Važno je napomenuti da se u Aziji odbojka dugo godini
igrala sa 16 igrača u polju, da bi se povećao broj sudionika.

U Americi je 1916. godine 200 000 ljudi igralo odbojku, što na sveučilištima,
što u školama, a igrali su je i muškarci i žene.

1918. pravila su promijenjena. Broj igrača limitiran je na šest i dogovoreno je
da će dozvoljeni broj odbijanja lopte biti tri puta.

Do 30-ih godina odbojka je bila prvenstveno sport za zabavu i rekreaciju, koja
se u različitim zemljama igrala po različitim pravilima, pa je postojalo samo
par međunarodnih turnira. Uglavnom su se odigravali turniri na državnim razinama
i putem njih je odbojka postajala sve zanimljiviji i natjecateljskiji sport,
koji iziskuje sve više psihičke i fizičke snage. 18. travnja 1947. godine
stvorena je Međunarodna odbojkaška federacija FIVB u Parizu u svrhu promoviranja
odbojke u svijetu, stvaranja zajedničkih pravila igre, organiziranja
međunarodnih turnira, te uvrštavanje odbojke u program Olimpijskih igara. FIVB
je prvotno uključivala 14 država članica, a danas ih ima 220, čime je najveći
međunarodni sportski savez na svijetu.

90-tih godina 20. stoljeća raste popularnost i utjecaj odbojke na pijesku,
varijante odbojke koja se igrala uglavnom na plažama na zapadnoj obali SAD-a i
Brazila. Rast popularnosti te varijante kulminira uvrštavanjem odbojke na
pijesku u program Olimpijskih igara 1996. godine.

Nakon Olimpijskih igara u Atlanti 1996. FIVB je za predstojeće Olimpijske igre u
Sydneyu 2000. godine uveo novog specijalnog igrača: libera. Libera je lako
prepoznati na terenu jer nosi različitu boju dresa od svojih suigrača i uvijek
se nalazi u stražnjem dijelu terena gdje može zamijeniti bilo kojeg igrača.
Libero ne smije servirati, smečirati niti se rotirati s igračima na prvoj liniji
terena, ali igra vrlo važnu ulogu u prijemu protivničkog servisa i obrani polja.
Libero je uveden da bi uz pomoć bolje obrane polja poeni duže trajali i da bi se
dala prilika i nižim igračima koji u današnje vrijeme nemaju velike šanse
uspjeti kao napadači ili općenito igrači prve linije. Za libera nije potrebno
tražiti zamjenu kao za ostale igrače, nego on može ulaziti bez najavljene
zamjene.



https://hr.wikipedia.org/wiki/Nina_Badri%C4%87

Nina Badrić (Zagreb, 4. srpnja 1972.), hrvatska je pop pjevačica i višestruka
osvajačica nagrade Porin. Jedna je od najtrofejnijih glazbenika čija se
popularnost proširila i izvan granica Hrvatske.

Sa devet godina pjevala je u dječjem zboru 'Zvjezdice', sa kojim je putovala po
svijetu, snimila nekoliko albuma i stekla veliko iskustvo u zborskom i gospel
pjevanju. Svoj prvijenac Godine nestvarne objavljuje 1995. godine za
diskografsku kuću Croatia Records, ali veći uspjeh dolazi tek nakon dueta sa
Emilijom Kokić i skladbe "Ja sam vlak". 2002. godine u Bosni i Hercegovini
proglašena je najboljim stranim izvođačem i dobitnica je glazbenog 'Oscara'.
Četiri puta se natjecala na Dori (Hrvatsko natjecanje za pjesmu Eurovizije).

Nina Badrić rodila se 4. srpnja 1972. godine u Zagrebu. Pohađala je osnovnu
školu "Otokar Keršovani", koja kasnije 1995. godine mijenja ime u "Dr. Ivan
Merz". Glazbom se počinje baviti već kao devetogodišnja djevojčica, pjevajući u
dječjem zboru 'Zvjezdice'. Sa 'Zvjezdicama' je proputovala gotovo čitavi svijet,
snimila nekoliko albuma i stekla veliko glazbeno iskustvo u zborskom i gospel
pjevanju. Nina nije prva kojoj su 'Zvjezdice' pomogle u daljnjoj karijeri, pa
tako nakon sedam godina provedenih u zboru, Nina odlazi u studijo gdje pjeva
prateće vokale izvođačima kao što su Parni valjak, Prljavo kazalište i drugi.

Jedan od najzaslužnijih ljudi za njezinu glazbenu karijeru je pokojni Dino
Dvornik, koji joj je prema njezinim riječima jako puno pomogao. Dok je pjevušila
uz radio u jednom butiku u kojem je radila, na vratima se pojavio Dino Dvornik,
koji je tada bio velika hrvatska zvijezda. Dino je tada ugasio radio i rekao joj
da sad otpjeva to isto bez pratnje. Bio je vrlo impresioniran onim što je čuo i
sutradan je odmah sa Ninom obišao nekoliko diskografskih kuća po Zagrebu.

Kasnije je imala svoj prvi veći nastup na 'Croviziji', gdje je pobijedila sa
skladbom "Ostavljam te", u suradnji sa Rajkom Dujmićem, Jasenkom Hourom i svojim
prvim menadžerom Danijelom Koletićem. Ubrzo nakon toga potpisuje svoj prvi
profesionalni ugovor sa izdavačkom kućom Croatia Records i 1995. godine
objavljuje svoj prvijenac Godine nestvarne. Tonski snimatelji na albumu bili su
Tihomir Borošak i Dejan Parmak, a izvršni producent bio je Denis Curman, dok se
materijal miksao i snimao u studiju Nostradamus. Album je vrlo dobro prošao kod
publike, međutim Nina prvi veći uspjeh bilježi u duetu sa pjevačicom Emilijom
Kokić i skladbom "Ja sam vlak".

Nakon toga slijedi vrijeme Ninine uspješne glazbene karijere, koja dolazi na
vrhunac objavljivanjem albuma Personality iz 1997. godine, za izdavačku kuću Zg
Zoe Music. Album je najprodavaniji u godinama 1997. i 1998., a Nina sa njim
osvaja dva Porina, i to za najbolju žensku vokalnu izvedbu i za najbolji album
pop i zabavne glazbe. Također obrada skladbe "I'm so excited" od američkog R&B
sastava 'The Pointer Sisters', donosi joj i inozemni uspjeh.

Nakon toga 1999. godine objavljuje album Unique, na kojemu se nalazi 13
kompozicija od kojih se dvije pojavljuju u dvije verzije, "Woman in love" u
običnoj i remiks i "Po dobru ti me pamti" u vokalnoj i instrumentalnoj. Na
snimanju su sudjelovali brojni hrvatski glazbenici, Boytronic, Ilan Kabiljo,
Ante Pecotić, Željko Banić, Pegy, Davor Devčić, Igor Geržina, Mario Igrec, te
članice sastava Divas. Većina materijala snimljena je u studiju 'Croatia
Records' i 'J.M. Trooly'.

Singlom "Nek ti bude kao meni", Nina najavljuje svoj četvrti album pod nazivom
Nina, koji izlazi 2000. godine, pod oznakom Croatie Records. Materijal na albumu
sastoji se od dvanaest skladbi, a njihovi autori su Darko Juranović (producent
albuma), Ivana Husar, Sandra Sagena, Brešković Brothers, Baby Dooks, Miroslav
Lesić, Aleksandra Kovač, Sonja Kovač, Predrag Martinjak, Miro Vidović, Nino
Mlinac, Fresh Jay i Nina Badrić. Uz ovu ekipu na snimanju, koje se obavljalo u
zagrebačkom studiju Morris, sudjelovali su i brojni drugi glazbenici kao što su;
Krešimir Tomec (Cubismo), Daria Hodnik Marinković, Jadranka Krištof, sastav
'XL', Zlatan Došlić (Cubismo), Hrvoje Rupčić (Cubismo), Davor Križić (Cubismo),
Renata Sabljak, Robert Vrbančić, Kristijan Zorjan, Josip Grah, D.J. 279
(London). Album Nina donosi i drugi singl "Ako kažeš da me ne voliš", za kojeg
je snimljen i video spot. 2003. godine objavljuje kompilaciju Collection i
studijski album Ljubav. Album Ljubav sadrži trinaest skladbi, od kojih su dvije
objavljene kao singlovi, "Čarobno jutro" (izvedena na natjecanju "Dora") i "Za
dobre i loše dane". Materijal je snimljen u zagrebačkom studiju Morris, a na
njemu je opet sudjelovala brojna skupina glazbenika.

Velikim solističkim koncertom kojeg je održala 14. veljače 2005. godine (dan
Valentinovo) u Domu sportova u Zagrebu, Nina je obilježila vrhunac svoje
glazbene karijere. Koncert je bio i humanitarnog karaktera s kojim je Nina
podržala akciju UNICEF-a za udomljavanje napuštene djece. Posebno za ovu priliku
Nina je pripremila svoje stare hitove u novom aranžmanu, koje su obradili Ante
Gelo i Darko Juranović. Koncert je sniman i iste godine izlazi uživo album na
dvostrukom CD-u, Ljubav za ljubav - Live, kojeg objavljuje izdavačka kuća
Aquarius Records. Materijal se sastoji od 23 skladbe, koje su pokrile do tada
čitavu Nininu glazbenu karijeru.

U studenom 2007. godine, izlazi njezin sedmi studijski album simboličnog naziva
07. Nakon što je njezin zadnji album Ljubav napunio vrhove svih Top ljestvica,
istim putem je krenuo i 07, kada se odmah po objavljivanju počeo vrtjeti po svim
radio postajama. Album je pripremala u londonskim glazbenim studijima. O samom
nazivu albuma Nina je rekla:

Album otvara skladba "Kralj života moga", koju u duetu izvodi sa romskom divom
Ljiljanom Petrović - Buttler. Materijal sadrži još jedan duet, kojeg Nina izvodi
sa Montellom Jordanom u skladbi "Ne dam te nikom". Album je stvarala više od
dvije godine, a na njemu su sudjelovali brojni velik glazbenici, a neki od njih
su: Thomas Burić, Dražen Kvočić-Dash, Aleksandra Milutinović, Ljiljana Petrović
Buttler, Montell Jordan, te Steve Sidwell.

Pored uspjeha koji ostaruje s albumom '07', Nina je 2007. potpisala ugovor za
svjetsku urarsku kompaniju Frederiqué Constant čija je kampanja postala kampanja
za cijeli svijet. Nina je zahvaljujući toj reklamnoj kampanji završila u
najznačajnijim svjetskim magazinima kao što su Grazia, New York Times, Harper's
Baazar kao i najznačajniji magazin u modnom svijetu, američki Vogue koji uređuje
poznata Anna Wintour. Pored ovoga, Ninino lice se našlo na billboardima širom
svijeta kao i na svim svjetskim zračnim lukama.

Nina je izabrana da predstavlja Hrvatsku na Pjesmi Eurovizije 2012. u
Azerbajdžanu. Hrvatsku je predstavljala s pjesmom "Nebo". Badrić je pjesmu i
uglazbila i napisala tekst. U drugom polufinalu je osvojila 12. mjesto osvojivši
42 boda i tako ostala bez plasmana u finale. Zbog takvog rezultata Nina Badrić
bila je meta kritika nekih glazbenih stručnjaka i medija. Pobjedu je odnijela
švedska predstavnica Loreen.

Nina je u međuvremenu postala zaštitno lice svjetski poznate draguljarnice i
tvornice nakita Freywille. Njeno lice osvojilo je predstavnike te firme u
Saudijskoj Arabiji, tako da se reklama s njenim likom nalazi i na dalekom
Istoku, čime je Nina potvrdila svoj status i u tom dijelu svog posla.

Nakon Eurosonga počinje Ninina velika dvoranska turneja koja je obišla najveće
dvorane u Jugoistočnoj Europi i koje su bile popunjene do posljednjeg mjesta
među kojima su Beogradska Arena, KC Dražen Petrović i Zetra kao najveći koncert
turneje 'NeBo' na kome je bilo 18.000 ljudi.

U siječnju 2013. Nina Badrić snimila je pjesmu "Duše su se srele" u duetu s
bosanskohercegovačkim pjevačem Mirzom Šoljaninom. Spot za pjesmu potpisuje
autorski tim Dino Muharemović i Mahir Sarihodžić, a sniman je u Zagrebu i
Sarajevu.Još jednu suradnju u duetu Nina je ostvarila sa srpskim pjevačem
Željkom Vasićem, a spot za njihovu pjesmu "Lozinka za raj" objavljen je 15.
siječnja 2015. godine. Sniman je u Beogradu i Rimu, skladbu je napisao Željko
Vasić dok tekst potpisuje Saša Milošević Mare. Iste godine, Badrić je objavila
još dva singla, "Više smo od prijatelja" i "Cipele". Krajem svibnja 2016. Nina
je izdala pjesmu "Dani i godine" koja je dobila pozitivne kritike, te je ujedno
postala najslušanija pjesma godine prema nacionalnoj ljestvici Hr Top 40.

8. kolovoza 2016. godine Badrić je održala veliki koncert u pulskoj Areni
povodom 20. godišnjice svoje karijere gdje je između ostalog otpjevala najveće
hitove svoje karijere te je svojim koncertom prva te ujedno i jedina žena koja
je nastupila 2016. godine u pulskoj Areni.

Nina je osim u izvođenju popa, R&B i soula angažirana i u izvođenju duhovne
glazbe. Nastupala je na festivalu duhovne glazbe Bonofest 2013. i 2016. godine
koji se održava u župi sv. Filipa i Jakova u Vukovaru. 2013. godine izvela je
pjesmu "Tvoje ime" zajedno s sestrama Husar, Marijom i Ivanom. Za album „Pjesma
nad pjesmama“ VIS-a Jukić snimila je pjesmu "Negdje mi netko". Tekst za pjesmu
napisao je August Đarmati, glazbu fra Ivan Opačak dok aranžman potpisuje Ante
Gelo. Uz Ninu za album su pjevali Tereza Kesovija, Ivan Mikulić, Ivana Vrdoljak
Vanna, Ivana Husar Mlinac, Doris Dragović, Željko Bebek, Marija Husar Rimac,
Zorica Kondža i Kemal Monteno. Badrić također nastupa na koncertu duhovne glazbe
"Kamenita vrata" u organizaciji molitvene zajednice Srce Isusovo.

11. rujna 2006. godine Nina Badrić se u intimnoj atmosferi u istarskim Balama,
udala za svog dugogodišnjeg dečka Bernarda Krasnića. Rastali su se 2012. godine.
Za vrijeme predizborne kampanje Ive Sanadera pjevala je za HDZ. 2013. godine
svjedočila je na suđenju bivšem hrvatskom premijeru Ivi Sanaderu u slučaju Fimi
medija. Izjavila je da novac za nastup u HDZ-ovoj predizbornoj kampanji nije
dobila "na ruke" već preko računa te da o svom angažmanu nikada nije razgovarala
s optuženim bivšim premijerom i predsjednikom HDZ-a Ivom Sanaderom. U javnosti
je poznata po religioznosti, a prilikom intervjua za Šlep šou istaknula je da
svoj mir pronalazi u vjeri. Također je izjavila da je svakog utorka ispred
Kamenitih vrata i da se uz molitvu druži sa članovima molitvene zajednice "Srce
Isusovo". 3. travnja 2015. godine Badrić je trebala održati koncert u Užicama, a
javnost su šokirali javni istupi omladine Gradskog odbora Srpske radikalne
stranke (SRS) koja je tražila da se koncert ne održi jer tvrde da "Nina Badrić
otvoreno stavila u propagandu antisrpske histerije u Hrvatskoj, na stranu
ustaških zločinaca koji su okrvavili ruke nad nedužnim srpskim življem Republike
Srpske Krajine, i dočekala pjesmom one koji su se vratili iz Haaga, a odgovorni
su za stradanje Srba". U prijateljskom je odnosu s ruskim milijarderom Andrejem
Meljničenkom i njegovom suprugom Sandrom.

Nina Badrić osvojila je mnoge glazbene nagrade, a između ostalog više puta je
pobijedila na dodijeli prestižne diskografske nagrade Porin.

Uz Porina, Nina je osvojila brojne nagrade Hrvatskog radijskog festivala (HRF),
dobitnica je bosanskohercegovačke nagrade 'Index', koja joj je dodijeljena u
Sarajevu u kategoriji najbolja ženska vokalna izvedba.



https://hr.wikipedia.org/wiki/Makroekonomija

Makroekonomija je grana ekonomske znanosti koja se, za razliku od
mikroekonomije, bavi cjelokupnim gospodarstvom nekog područja, proučavajući
međusobne odnose ukupne (agregatne) proizvodnje, prihoda, zaposlenosti, cijena i
drugih varijabli.

Obično se smatra da je makroekonomija nastala 1936. godine pojavom djela J. M.
Keynesa "Opća teorija zaposlenosti, kamate i novca". Naime, do pojave Keynesove
knjige ekonomija se pretežno bavila mikroekonomskim problemima pa je njegovo
djelo izvršilo prevrat u ekonomskoj teoriji, te se često govori i o
"Keynesijanskoj revoluciji". Ova je revolucija bila inspirirana najtežom
gospodarskom krizom koja je pogodila svjetskog gospodarstvo (1929. – 1933.)
nazvanom Velika kriza ili Velika depresija.

Fiskalna se politika sastoji od porezna politike i politike javnih rashoda. U
razdoblju prekomjerne ekspanzije kada prijeti inflacija primijenit će se
kontrakcijska (restriktivna) fiskalna politika, a u razdoblju depresije
ekspanzivna. Prva će se sastojati u povećanju poreza i smanjenju javnih rashoda,
dok će se druga satojati u smanjenju poreza i porastu javnih rashoda.

Monetarna politika sastoji se od kontrole novčane ponude od strane središnje
banke, ovisno o fazi privrednog ciklusa. U inflacijskim uvjetima primjenjuje se
politika ograničenja novčane ponude, dok se u razdoblju recesije, depresije vodi
politika povećanja agregatne ponude novca.

Politika dohodaka se sastoji od kontrole najamnina i cijena u širokom rasponu od
neobvezujućih smjernica i preporuka do potpune regulacije. Ovaj je instrument
manje rigidan i jeftiniji od prethodna dva.

Egzogene varijable zajedno s instrumentima ekonomske politike određuju
inducirane varijable koje utječu na agregatnu ponudu (AS prema engleskom
aggregate supply) i agregatnu potražnju (AD prema aggregate demand)

Agregatna ponuda jednaka je ukupnoj količini dobara i usluga koje je narodna
privreda voljna proizvesti i ponuditi pri danoj razini cijena u određenom
vremenskom razdoblju. Ona ovisi o općoj razini cijena i veličini potencijalnog
proizvoda.

Agregatna potražnja određena je ukupnom potrošnjom pojedinaca i kućanstava (C),
potrošnjom poduzeća - investicijama (I), potrošnjom države (G) i potrošnjom
stranaca - neto izvozom (X).

Potrošnja je završni i krajnji cilj proizvodnje. Njen osnovni cilj je
zadovoljavanje ljudskih potreba za određenim dobrima. Potrošnja je onaj dio
GDP-a koji je namijenjen zadovoljenju osobnih potreba.

Funkcija štednje pokazuje odnos između štednje (S) i raspoloživog dohotka (DI),
ona je zrcalna slika funkcije potrošnje.

Pruski statističar Ernst Engel je u 19. stoljeću uočio kako su struktura i
visina potrošnje usko korelirane s visinom dohotka. Ovu korelaciju je formulirao
u obliku tzv. Engelovih zakona: Na nižim razinama dohotka dohodak se pretežno
ili sav troši na osnovne životne potrepštine kao što su hrana i stanovanje.
Povećanjem dohotka izdaci na hranu rastu (jer se kupuje kvalitetnija hrana) ali
se u relativnom izrazu oni smanjuju. Daljnjim povećanjem dohotka povećavaju se i
izdaci na luksuz, odjeću i rekreaciju.

Poveća li se štednja bez odgovarajućeg porasta investicija dolazi do tzv.
paradoksa štednje jer porast štednje smanjuje potrošnju, dohodak i zaposlenost.
Paradoks štednje se obično javlja kada je privreda u recesiji, dok se u vrijeme
ekspanzije štednja najvećim dijelom pretvara u investicije.

U jednostavnijem smislu - to znači da će povećanje štednje (koja je prozašla iz
dohotka = S = Y - C ) tretirati kao smanjenje investicija. I to zato što su
investicije uvijek u pravilu jednake štednji S = I, pa tako ako svi u
gospoarstvu štede bez ulaganja (investiranja) to će smanjiti investicije što će
automatski i smanjiti gospodarsku djelatnost.

Investicije su druga sastavnica agregatne potražnje. One u kratkom roku utječu
na proizvodnju preko agregatne potražnje, a u dugom roku utječu na agregatnu
ponudu.

Pri danom prihodu od investicija potražnja za investicijama bit će tim veća što
je kamatna stopa niža i obrnuto.

Poslovne banke, osiguravajuća društva, mirovinski fondovi... Sredstva poslovnih
banaka: obvezne rezerve (namijenjene očuvanju likvidnosti banaka), višak rezervi
(namijenjen poslovanju banke i kreditiranju komitenata)

Financije su sve ono što je u svezi s državnim prihodima i rashodima. Financije
su svi odnosi u društvu koji nastaju kod prikupljanja i raspodjele novčanih
sredstava. Osnovni zadatak financija je prikupljanje sredstava za podmirenje
određenih potreba.

Umnažanje kredita je moguće u uvjetima postojanja bankarskog sustava: zato što
građani u platnom prometu koriste novac iz banaka, komitenti banke prihvaćaju
bankovne kredite, a bankarski novac se vraća u bankovni sustav, odnosno zbog
postojanja ulančanosti gospodarskih subjekata u novčarskom sustavu.

Monetarni množitelj: m = 1/r (stopa obveznih pričuva) Kreditni množitelj: k =
1/r - 1

Novčanom tržištu je zadatak svakodnevno opskrbljivanje banaka novcem, kako bi im
se osigurala likvidnost, tekuća plaćanja njihovih komitenata. Na ovom tržištu
trguje se bankovnim likvidnim rezervama i kratoričnim vrijednosnicama.

Novčana ponuda (Ms) i novčana potražnja (Md) određuju kamatnu stopu koja
predstavlja cijenu novca. Monetarni agregati (novčana ponuda Ms) Monetarni
agregati predstavljaju količinu agregatne ponude novca u nekoj zemlji. Oni se
razlikuju ovisno o likvidnosti raznih vrsta novca kojeg sadrže.

Osnovna mjera agregatne ponude novca je transakcijski novac ili novac u užem
smislu, tj. onaj koji služi za robno-novčane transakcije ili kupoprodaje roba i
usluga (M1- novčana masa, kovani, papirni i depozitni novac).

Udio gotovine u strukturi M1 veoma je važan podatak, ali različit u različitim
zemljama i razdobljima. Kreće se obično od 1/3 do 2/3 novčane mase. Smanjenje
tog udjela povoljan je pokazatelj, a povećanje loša vijest za monetarnu vlast
jer se povećavaju troškovi tiskanja novca, nepovjerenje u depozitni novac i
monetarni sustav. M2 je šira mjera ukupne ponude novca jer obuhvaća novac u
širem smislu tj. i onaj novac koji obavlja funkciju čuvanja dijela ukupne
imovine u novčanom obliku. Slijede još M3 i M4.

M1: gotovina (papirni i kovani novac izvan banaka) + depoziti po viđenju (vrsta
novčanih uloga u banku koji se na zahtjev ulagača / štediše vraća istome) =
transakcijski novac M2: M1 + oročeni depoziti do godinu dana M3: M2 + oročeni
depoziti preko godinu dana M4: M3 + manje likvidna sredstva Definicije novčane
mase mijenjaju se zbog pojave novih vrsta instrumenata plaćanja.

U monetarnu potražnju spadaju: transakcijska, špekulacijska, sigurnosna i
imovinska potražnja.

Transakcijska se potražnja javlja zbog potrebe ljudi da razmjenjuju i plaćaju
robe i usluge i čini najveći dio agregatne potržnje novca. Špekulacijska nastaje
zbog neizvjesnosti kretanja na financijskom tržištu i pokušaja ljudi da ostvare
neku zaradu u brzoj razmjeni raznih vrsta novca, u zamjeni za vrijednosne papire
koristeći oscilacije kamatnih stopa, dividendi, tečajeva u svoju korist.
Sigurnosna potražnja nastaje zbog potrebe ljudi da 1 dio novca drže u gotovini i
da imaju financ. sigurnost u pribavljanju roba i usluga i u teškim,
nepredviđenim situacijama.. Obično se pribraja poslovnoj (transakcijskoj).
Imovinska nastaje iz potrebe ljudi da 1 dio svoje imovine (aktive) drže u obliku
novca izbjegavajući grešku stavljanja "svih jaja u jednu košaru" tj. kako bi se
diverzificirao njihov portfolio. O tome govori teorija portfelja.

Primarno – tržište na kojem se trguje samo s novoemitiranim vrijednosnicama
Sekundarno – na kojem se trguje s ranije izdanim vrijednosnicama i na kojima ne
sudjeluju poslovni subjekti koji su iste emitirali

Glavne institucije hrvatskog tržišta kapitala su poslovne banke, burze, OTC
tržišta, investicijski fondovi i brokerske kuće

Fiskalna politika je proces oporezivanja i javnih rashoda kojima je cilj
ublažavanje poslovnih ciklusa i osiguranje privrednog rasta bez inflacije.

Bilanca međunarodnih plaćanja (platna bilanca) je izvještaj koji prikazuje sve
transakcije neke države s ostalim svijetom u nekom vremenskom periodu. Izvještaj
uključuje kupnju i prodaju dobara i usluga, vladine transakcije i kretanja
kapitala.

Devizni tečaj izražava cijenu strane valute u domaćem novcu, te pokazuje koliko
je domaćeg novca potrebno dati za jednu ili 100 jedinica stranog novca.



https://hr.wikipedia.org/wiki/Josip_Jela%C4%8Di%C4%87

Josip grof Jelačić Bužimski (Petrovaradin, 16. listopada 1801. - Zagreb, 20.
svibnja 1859.), bio je general i ban hrvatski, dalmatinski i slavonski od 1848.
do 1859. godine, član plemićke obitelji Jelačić, te jedan od najznačajnijih
hrvatskih političara, kako u 19. stoljeću, tako i u cijeloj povijesti Hrvata.
Ukinuo je kmetstvo i sazvao prve izbore za Hrvatski sabor. Kao vojskovođa je
pobijedio u nizu bitaka protiv ustanika u Habsburškoj Monarhiji za vrijeme
Revolucije u Mađarskoj 1848. godine. U Hrvatskoj se slavi kao nacionalni junak.

Rođen je u Petrovaradinu u Srijemu, gdje je njegov otac Franjo, podmaršal
austrijske vojske, bio zapovjednik slavonske Vojne krajine. Majka mu je bila
Ana, djevojačkog prezimena Portner. Na dan rođenja 16. listopada već je kršten u
župnoj crkvi sv. Jurja u Petrovaradinu.

Prošlost roda Jelačića tijesno je povezana s poviješću hrvatskoga naroda.
Podrijetlom su bili iz Like i Josip Jelačić je često isticao svoje ličko
podrijetlo. Četiri stoljeća pripadnici toga roda bijahu ratnici, istaknuti
krajiški časnici, visoki vojni zapovjednici, državnici, svećenici,
prosvjetitelji, dobrotvori i pisci.

Josip Jelačić s osam godina započinje svoje školovanje u bečkom Therezianumu,
najelitnijoj plemićkoj školi svoga vremena, gdje se sinovi plemića i velikaša
odgajaju za administrativnu, vojnu službu u Austro-Ugarskom carstvu.

Od 1819. godine, kada kao odličan diplomat napušta Therezianum, barun Jelačić
vrtoglavo započinje uspon u činovima, častima i podvizima, ne samo u korist
carstva kojem je služio, nego najprije svog hrvatskog naroda, njegovog interesa
i promjene njegovog položaja.

Vojničko službovanje započinje u Galiciji kao potporučnik u Trećoj konjaničkoj
pukovniji, kojom zapovijeda barun Vinko Knežević, ujak njegove majke Ane. Zatim
služi u Beču, Galiciji, Ogulinu, Drežniku, Italiji, opet u Ogulinu (često
posjećuje u Zagrebu majku i prijatelje narodnjake koji se postavljaju na čelo
hrvatskoga narodnog pokreta u borbi protiv mađarizacije), Zadru (često putuje po
Dalmaciji i Crnoj Gori, te prati po Velebitu poznatoga botaničara saskoga kralja
Fridrika Augusta), Glini i u skladu s tim napreduje u činovima. Pisma
pretpostavljenih mu, navode da govori i piše njemački, hrvatski, francuski i
mađarski i prilično dobro talijanski i latinski, da je upućen u vojničke
znanosti i da teži višoj naobrazbi, da je dobar mačevalac, izvrstan strijelac i
izvanredan jahač, strateg, organizator, vojskovođa, da je spretan, radin,
uslužan, blag, pravedan, brižan, šaljiv i vesele naravi. U predasima vojnih
pohoda piše pjesme od kojih su neke toliko popularne da se pjevaju kao koračnice
u Habsburškoj monarhiji, a i velik broj ih je spjevan njemu u čast. Prvu zbirku
pjesama pod naslovom "Eine Stunde der Erinnerung" (Trenutak uspomene) objavljuje
u Zagrebu 1825. godine na njemačkom jeziku. U Ogulinu u salonu svog pukovnika
Schneckela širi narodnjačke ideje među časnicima i graničarima i često pjeva
najpoznatije hrvatske budnice i prati se na glasoviru. Kao zapovjednik banske
pukovnije u Glini, često ratuje s Turcima, a s nekima i prijateljuje. Od
Mahmud-bega Bašića iz Bihaća dobiva na dar rasnog konja bijelca (na tom konju
ide na bansko ustoličenje i poslije na Mađarsku).

Kralj Ferdinand I. (V.) Habsburgovac imenuje ga 23. ožujka 1848. godine u Beču
hrvatskim banom i tajnim kraljevskim savjetnikom i unapređuje u čin
generalmajora i zapovjednika obiju banskih pukovnija, glinske i petrinjske, a
Jelačić 8. travnja 1848. godine u Beču polaže bansku prisegu i biva imenovan
feldmaršallajtnantom (podmaršalom) i vojničkim zapovjednikom u banskoj i
krajiškoj Hrvatskoj, te biva svečano ustoličen 5. lipnja 1848. godine u Zagrebu.

Svečanost njegova ustoličenja prati svečanost otvaranja Hrvatskog sabora 6.
lipnja, prvoga hrvatskog građanskog Sabora na osnovi izbornog reda utemeljenog
po načelima građanskog liberalizma, s ukupno 191 zastupnikom, kojem prethode
skupštine s preko nekoliko stotina predstavnika hrvatskog naroda održane 17.,
22. i 25. ožujka 1848. godine u Zagrebu s donešenim narodnim programom -
"Zahtijevanja naroda u 30 točaka, koje poklonstvena deputacija, do četiri
stotine osoba, obučeni u narodnom odijelu, u surke, bijele ili modre hlače, s
kalpakom ili crven-kapom i sabljama, jedini nacionalgardisti i varaždinski
grenadiri u svojim uniformama, a svećenici u svom odijelu". Odnosi ga u Beč
kralju Ferdinandu V. koji obećava potvrđenje tih Zahtjeva.

Ban Jelačić 25. travnja 1848. godine proglašava ukidanje kmetstva. Zapravo,
Jelačić samo potvrđuje da je kmetstvo ukinuto ("akoprem je već u kraljevinah
Hàrvatskoj i Slavonii proglašeno...") i da nema obaveze tlake i daća, što se
često nametalo, iako je kmetstvo ukinuo još Josip II. Zbog tog proglasa je
Jelačić postao omiljen na selu.

Dana 28. travnja 1848. godine izdaje se Hrvatski forint, a 9. lipnja 1848.
godine Hrvatski sabor u 18. točaka određuje odnos Kraljevina Hrvatske, Dalmacije
i Slavonije prema Ugarskoj, ustrojenje Banskog vijeća - hrvatske vlade,
korištenje hrvatskog kao službenog jezika, što dovodi da mađarskim nastojanjima
kralj Ferdinand V. manifestom od 10. lipnja 1848. godine lišava bana Jelačića
svih služba i časti. Taj manifest ne bijaše objavljen i za njega ban Jelačić
nije znao kad je 19. lipnja 1848. godine predavao kralju Ferdinandu V.
"reprezentaciju" u kojoj Hrvatski sabor zahtijeva "uređenje Austrije kao
federacije ravnopravnih naroda" i da u Hrvatskoj Trojednici bude obnovljena
banska vlast od Drave do mora, slijedom koje kralj postavlja nadvojvodu Ivana za
posrednika između Trojedne Kraljevine i Ugarske. Za manifest se doznaje 20.
lipnja 1848. godine, te se na izvanrednoj sjednici Sabora 21. lipnja 1848.
godine donose zaključci da se sav narod digne na oružje i pozove natrag 35.000
graničara iz Italije, a na prijedlog zastupnika Andrije Črnog 23. lipnja 1848.
godine trg Harmice proziva se Trgom bana Josipa Jelačića. Ban Jelačić iz
Celovca, gdje je zastao na putu u Zagreb, pismom smiruje stanje. Hrvatski sabor
29. lipnja 1848. godine zalaganjem bana Jelačića prihvaća posredovanje
nadvojvode Ivana i traži opoziv manifesta.

Na zasjedanju 1. srpnja 1848. godine Sabor raspravlja o pismu nadvojvode Ivana
kojim se ban Jelačić poziva u Beč na pregovore i upućuje kralju zahtjev u 11
točaka. To sve dovodi do mađarskih prijetnja ratom i u Hrvatskom saboru 4.
srpnja 1848. godine ban Jelačić dobiva novac i dragocjenosti prisutnih, i
kasnije drugih domoljuba, za opremanje vojske za otpor mađarskoj provali. Na
proputovanju kroz Križevce gdje se kratko zadržao, čuvala ga je Križevačka
djevojačka straža.

Narodni zastupnici Trojedne Kraljevine Hrvatske, Slavonije i Dalmacije 6. srpnja
1848. godine upućuju proglas narodu u kojem upozoravaju na sve okolnosti u vezi
s pregovorima s Mađarima. Da bi oslabio utjecaj mađarskih agenata po Slavoniji i
Srijemu ban Jelačić odlazi u posjetu na 12 dana u te krajeva (u Iloku na
skupštini Srijemske županije drži govor koji oslikava njegov odnos prema rodnom
kraju). 29. srpnja 1848. godine ban Jelačić u Beču vodi pregovore s
predsjednikom ugarske vlade Batthyanyjem na kojima ne postiže prihvaćanje
hrvatskih zahtjeva. Pregovori Batthyanyja i Jelačića završavaju kratkom objavom
rata riječima:

6. rujna 1848. godine banu Jelačiću stiže pismo kralja Ferdinanda V. kojim
opoziva manifest o smjenjivanju bana Jelačića od 10. lipnja 1848. godine.
Aktivnosti Mađara na destabilizaciji Trojedne Kraljevine i njihova oružana
aktivnost nad pučanstvom, rezultiraju 11. rujna 1848. godine prelaskom hrvatske
vojske pod carskim barjakom preko rijeke Drave preko mosta kraj Varaždina
(52.000 vojnika) i u Slavoniji (10.000 vojnika).

U Pešti 28. rujna 1848. godine dolazi do otvorene pobune protiv kraljevskog
dvora i ubojstva grofa Lamberga, imenovanog u drugoj polovici rujna kraljevskim
povjerenikom i vrhovnim zapovjednikom sve vojske u Ugarskoj, pa i Jelačićeve, pa
hrvatska vojska po zapovijedi vojnog ministra Latoura kreće na sjeverozapad u
smjeru austrijske granice gdje su joj se trebale pridružiti carsko-kraljevske
čete u zapadnim krajevima Ugarske, u Slovačkoj i Češkoj. 3. listopada 1848.
godine kralj Ferdinand V. imenuje bana Jelačića guvernerom i vrhovnim
zapovjednikom sve carsko-kraljevske vojske u Ugarskoj.

U Beču 6. listopada 1848. godine izbija revolucija kojoj cilj bijaše stvaranje
velike jedinstvene Njemačke pod utjecajem Svenjemačkog parlamenta u Frankfurtu
na Majni, a bijaše povezana s političkom djelatnošću Mađara u Ugarskoj i
inicirana na njihov poticaj da bi carsko-kraljevske čete odvojili od bana
Jelačića. Ban Jelačić 7. listopada 1848. godine uvečer dobiva vijest o izbijanju
revolucije u Beču, o ubojstvu ministra rata Latoura i bijegu kralja Ferdinanda
V. i odmah mijenja odluku da ide na Peštu i kreće na Beč kojeg opkoljuje sa
60.000 ljudi (do 20. listopada 1848. godine s carskim četama iz Češke i drugih
krajeva Austrije taj broj se penje na 80.000 ljudi). 16. listopada 1848. godine
kralj Ferdinand V. na zagovor njemačkih konzervativnih građanskih krugova
promiče kneza Windischgraetza, vrhovnog zapovjednika u Češkoj, u čin feldmaršala
i imenuje zapovjednikom sve carsko-kraljevske vojske, osim one koja se nalazila
u Italiji pod zapovjedništvom maršala Radetzkoga.

Mađari dolaze revolucionarima u Beču u pomoć sa 33.000 vojnika, te 28., 29. i
30. listopada 1848. godine vodi se bitka između bana Jelačića i Mađara. 31.
listopada 1848. godine u Beču prestaju sukobi. Banu Jelačiću 2. studenog 1848.
godine priređen je svečani doček u Beču. 10. studenog 1848. godine ruski car
Nikola I. odlikuje ga Ordenom sv. Andrije i imenuje vitezom Reda sv. Vladimira
I. stupnja, a 24. studenog 1848. godine kralj Ferdinand V. iz Olomouca u
Moravskoj dodjeljuje mu križ Leopoldova reda I. stupnja. Slična priznanja prima
i iz Saske i Berlina. Dobiva Spomenicu bečkog dvora i spomen-medalju u bronci
kojoj se tekst na naličju "Za kralja, zakon i jednakopravnost narodima", mijenja
u "Za Austriju, zakon, slobodu i jednakopravnost" na intervenciju bečkog dvora.

17. studenoga 1848. godine crnogorski vladar Njegoš bio je u vezi s banom
Jelačićem i nudio mu je, preko Jelačićevoga guvernera Dalmacije, vojnu pomoć od
2.000 Crnogoraca. U pismu od Njegoš guverneru Dalmacije piše:

"Istina je da su Crnogorci spremni da budu u pomoći svojoj braći Hrvatima, jedno
po jedinoplemenosti, a drugo po njihovoj prirođenoj naklonosti vojničke trudove
snositi".

Pod zapovjedništvom kneza Windischgraetza 16. prosinca 1848. godine pokrenuta je
vojna na Ugarsku. Vojska bijaše podijeljena na tri zbora, a prvim je zapovijedao
ban Jelačić s kojim je ušao u Budim i Peštu 5. siječnja 1849. godine.

Novi vladar car i kralj Franjo Josip I. imenuje bana Jelačića 2. prosinca 1848.
godine gubernatorom Rijeke s pripadajućom zemljom, te civilnim i vojnim
gubernatorom Dalmacije čime se većina hrvatskih povijesnih i etničkih područja
ujedinjuje pod upravom jedne osobe, bana Jelačića.

Ban Jelačić, feldmaršal Windisch-Grätz te feldmaršal grof Radetzky su bili
junaci koji su spasili staru Habsburšku Monarhiju: Radetzky je ugušio revoluciju
u Italiji, Jelačić u Mađarskoj i Beču, a Windisch-Grätz u Češkoj. Ovaj slavni
trojac bio je takva ugleda među vojskom u Habsburškoj Monarhiji da su vojnici na
svoje mačeve davali urezati slova WIR (kratica za Windisch-Grätz, Iellachich,
Radetzky), a koja je na njemačkom značila "mi". Zbog ovih gušenja revolucije i
pobjede konzervativne monarhije, postali su omraženi među "revolucionarnim" i
liberalnim krugovima; Karl Marx je Hrvate zbog pristanka uz Jelačića smatrao
nazadnim reakcionarnim narodom koji "treba završiti u ropotarnici povijesti", a
Jelačića prezirao. Komunisti u Hrvatskoj prešutjeli su ovaj stav prema Hrvatima,
ali nisu skrili svoju mržnju prema Jelačiću čiji su spomenik prvom prigodom
uklonili.

Josip Jelačić jedan je od hrvatskih pionira emancipacije Židova u Hrvatskoj, uz
Bogoslava Šuleka, Narodne novine i dr. Ban Jelačić nije zaboravio potporu
hrvatske židovske zajednice za revolucionarnih kretanja 1848./49.. Bio je članom
njihova Društva čovječnosti (Humanitätsvereina) koje je osnovao Židov Jacques
Epstein. Osobno je intervenirao u korist Židova kad su u nekim mjestima u
Hrvatskoj izbili protužidovski ispadi u Hrvatskoj zbog pristajanja dijela mjesne
židovske zajednice uz mađarsku revoluciju. Zbog držanja Židova u Mađarskoj koji
su stali uz mađarsku revoluciju, a poslije su još i proglašeni krivcima za
revoluciju, svi protužidovski ispadi imali su korijene u hrvatsko-mađarskim
razmiricama, odnosno u velikomađarskim idejama i netoleranciji prema Hrvatskoj
koju su iskazali mađarski revolucionari (Lajos Kossuth i drugi). Za sprječavanje
progona hrvatskih Židova proglasio je Jelačić prijeki sud i izdao proglas u
kojem je rekao "da nas sve bez razlike vjere mora ujediniti sloga i bratimstvo".

U Habsburškoj monarhiji 4. ožujka 1849. godine donosi se oktroirani (nametnuti)
ustav, koji se u Hrvatskoj proglašava temeljnim državnim zakonom 6. rujna 1849.
godine. Ukida se sve što je postignuto u 1848. godini, ukida se sloboda tiska,
zabranjuje svaki politički život, organizira oružništvo i policijski nazor.
Naporima bana Jelačića na očuvanju hrvatske autonomije, potkraj 1849. godine
Međimurje se priključuje Hrvatskoj, hrvatski jezik postaje službeni jezik, a u
dopisivanju sa središnjim organima službeni je njemački jezik.

Za ratne zasluge ban Jelačić imenuje se 13. ožujka 1849. godine generalom
topništva i vrhovnim zapovjednikom Južne armije u jugoistočnom području
Monarhije koja broji 72.000 vojnika. Nakon devet mjeseci izbivanja iz Hrvatske,
26. travnja 1849. godine ban Jelačić vraća se u Osijek i nastavlja s
oslobađanjem zaposjednutih područja od Mađara. Dekretom od 5. veljače 1851.
godine imenuje se vlasnikom nove erdeljske infanterijske pukovnije.

Počasnim građaninom Pešte ban Jelačić proglašava se 1849. godine, počasnim
građaninom Beča 4. rujna 1849. godine, Požuna 21. rujna 1849. godine i
Oedenburga 2. listopada 1849. godine.

Prije polaska na vojnu službu, u Varaždinskoj županiji osniva Zavod bana
Jelačića za nemoćne vojnike, a poslije rata na njegov prijedlog 17. prosinca
1849. godine osniva se Ozljeđenička zaklada za Trojednu Kraljevinu i Vojvodinu.
Bansko vijeće utemeljuje Zakladu Jelačića bana u Zagrebu za nemoćne vojnike i
njihove obitelji i ban Jelačić u fond te zaklade daje sve prihode od svog
pjesničkog djela "Eine Stunde der Erinnerung".

Njegovim zalaganjem 1850. godine osniva se Društvo za povjestnicu jugoslavensku,
Kukuljeviću se omogućuje istraživački rad arhivske građe u Dubrovniku, značajne
za hrvatsku povijest, te vladarevim patentom 7. rujna 1850. godine Zagreb biva
spojen u jedinstvenu općinu i time se postavlja temelj modernoga grada Zagreba.

Smatrajući seljačke zadruge velikom blagodati seljaka, inzistira na
registriranju u zemljišnim knjigama urbarijalne zemlje zadruga kao zajedničkog
vlasništva, uvođenju mirovnih sudova za rješavanje sporova među članovima
zadruga i 1851. godine šalje u Beč jedan memorandum u vezi s diobom seljačkih
zadruga.

Dana 13. prosinca 1851. godine upućuje poziv za izgradnju Hrvatskog kazališta,
jer "bez narodnog kazališta ne ima nade da će se razviti naša književnost, dakle
ni napredak našega duševnog izobraženja". Vlada prikupljenim prilozima
otkupljuje Stankovićevo kazalište (na križanju Ćirilometodske i Freudenreichove
ulice) i prva predstava se priređuje 29. siječnja 1852. godine u tom u pravom
smislu narodnom kazalištu u Hrvata. 1894. godine u njoj se među posljednjim
predstavama izvodi romantičarska drama Roderik i Elvira bana Jelačića.

Ban Jelačić zdušno podupire izdavanje školskih udžbenika na hrvatskom jeziku i
stimulira rad autora, a kada carsko-kraljevskim dekretom biva zabranjena
upotreba hrvatske trobojnice, a dozvoljena uporaba crveno-bijele zastave za
Kraljevinu Hrvatsku i modro-bijele za Kraljevinu Slavoniju, ban Jelačić se tome
oštro protivi. Njegovim nastojanjem 11. prosinca 1852. godine, Zagrebačka
biskupija podiže se na stupanj nadbiskupije i tim činom Crkva u Hrvata postaje
neovisna od ugarskog episkopata.

Ban Jelačić ne posustaje u borbi za hrvatski jezik i u dopisu ministru pravde u
Beču Karlu Krausu od 8. travnja 1853. godine zalaže se za njega "jer jedna od
najljepših osobina hrvatskog naroda jest, da on svoj jezik nadasve ljubi... i
baš ograničenja u jezičnom pogledu koja je htio mađarski sabor Hrvatima
nametnuti, bili su jedan od glavnih uzroka otpora hrvatskog naroda protiv
Mađara". Podupire osnivanje i povezivanje trgovačko-obrtničkih komora na
području sjeverne Hrvatske i 1854. godine osniva Hrvatsko-slavonsko gospodarsko
društvo. Protivi se uvođenju žandarmerije, zalaže se za izgradnju cesta i
željeznica i unaprjeđenje privredne djelatnosti.

Grofica Sofija Jelačić (rođ. Stockau) rođena je 31. siječnja 1834. godine u
mjestu Napjedla, Austrijsko Carstvo (današnja Češka Republika), u obitelji grofa
Georga i Francizce Stackau. Imala je tri brata i jednu sestru te je još kao mala
oboljela od kostobolje. Za svojeg boravka u Trojednoj Kraljevini često se
liječila u Topuskom te je time pripomogla promoviranju tamošnjih toplica.

Josipa Jelačića upoznala je u proljeće 1850. i u travnju iste godine su se
zaručili da bi vjenčanje šesnaestogodišnje grofice s pedesetogodišnjim banom
uslijedilo 22. srpnja 1850. godine u Napjedlu u Moravskoj. 16. srpnja 1851.
godine ban kupuje vlastelinstvo Novi dvori, kupoprodajni ugovor biva naknadno
sastavljen.

Prigodom vjenčanja kralja Franje Josipa 1854. godine, ban Jelačić biva odlikovan
grofovskim plemstvom, a banica Sofija imenovana je kraljičinom dvorskom damom.
Sa suprugom Sofijom je imao jedno dijete, kćer koja umire 1855. godine od
kolere, ne napunivši ni godinu dana od rođenja.

Ban Jelačić bijaše vrlo vezan sa svoje dvoje braće, Đurom i Antunom, te sestrom
Cecilijom, o čemu svjedoče brojna pisma koja su razmjenjivali.

Ban Josip Jelačić umire u Zagrebu, 19./20. svibnja 1859. godine u ponoć, poslije
duge i teške bolesti i pokopan je 26. svibnja 1859. godine u Novim Dvorima.



https://hr.wikipedia.org/wiki/Jean-Michel_Nicolier

Jean-Michel Nicolier "Francuz" (Vesoul, Francuska, 1. srpnja 1966. - Ovčara, noć
s 20. na 21. studenoga 1991.), bio je francuski dragovoljac hrvatskog
Domovinskog rata.

Jean-Michel Nicolier rodio se u Vesoulu u Francuskoj 1966. godine. Imao je dva
brata; Pierrea i Paula. U Vesoulu je završio osnovnu i srednju školu. Nicolier
je gledao Domovinski rat na televiziji u Francuskoj te je odlučio otputovati u
Hrvatsku. Rekao je majci:

U srpnju 1991., vlakom je došao u Zagreb potpuno sam. Tamo se pridružio
hrvatskim obrambenim snagama. Bio je jedan od 481 stranih dragovoljaca
domovinskog rata (od kojih je 72 poginulo, a 88 ih je ranjeno) iz 35 zemalja
koji su branili Hrvatsku.

Iako Francuz po nacionalnosti, krajem kolovoza 1991. godine pristupio je
redovima Hrvatskih obrambenih snaga (HOS) u Mejaškom Selu, općina Barilović kod
Duge Rese. S njima je kasnije, potaknut televizijskim snimkama i nepravdom prema
hrvatskim braniteljima, dragovoljno otišao braniti Vukovar.

Bio je mlad i neiskusan ratnik, ali se pokazao vrlo dobrim i hrabrim bojovnikom
koji nije odstupao u borbi, te je do kraja ostao u Vukovaru. Jean-Michel se
borio na vukovarskom Sajmištu gdje je ranjen 9. studenoga, te je morao ostati u
bolnici. Nakon pada Vukovara i ulaska Jugoslavenske narodne armije u Opću
bolnicu Vukovar, unatoč potpisanom sporazumu s hrvatskom stranom kako neće
ulaziti u bolnicu, Nicolier je odveden zajedno s ostalim ranjenicima,
bolesnicima, medicinskim osobljem i civilima i u noći s 20. na 21. studenoga
1991. godine pogubljen na Ovčari. Dragutin Berghofer-Beli, jedan od sedmorice
preživjelih, svjedoči kako su četnici Francuza tukli, kao i Sinišu Glavaševića,
a nakon čega je Spasoje Petković zvani "Štuka" polumrtvoga Nicoliera izvukao iz
mučionice logora na Ovčari i ubio metkom. U podrumu vukovarske bolnice, nekoliko
sati prije smrti, u kratkome intervjuu francuskim reporterima je rekao:

Njegovi posmrtni ostaci još uvijek nisu pronađeni jer su tijela iz skupne
grobnice preko puta hangara na Ovčari odvezena na nepoznato mjesto.



https://hr.wikipedia.org/wiki/Gu%C5%A1tera%C4%8Da

Gušterača (pankreas) je žlijezda smještena ispod želuca, posebna po tome što ima
vanjsko i unutarnje lučenje:

U probavnom sustavu, gušterača se nalazi ispod želuca i pored prvog dijela
tankog crijeva, duodenuma. Kod čovjeka dugačka je od 15 do 25 cm. Gušterača nije
dio probavne cijevi već njezini enzimi ulaze u probavnu cijev sa strane, kroz
otvor papilu vateri zajedno sa probavljenom hranom iz želuca. Svojim položajem u
zatonu dvanaestopalačnog crijeva oblikuje glavu (caput), slijede tijelo
(corpus), te rep (cauda).

Dijabetes mellitus ili šećerna bolest, poremećaj je povećavanja razine šećera u
krvi žlijezde gušterače, koji se zbiva kada gušterača ne luči dovoljno hormona
inzulina koji smanjuje razinu šećera u krvi. Šećerna se bolest u početku liječi
tabletama i dijetom, a kasnije i inekcijama hormona inzulina. Bolest je
nasljedna, a vjerojatnost da će ju osoba dobiti (50%) povećava se ako je osoba
pretila. Znaci šećerne bolesti su:

Žučni kamenac može uzrokovati začepljenje papile vateri, zajedničkog izlaza za
žučovod i gušteraču prema duodenumu. To uzrokuje zastoj žuči (bolest žuticu) te
stoga i zastoj enzima gušterače (akutnu bolest gušterače). Takva bolest znači
pucanje papile vateri i konačno ulaz enzima gušterače u krvotok (kada se dobije
akutna bolest gušterače često se mjeri postotak amilaze u krvi koja se normalno
ne nalaze u krvi). Ova bolest se naziva pankreatitis (lat. pancreatitis) i
predstavlja stanje opasno po život.



https://hr.wikipedia.org/wiki/Gospodarstvo_Hrvatske

Hrvatsko gospodarstvo nakon pada realsocijalizma u devedesetima doživljava
tranziciju prema otvorenom tržišnom gospodarstvu, u kojem prevladava tercijarni
sektor uslužnih djelatnosti. Iako je, od 2009. teško pogođena svjetskom
financijskom krizom, ostala je jedna od najjačih ekonomija u jugoistočnoj
Europi, a prema BDP-u bolja je i od nekih članica Europske unije. Glavne
gospodarske grane u Hrvatskoj čine poljoprivreda, prehrambena industrija,
tekstilna industrija, drvoprerađivačka industrija, metaloprerađivačka
industrija, kemijska industrija, naftna industrija, elektroindustrija,
graditeljstvo, trgovina, brodogradnja, pomorstvo i turizam.

Bruto domaći proizvod je za 2015. procijenjen na 89,76 milijardi USD ili 20 873
USD po stanovniku. Hrvatski BDP se tek 2003. izjednačio s onim iz 1990. prije
raspada Jugoslavije i prijelaza na tržišno gospodarstvo. U razdoblju od 2004. do
2008. BDP je narastao za ukupno 23%.

Od 2009. godine gospodarstvo je u recesiji, a BDP je od 2009. do 2012. godine
pao 13%. Pokrivenost uvoza izvozom je tek 57%

Inflacija je 1991. godine iznosila golemih 938%. Međutim, u vrijeme vlade Nikice
Valentića to se uspjelo svesti u prihvatljive okvire. Od tada se smanjuje stopa
inflacije. Od 2000. godine ipak počinje blago rasti. 2005. se nastavlja taj
trend, a 2007. iznosi 2,9 posto. Jedna od većih stopa inflacije zabilježena je
2008. kad je iznosila 6,1%, i to je bila najviša stopa od 2000. godine. Gubitak
vrijednosti novca se nastavlja i 2009. sa stopom od 2,4%, 2010 stopa iznosi
1,1%, 2011. 2,3%, dok je 2012. inflacija iznosila 3,4%. Ipak 2013. godine stopa
inflacije je bila najniža od 2010 a iznosila je 2.2 %. Prema nekim procjenama
(jer ne postoje službeni podaci HNB-a ili DZS-a), u razdoblju od 2008. cijene su
rasle tri puta brže od plaća, pa je kupovna moć prosječnog građanina Hrvatske
2013. pala na razinu iz 2006. godine. Devizne pričuve su od početka krize
povećane s 9,1 milijardi eura, na 11,3 milijarde eura, odnosno 24 posto u odnosu
na 2008. BDP u istom vremenu pao za čak 12 posto, Hrvatska monetarna politika je
očito politika monetarne stabilnosti, koja uključuje stabilan tečaj, nisku
inflaciju i visoke devizne rezerve, iako to može naštetiti izvozu.

Problem hrvatskog gospodarstva i nadalje pak ostaju deficit u robnoj razmjeni i
deficit tekućeg računa platne bilance. Unatoč blago bržem rastu izvoza od uvoza
vanjskotrgovinsku razmjenu Hrvatske obilježava dva puta veća vrijednost uvoza od
izvoza, te rastući robni deficit. Prema podacima Državnog zavoda za statistiku
ukupna vrijednost robne razmjene Hrvatske sa svijetom u 2005. godini iznosila je
27,3 milijardi USD. Hrvatska je tijekom 2005. izvezla robe u vrijednosti od 8,8
milijarde USD, dok je vrijednost uvoza dosegla 18,5 milijarde USD. Deficit u
robnoj razmjeni 2007. premašio je 9 milijardi eura, što je 9,1% više nego 2006.,
a pokrivenost izvoza uvozom je niskih 47,9%.

Najveći hrvatski izvozni partneri su Italija (21%), BiH (14.3%), Njemačka
(10.6%), Slovenija (8%), Austrija (7.1%) i Srbija i Crna Gora (4.4%) dok su
najveći uvozni partneri Italija (16%), Njemačka (14.8%), Rusija (9.1%),
Slovenija (6.7%), Austrija (5.7%) i Francuska (4.1%).

Izravna strana ulaganja u Hrvatsku, prema podacima Hrvatske narodne banke, u
razdoblju od 1993. do lipnja 2005. godine iznose 11,216 milijardi eura. Izravna
inozemna ulaganja u Republiku Hrvatsku 2006. su iznosila rekordnih 2,746
milijardi eura, a novi podaci HNB-a za prva tri kvartala 2007. govore da je u
Hrvatsku uloženo 2,716 milijardi eura pa je izvjesno da će 2007. godina biti
rekordna po izravnim stranim ulaganjima. Najviše investicija je bilo u
financijski sektor sa 1,4 milijarde eura, a ulaganja u važan proizvodni sektor
je vrlo skroman - u prva tri kvartala iznosila su oko 600 milijuna eura što nije
zadovoljavajuće. Glavni investitori u Hrvatsku i dalje je Austrija, a slijede
ulagači iz Belgije, Švicarske, Nizozemske, Njemačke i Francuske. Hrvatska
ulaganja u inozemstvo iznosila su 204 milijuna eura i to najviše u Mađarsku i
Nizozemsku.

Bruto inozemni dug nije jednak s pojmom državni dug. Prema podacima u listopadu
2012. bruto vanjski dug Hrvatske iznosio je 46,6 milijarde eura.

Stanje hrvatskog gospodarstva tipično je za zemlje u tranziciji iz komunizma.
Iako je došlo do privatizacije i preustroja u svim područjima, glavni problemi
su velika nezaposlenost i slabe gospodarske reforme. Nekadašnja uspješna
industrijska proizvodnja zbog ratnih okolnosti i najčešće protuzakonito izvedene
privatizacije i zastarjele tehnologije u proizvodnji danas još nije dostigla onu
iz 1990. godine. Situaciju dodatno otežava loš sustav sudstva i administracije,
pogotovo u pogledu vlasništva nad nekretninama. Tako sada jedan od najvećih
problema hrvatskog gospodarstva ostaju premala proizvodnja, nedovoljan izvoz,
prezaduženost, nezaposlenost, pravosuđe i uprava te sveprisutna korupcija.

U Hrvatskoj postoji i sve izraženiji problem razlike u standardu i razvijenosti
pojedinih dijelova Hrvatske, što je vjerojatno i posljedica poreznog sustava
koji je na snazi. Dok se u Europi otprilike 25% poreznih prihoda ostavlja ondje
gdje su uprihođeni, tj. u lokalnim samoupravama, u Hrvatskoj je taj postotak u
praksi između 3 i 4% poreza koji ostaju lokalnoj samoupravi. Budući da je većina
velikih kompanija i banaka, kao i državnih monopolista za svoje sjedište
registrirala Zagreb, ovaj je problem tom činjenicom još više potenciran. To za
posljedicu ima stanje da je BDP po stanovniku u Zagrebu otprilike trostruko veći
od prosjeka za cijelu državu. Od prve sljedeće najrazvijenije i najbogatije
regije, Istre, glavni je grad, mjereno po BDP-u per capita, također gotovo
trostruko bogatiji, a samim tim i razvijeniji. Drugi i treći grad (Split i
Rijeka) su više nego trostruko, u zaostatku za Zagrebom, dok su najnerazvijenija
područja gotovo deset puta siromašnija i nerazvijenija od metropole, bez obzira
na činjenicu da je najsiromašnija Vukovarsko-srijemska županija sposobna
proizvesti u prosjeku pet puta više poljoprivrednih proizvoda negoli ostatak
Hrvatske, a što je do domovinskog rata i bio slučaj. Nažalost, gotovo u pravilu,
najsiromašniji dijelovi države su oni koji su bili pod okupacijom tijekom rata,
bez obzira na komparativne prirodne prednosti koje pojedini od njih imaju. Tako
istočni dijelovi Hrvatske itekako kaskaju za hrvatskim zapadom.

Poljoprivreda, šumarstvo i ribarstvo sudjeluju s oko 7.2% u hrvatskom BDP-u. U
2004. godini je bilo ukupno 2,7 milijuna hektara poljoprivrednih površina, od
čega je 41% bilo oranica i vrtova, 1,8% vinograda, 1,8% voćnjaka i 0,6%
maslinika, dok su ostalo bile livade i pašnjaci (54%). Od 1,1 milijuna hektara
oranica i vrtova zasijano je 1 milijun.

Osnova slatkovodnog ribarstva je uzgoj šarana i pastrva u ribnjacima. Ipak
unatoč dugoj tradiciji proizvidnja ribe u kontinentalnim dijelovima Hrvatske se
smanjuje svakom godinom. 2004. godine proizvedeno je 3 393 tona slatkovodne
ribe: od toga najviše šarana (1 575 t) i pastrve (1 075 t).

Uzgoj morske ribe i školjkaša u Jadranskom moru svake godine raste. Posljednjih
se godina naročito razvio uzgoj tune, koja se većinom plasira na zahtjevno
japansko tržište. 2004. godine ulov i proizvodnja morske ribe i školjkaša je
iznosio 39 954 tona, a od toga najviše 29 951 tona plave ribe.

S početkom 2008. počeo se u Hrvatskoj primjenjivati Zaštićeni ekološko-ribolovni
pojas (ZERP).

Industrija ostvaruje oko petine hrvatskog BDP-a, a zapošljava oko četvrtine
radne snage. 83% industrije čini prerađivačka industrija, a ponajviše
proizvodnja hrane i pića, proizvodnja kemijskih proizvoda te izdavačka i
tiskarska djelatnost. U proteklih pet godina zamjetan je najveći rast bruto
dodane vrijednosti rudarstva, prerađivačke industrije i opskrbe energentima.
2005. godine industrijska proizvodnja je rasla 5% godišnje. Bez obzira na ovaj
postepeni rast tijekom posljednjih godina Hrvatska danas ostvaruje samo 69 posto
svog industrijskog BDPa iz 1989 godine. Industrijska proizvodnja još na razini
od 85 posto one od prije 17 godina.

Graditeljstvo posljednjih godina ostvaruje oko 5,7% hrvatskog bruto domaćeg
proizvoda i u sljedećem razdoblju valja težiti udjelu od približno 10% kakav se
ostvaruje u zemljama Europske unije.

Podrobniji članak o temi: Promet Hrvatske Povoljan zemljopisno-prometni položaj
Republike Hrvatske omogućuje razvijanje prometne infrastrukture i prometnih
djelatnosti kao jednog od važnijih čimbenika razvoja gospodarstva.

Iz godine u godinu Hrvatska postaje sve prometno povezanija te je tako sredinom
2005. u promet puštena dugoočekivana autocesta Zagreb – Split koja povezuje
kontinent s obalom. U narednom razdoblju planira se dovršiti autocesta
Zagreb-Rijeka u punom profilu, nastavak autoceste Zagreb-Split do Dubrovnika te
gradnja koridora 5c kroz Slavoniju. Prva faza izgradnje Istarskog ipsilona je
gotova 2007., s tim da će puni profil dobiti 2010. (zapadni krak) odnosno 2013.
(istočni krak) pri čemu će druga cijev tunela Učka biti gotova 2016.

Značajan dio Hrvatskih iseljenika ostao je vezan uz Hrvatsku. Kroz posjete
matičnoj državi ili konkretnu pomoć koju šalju članovima uže ili šire obitelji
koji su ostali u domovini uloga iseljeništva ili dijaspore uvijek ima veliki
značaj na ekonomski razvoj Hrvatske.

Prema podatcima Svjetske Banke godišnje doznake Hrvatskih iseljenika iznosila je
2010. godine oko 1,5 Milijarde Američkih dolara.. U taj iznos nisu uračunate
investicije primjerice u održavanje ili kupovinu nekretnina ili konzumacija
tijekom godišnjih odmora.



https://hr.wikipedia.org/wiki/Europsko_prvenstvo_u_nogometu_-_Engleska_1996.

Europsko prvenstvo u nogometu - Engleska 1996., često nazivano i skraćenicom
Euro '96. bilo je 10. nogometno prvenstvo koje svake četiri godine igraju
nogometne reprezentacije država Europe. Domaćin natjecanja bila je Engleska, a
turnir se igrao u razdoblju od 8. do 30. lipnja 1996. godine.

To je Europsko nogometno prvenstvo bilo prvo u kojem se natjecalo 16 država,
nakon odluke UEFA-e o proširenju turnira s dotadašnjih osam država sudionica.
Utakmice su se igrale u osam različitih gradova i premda ulaznice za sve
utakmice nisu bile rasprodane, taj turnir je još uvijek drugo najposjećenije
nogometno natjecanje po prosječnom broju gledatelja (1 276 000) i po utakmici
(41,157) u formatu od 16 reprezentacija na turniru (bolje od njega jedino je, za
sada, natjecanje koje se održalo 2012. godine).

To je ujedno bilo i prvo veliko nogometno natjecanje koje se igralo po pravilu
zlatnog pogotka. Turnir je osvojila reprezentacija Njemačke pobjedivši u
finalnom dvoboju reprezentaciju Češke rezultatom 2:1 (odlučujući je bio tzv.
zlatni pogodak u produžetku utakmice). Također, ta je pobjeda Njemačke bila prva
velika nogometna titula koju je reprezentacija Njemačke osvojila kao ujedinjena
nacija.

Za vrijeme slanja ponuda zemalja kandidata za domaćina prvenstva još uvijek nije
bilo odlučeno da će se prvenstvo sastojati od 16 reprezentacija. Umjesto toga,
ponude su uglavnom bile sastavljane na način da se pretpostavljalo da će se
natjecanje sastojati od 8 reprezentacija što znači da je trebalo prijaviti samo
četiri različita grada domaćina u kojima će se igrati utakmice. Svi kandidati
svoje planove za domaćinstvo trebali su predati najkasnije do 10. prosinca 1991.
godine.

Pet europskih zemalja poslale su svoje kandidature za domaćinstvo: Austrija,
Engleska, Grčka, Nizozemska i Portugal. Izvršni odbor UEFA-e odabrao je Englesku
za domaćina prvenstva na sastanku u Lisabonu, 5. svibnja 1992. godine. Godinu
dana ranije, engleski nogometni savez je službeno povukao svoje planove za
domaćinstvo Svjetskog nogometnog prvenstva 1998. godine kako bi dobio još veću
potporu UEFA-inih članova koji su glasali za njihovo domaćinstvo za Euro '96.

Dana 30. studenog 1992. godine UEFA je službeno odlučila da će proširiti turnir
na 16 reprezentacija učesnica. Kao jedan od glavnih razloga proširenja naveden
je povećani broj međunarodnih reprezentacija nakon nedavnog raspada Sovjetskog
Saveza i Jugoslavije, čime je broj UEFA članica s 33 iz 1988. godine porastao na
48 do 1994. godine. U konačnici se četrdeset i sedam nogometnih reprezentacija
Europe natjecalo za petnaest preostalih mjesta na finalnom turniru, pored
Engleske koja se, zbog domaćinstva, automatski kvalificirala na natjecanje.

Ždrijeb kvalifikacijskog ciklusa održan je u Manchesteru dana 22. siječnja 1994.
godine. Reprezentacije su bile podijeljene u osam jakosnih skupina od kojih se u
svakoj nalazilo šest ili pet ekipa. Kvalifikacijski ciklus započeo je u travnju
1994., a završio u prosincu 1995. godine. Na kraju grupnog dijela natjecanja u
kvalifikacijama, u studenom 1994. godine, osam pobjednika skupina i šest
najbolje drugoplasiranih reprezentacija automatski su se kvalificirale na
završni turnir. Dvije preostale reprezentacije - Nizozemska i Republika Irska -
morale su odigrati utakmicu u Engleskoj nakon čega se pobjednik tog sraza
kvalificirao kao posljednja, šesnaesta reprezentacija na turniru.

Zahvaljujući proširenom formatu natjecanja, tri reprezentacije uspjele su se po
prvi puta u svojoj povijesti kvalificirati na završni turnir: Bugarska,
Švicarska i Turska. Reprezentacije Hrvatske i Rusije također su prvi puta
nastupile na završnom turniru, ali kao samostalne države - obje reprezentacije
već su ranije u sastavu drugih država (Sovjetski Savez i Jugoslavija) nastupale
na Europskim nogometnim prvenstvima. Sedam od osam reprezentacija koje su
nastupile na prethodnom Europskom prvenstvu kvalificirale su se i za ovaj turnir
osim Švedske kojoj to nije uspjelo, premda je na Svjetskom prvenstvu 1994.
godine u SAD-u zauzela visoko treće mjesto na turniru.

Završni ždrijeb za Euro '96. održan je 17. prosinca 1995. godine u Birminghamu.
Samo četiri reprezentacije bile su nositelji skupina: Engleska (kao domaćin
turnira), Danska (kao branitelj naslova), Španjolska i Njemačka. Ostalih
dvanaest reprezentacija nisu imale unaprijed određeni koeficijent pa je svaka
mogla ući u bilo koju skupinu.

Tijekom ždrijeba, prvo su izvučene reprezentacije koje nisu bile nositeljice i
to jedna po jedna, raspoređene u četiri skupine prije nego je došao red na
izvlačenje posljednje četiri reprezentacije, nositeljice skupina. Samo je za
reprezentaciju Engleske unaprijed određeno da će igrati u skupini A, dok su za
ostale reprezentacije izvlačena i slova skupina u koje ih se smještalo nakon
izvlačenja, a na taj način su se određivali i gradovi domaćini skupina. Kuglice
tijekom ždrijeba izvlačili su članovi UEFA-e Gerhard Aigner i Lennart Johansson.

U prvoj utakmici prvenstva u skupini A domaćin Engleska odigrala je 1:1 s
reprezentacijom Švicarske kada je Alan Shearer postigao pogodak u 23. minuti,
ali je Kubilay Türkyilmaz izjednačio zgoditkom iz kaznenog udarca. Engleska je u
sljedećoj utakmici porazila rivala Škotsku rezultatom 2:0 te u trećem kolu
odigrala jednu od najboljih utakmica u svojoj povijesti porazivši Nizozemsku
rezultatom 4:1. Patrick Kluivert postigao je zgoditak za Nizozemsku pred kraj te
utakmice i time osigurao svojoj reprezentaciji prolazak skupine uslijed bolje
gol razlike od Škotske.

U skupini B sastale su se zapadnoeuropske reprezentacije Francuska i Španjolska
protiv balkanskih Rumunjske i Bugarske. Francuska i Španjolska dominirale su
skupinom i prošle u četvrtfinale; Francuska se osvetila Bugarskoj za njihov
debakl u kvalifikacijama za Svjetsko nogometno prvenstvo u SAD-u (Francuska se
na to prvenstvo nije niti kvalificirala zahvaljujući Bugarima), a
četvrtfinalisti prethodnog Svjetskog prvenstva Rumunji završili su nastup u ovoj
skupini bez osvojenog boda i samo s jednim postignutim pogotkom.

U skupinama C i D reprezentacije Češke i Hrvatske prošle su u daljnju fazu
natjecanja; obje te reprezentacije po prvi puta su nastupile na Europskom
nogometnom prvenstvu kao samostalne države. Česi su izgubili prvu utakmicu
protiv Njemačke (kasnijih pobjednika te skupine), ali su porazili Italiju i
odigrali neriješeno s Rusijom. Zbog poraza protiv Češke, Italija je morala u
posljednjoj utakmici pobijediti Njemačku kako bi osigurala prolaz skupine, ali
finalisti prethodnog Svjetskog nogometnog prvenstva uspjeli su odigrati tek 0:0
te su bili eliminirani s turnira. U skupini D, Hrvatska se kvalificirala u
četvrtfinale nakon pobjeda protiv Turske (1:0) i Danske (3:0). Nakon što je
izgubila utakmicu od Hrvatske, Danska - branitelj naslova europskog prvaka -
bila je eliminirana s turnira. Reprezentacija Turske postala je prva ekipa od
uvođenja grupne faze natjecanja u turnir koja je s istog bila elminirana ne
uspjevši osvojiti niti jedan bod te ne uspjevši postići niti jedan pogodak.

Četvrtfinalne i polufinalne utakmice karakterizirala je negativna, obrambena
igra; kao rezultat toga postignuto je tek devet pogotaka u sedam utakmica, a
četiri su odlučene nakon izvođenja udaraca s bijele točke. Prvi četvrtfinalni
ogled između domaćina prvenstva i Španjolske završio je bez zgoditaka nakon što
su španjolskoj reprezentaciji poništena dva pogotka te nakon što joj nisu
dosuđena dva kaznena udarca. U raspucavanju s bijele točke, reprezentacija
Engleske prošla je u polufinale rezultatom 4:2. Francuska i Nizozemska također
su odigrale 0:0 nakon regularnog dijela utakmice, a Francuska je prošla u
polufinale boljim izvođenjem jedanaesteraca (5:4). Napadač Jürgen Klinsmann
postigao je uvodni pogodak za Njemačku u utakmici protiv Hrvatske iz
jedanaesterca. Ipak, u 53. minuti Davor Šuker uspio je poravnati rezultat prije
nego je Matthias Sammer osam minuta kasnije postavio konačan rezultat 2:1 koji
je omogućio Njemačkoj prolazak u polufinale. Češka prošla je u polufinale
pobjedom 1:0 nad Portugalom.

Prva utakmica polufinala između Francuske i Češke završila je rezultatom 0:0 i
bila odlučena nakon izvođenja jedanaesteraca. Reynald Pedros je bio jedini igrač
koji je promašio jedanaesterac, pa je Češka prošla u finale rezultatom 6:5.
Druga utakmica polufinala bila je zapravo repriza polufinala sa Svjetskog
nogometnog prvenstva 1990. godine održanog u Italiji u kojoj su se sastali
Njemačka i Engleska. Alan Shearer je nakon samo tri minute igre doveo svoju
reprezentaciju u vodstvo, ali Stefan Kuntz je manje od 15 minuta kasnije
izjednačio pa je rezultat do kraja regularnih 90 minuta ostao 1:1. U
produžecima, Paul Gascoigne bio je vrlo blizu postizanja zlatnog pogotka, ali je
promašio praktički prazan gol na dodavanje Shearera; Darren Anderton pogodio je
okvir gola, a Kuntzu je poništen pogodak zbog naguravanja. Tijekom produžetaka
niti jedna reprezentacija nije uspjela postići pogodak pa se krenulo na
izvođenje jedanaesteraca. Tijekom izvođenja kaznenih udaraca, obje
reprezentacije zabile su u prvih pet serija, ali u šestoj Gareth Southgate nije
uspio pogoditi što je Andreasu Mölleru omogućilo postizanje pobjedničkog pogotka
za Njemačku i prolazak u finale natjecanja.

U finalu se reprezentacija Češke nadala da će ponoviti uspjeh reprezentacije
Čehoslovačke s Europskog prvenstva 1976. godine kada je u finalu pobijedila
reprezentaciju Zapadne Njemačke; Nijemci su se, s druge strane, nadali da će po
treći puta postati nogometni prvaci Europe. U 59. minuti utakmice Patrik Berger
postigao je pogodak s bijele točke i doveo Češku u vodstvo. Njemački igrač s
klupe, Oliver Bierhoff, vratio je stvari na početak pogotkom pred kraj
regularnog dijela utakmice. Pet minuta nakon početka produžetaka, Bierhoffov
udarac češki vratak Kouba krivo je procijenio i lopta je završila u golu čime je
postignut prvi zlatni pogodtak u povijesti natjecanja. Njemačka je tim pogotkom
postala nogometni prvak Europe, po prvi puta otkad je postala ujedinjena nacija.

Napadač Alan Shearer osvojio je nagradu Zlatna kopačka postigavši najviše
pogodaka na prvenstvu - njih pet. Sveukupno je 48 različitih nogometaša postiglo
64 zgoditka na turniru od kojih je samo jedan bio autogol.

Napadač Alan Shearer dobio je nagradu Zlatna kopačka nakon što je postigao
najviše pogodaka na turniru - pet (u grupnoj fazi natjecanja te u polufinalu
protiv Njemačke).

Službeni slogan prvenstva bio je Football Comes Home (u slobodnom prijevodu
"Nogomet se vraća kući") što je aluzija na činjenicu što su se prva službena
nogometna pravila standardizirala u Ujedinjenom Kraljevstvu. Tadašnji
predsjednik UEFA-e Lennart Johansson izjavio je da je organizacija osjetila da
je konačno došlo vrijeme da se ovakav tip događaja "vrati u prijestolnicu
nogometa". Slogan je bio inkorporiran u najpopularniju pjesmu turnira: "Three
Lions" koju su snimili komičari Frank Skinner i David Baddiel s glazbenom
skupinom The Lightning Seeds. U to su vrijeme komičari Skinner i Baddiel bili
izrazito vezani za nogomet zahvaljujući svojoj BBC emisiji Fantasy Football
League. Objavljena kao single, pjesma je tri tjedna zauzimala prvo mjesto
službene britanske glazbene ljestvice. Snimljen je i glazbeni spot s igračima
engleske reprezentacije.

Tijekom svih utakmica reprezentacije Engleske, navijači domaćeg tima pjevali su
pjesmu, a pjesmu su također pjevali i nogometaši Njemačke reprezentacije kada su
se skupa s trofejem vozili u povorci po Berlinu nakon osvajanja prvenstva.
Pjesma je bila toliko popularna da ju je i budući britanski premijer Tony Blair
u svom stranačkom obraćanju 1996. godine citirao: "Sedamnaest godina patnje,
nikad nismo prestali sanjati, naša stranka se vraća kući."

Unatoč činjenici da je pjesma "Three Lions" bila najpopularnija pjesma turnira,
ona nije bila njezina službena himna. Službena himna Eura '96. bila je pjesma
"We're in This Together" u izvedbi popularne glazbene skupine Simply Red.
Glazbena skupina otpjevala je pjesmu tijekom ceremonije otvaranja prvenstva.

U godini održavanja prvenstva izdane su posebne komemorativne kovanice od dvije
funte na kojima je bila istaknuta godina na sredini (1996.) okružena sa 16 malih
prstena koji su predstavljali 16 reprezentacija učesnica turnira.

Službena maskota bila je Goaliath, a bila je dizajnirana slično kao i maskota sa
Svjetskog prvenstva iz 1966. godine također održanog u Engleskoj. Goaliath je
bila maskota lava koja je na sebi imala grb engleske reprezentacije, bila je
obučena u dres engleske reprezentacije i kopačke te je držala nogometnu loptu
ispod desne ruke.

Dan prije nego se trebala održati utakmica između reprezentacija Njemačke i
Rusije, u Manchesteru se 15. lipnja 1996. godine dogodio teroristički napad.
Eksplozija kombija prepunog bombi dogodila se u centru grada, a u konačnici je
ozlijeđeno 212 osoba te nanesena materijalna šteta u procjeni od 700 milijuna
funti. Četiri dana nakon eksplozije organizacija IRA je preuzela odgovornost za
napad, ali su pripadnici organizacije u svojem obraćanju izrazili žaljenje zbog
ozlijeđenih civila.

Ovaj događaj bio je prvi i do sada je ostao jedini teroristički napad u nekom od
gradova domaćina tijekom održavanja Europskog nogometnog prvenstva. Planirana
utakmica koja se trebala odigrati sljedećeg dana na stadionu Old Trafford je i
odigrana prema predviđenom, ali tek nakon što je kompletan stadion detaljno
pregledan i čuvan od strane nadzornih službi; samu utakmicu u kojoj je Njemačka
pobijedila Rusiju rezultatom 3:0 gledalo je 50 700 ljudi na stadionu.

Nakon utakmice polufinala u kojoj je reprezentacija Engleske izgubila od
Njemačke, na Trafalgar Squareu i u okolici dogodili su se jaki navijački nemiri
koji su se kasnije proširili ulicama nekoliko drugih gradova. Navijači su
napadali policiju, oštećivali automobile njemačke proizvodnje te nanijeli štetu
nizu drugih objekata. U Brightonu je izboden ruski student nakon što su njegovi
napadači pomislili da je riječ o Nijemcu.

Unatoč ovim događajima, ostatak turnira protekao je u realtivnom miru što je
pomoglo podizanju reputacije Engleske nakon što su njezini navijači u prošlosti
bili učestalo problematični. Činjenica što je UEFA dodijelila domaćinstvo
Engleskoj bio je još jedan korak u smjeru vraćanja zemlje u međunarodne
nogometne vode, nedugo nakon odluke iz 1990. godine kada se ukinula zabrana
nastupanja engleskih nogometnih klubova u UEFA-inim natjecanjima, a koja je
proizašla nakon Heyselske tragedije koja se dogodila 1985. godine.



https://hr.wikipedia.org/wiki/Divlje_jagode

Divlje jagode su bosansko-hercegovački heavy metal i hard rock sastav koji je
1977. godine osnovan u Zagrebu. Bili su vrlo popularan sastav na teritoriju
bivše Jugoslavije i smatraju se začetnicima heavy metal stila na tom prostoru. U
svibnju 1977. godine, Sead Lipovača zajedno s Antom Jankovićem, Nihadom
Jusufhodžićem, Mustafom Ismailovskim i Adonisom Dokuzovićem kojeg je poznavao
još iz Novih Akorda, osniva Divlje jagode. Tijekom godina njihovog glazbenog
rada, objavili su nekoliko singlova i dvanaest studijskih albuma, a 2006. godine
izdaju box set na kojemu se nalazi deset albuma i jedan singl.

Sead Lipovača (rođen u Bihaću 31. kolovoza 1955.g.), nakon što je završio
srednju školu u Bihaću, dolazi studirati vanjsku trgovinu u Zagreb. Njegovi
glazbeni idoli bili su mu hard rock sastavi poput The Whoa, Deep Purplea, Led
Zeppelina, Black Sabbatha i drugih. I sam je želio imati svoj sastav, a prvi
glazbeni početci vežu ga uz sastav Poldrugac V.Wossha'Novi akordi' sa kojim 1975
snima single. Kasnije još svira sa sastavima 'Biseri' i 'Selekcija', da bi 1976.
godine osnovao skupinu 'Zenit'. Tadašnju postavu sastava čine glazbenici Sead
Lipovača (prva gitara), Ante Toni Janković (vokal), Nihad Jusufhodžić
(bas-gitara) i Adonis Dokuzović (bubnjevi). U tadašnje vrijeme 'Zenit' svira po
raznim rock festivalima, a početkom 1977. godine donose odluku o promjeni imena.

U svibnju 1977. godine nakon dugog razmišljanja, donose odluku da promjene ime u
'Divlje jagode'. Iste godine u jesen snimaju svoj prvi singl, za tada vodeću
diskografsku kuću u zemlji 'Jugoton', na kojemu se nalaze dvije skladbe, balada
"Jedina moja" (koja je ostvarila veliki uspjeh) i "Rock 'n' Roll". Tekst za
skladbu "Jedina moja", piše Ante Janković, a glazbu Sead Lipovača. Drugi singl
objavljuju početkom 1978. godine na kojemu se nalazi obrada stare bosanske
sevdalinke "Moj dilbere" i na B strani emotivna balada "Prijatelj". Iste godine
izlazi njihov treći singl sa kojim dobivaju priličnu popularnost kod publike i
veliki broj svojih obožavatelja. Na singlu se nalaze skladbe, "Patkica" i "Kad
bi vi, gospođo". Nakon izlaska singla, 'Jagode' odlaze na mini turneju po Bihaću
i okolici. Krajem godine odlaze u studio kako bi snimili svoj prvi album. Album
Divlje jagode izlazi 1979. godine, a objavljuje ga diskografska kuća Jugoton.
Materijal na albumu sastoji se od devet skladbi, a između ostalog tu su već
poznate balade "Krivo je more" i nova verzija skladbe "Jedina moja". Većina
ostalih skladbi je na temu hard rocka i na tragu sastava Deep Purplea i Black
Sabbatha. Tekstove je napisao Ante Janković, glazbu Sead Lipovača, dok je
produkciju radio Vladimir Delač. Nakon što je album bio objavljen, sastav je
neko vrijeme pauzirao jer je dio članova otišao na odsluženje vojnog roka.

U to vrijeme napustio ih je Mustafa Ismailovski koji se pridružuje pop sastavu
Srebrna krila. Sead Lipovača ostvaruje suradnju sa Marinom Tucaković koja mu
piše tekstove za singlove "Hoćeš li me voljet sutra" i "Nemam ništa protiv / Bit
će bolje".

Početkom 1980-ih 'Divlje jagode' su ponovno aktivne, a na koncertima prije njih
nastupa skupina 'BAG' iz Bihaća. Sead Lipovača zapaža njihovog basistu Aliju
Alena Islamovića i poziva ga da se pridruži 'jagodama'. Međutim nastaju problemi
kada mu Lipovača iznosi svoje planove o odlasku čitavog sastava u Sarajevo, ipak
Islamović je uspio riješiti problem sa roditeljima i odlazi stvarati svoju
glazbenu karijeru sa 'Divljim jagodama'.

Nakon što su objavili prvi album Divlje jagode, dolazi do nerazumijevanja od
strane izdavača Jugotona i nezadovoljan s promidžbom albuma, Lipovača seli u
Sarajevo gdje će potpisati ugovor s diskografskom kućom 'Diskoton'. Početkom
1981. godine, 'Divlje jagode' su u postavi Sead Lipovača (gitara), Ante Janković
(vokal), Alen Islamović (bas-gitara) i Nasko Budimlić (bubnjevi, kojeg je
Islamović doveo iz sastava 'BAG').

Početkom 1981. godine odlaze u Beograd i u studiju 'Druga maca' snimaju svoj
drugi album Stakleni hotel na kojemu se u potpunosti nalazi heavy metal zvuk.
Album najavljuje skladba "Autostop", koja je bila vrlo popularna (kako zbog
glazbe tako i zbog teksta) i u to vrijeme se puštala na svima televizijskim
postajama. Album izlazi sredinom 1981. godine, a objavljuje ga diskografska kuća
'Diskoton' iz Sarajeva. Producenti na materijalu bili su Lipovača i Enco Lesić,
dok su tekstove napisali Goran Petranović (vokal u sastavu 'Elvis J. Kurtovic'),
Marina Tucaković i Alen Islamović. Uvodna tema na albumu bila je skladba
"Autostop", koju je napisao Petranović, a pjesma "Kako si topla i mila" postala
je najveći hit s tog albuma. Balade "Dodirni me, skloni bol" i "Potraži put"
također su postigle veliki uspjeh. Kako su se vodili heavy metal stilom, shodno
tome Lipovača je na koncertima preuzeo ponašanje Angusa Younga iz AC/DC-a, pa se
pojavljivao u kratkim hlačicama i izvodio je razne skokove i trčkaranja po
sceni. Tijekom 1981. godine 'Divlje jagode nastupale su na brojnim koncertima, a
neki od njih su bili koncert za stradale u Bosanskoj Krajini, rock festival i
Bihaću (BROF) i u rujnu na beogradskom hipodromu, zajedno sa Bijelim dugmetom
ugošćuju sastav Iron Maiden, koji tada prvi puta dolazio na prostore bivše
Jugoslavije.

Nakon odsvirane turneje i nekoliko koncerata 1982. godine počinju raditi na
materijalu za novi album, međutim sastav je napustio dotadašnji prvi vokal Ante
Toni Janković i posvetio se samostalnoj karijeri. Prije nego što je otišao
Janković je napisao skladbu "Ne želiš kraj", koja će kasnije postati jedna od
najvećih njihovih balada. Kritičari su različito tumačili ovu skladbu, neki su
je opisivali kao ljubavnu baladu, dok su drugi govorili kako najavljuje rastanak
dva prijatelja (Lipovača & Janković). Nakon odlaska Jankovića, ulogu prvog
vokala preuzima tadašnji basista Alen Islamović. Trojac Lipovača, Islamović i
Nasko Budimlić zajedno sa producentom Theom Werdinom, odlaze u Njemačku u grad
Bad Homburg gdje u studiju 'Music Park Studios' pripremaju i snimaju svoj
sljedeći album. Album Motori, objavljuje diskografska kuća 'Diskoton' 1983.
godine, i prava je prekretnica u njihovoj glazbenoj karijeri. Uz naslovnu
skladbu koja je postala velika uspješnica i sluša se i danas, tu su još,
ljubavna balada "Šejla" (koju je Islamović napisao za svoju bivšu djevojku), "Ne
želiš kraj", Nasmiješi se", "Zagrizi rock and roll" i druge skladbe koje odlično
prolaze kod publike i 'Divljim jagodama' donose veliki broj obožavatelja.
Početna naklada albuma bila je 50.000, međutim vrlo brzo dostiže brojku od
400.000 prodanih primjeraka i dobiva etiketu 'Najbolji album godine'. U to
vrijeme 'Jagode' glase kao najbolji sastav na tadašnjem prostoru. Na turneji im
se bio nakratko pridružio i Janković. Dobivaju brojne nagrade i pojavljuju se u
popularnim glazbenim časopisima poput 'Džuboksa'.

Nakon što su završili veliku turneju, koja je svirana na prostorima bivše
Jugoslavije, odlaze u studio i pripremaju materijal za novi album. Ponovno
odlaze u Njemačku gdje u istom studiju 'Music Park Studios', snimaju sljedeći
album Čarobnjaci. Album 2. studenog 1983. godine objavljuje diskografska kuća
'Diskoton', a produkciju i aranžmane radi Sead Lipovača. Tekstove za većinu
skladbi napisao je Alen Islamović, dok ih je za skladbe "Nazovi me", "Đavolji
grad" i "Metalni radnici" napisao Lipovača. Čarobnjaci nije zabilježio
popularnost prethodnog albuma, a jedina skladba koja je dugo zadržala uspjeh
bila je "Metalni radnici". Nakon što je album objavljen kasnije će dobiti poziv
od menadžera kompanije 'Trans Atlantic Records' da dođu u London na probno
snimanje.

Početkom 1984. godine odlaze na turneju, a polovicom njenog održavanja Islamović
dobiva ponudu od Gorana Bregovića da pređe u 'Bijelo dugme'. Tada nastaju
trzavice među članovima 'Divljih jagoda' ali smiruje ih Islamović koji je odbio
ponudu i ostao u sastavu. On nije bio siguran u Bregovićevu ponudu isto koliko i
u Bebekov odlazak, a 'Divlje jagode' dobile su predugovor za snimanje albuma na
engleskom jeziku u Londonu. Krajem godine u sastav dolazi novi basista, Zlatan
Čehić (bivši član sastava 'Top'), a prvi vokal preuzima Alen Islamović i u
studenom počinju raditi na materijalu za novi album.

Materijal miksaju u studiju RTV Sarajevo, tijekom mjeseca studenog i prosinca, a
početkom 1985. godine po treći put putuju u Njemačku i snimaju albumu u studiju
'Music Park Studios' tijekom mjeseca veljače. Album Vatra izlazi u ožujku iste
godine, a objavljuje ga diskografska kuća 'Diskoton'. Glazbu i aranžman
potpisuje Sead Lipovača, dok tekstove pišu Alen Islamović i Slobodan Đurasović.
Na B-strani nalazi se skladba "Touch Me Little Girl", koja je otpjevana na
engleskom jeziku, a specijalno za ovaj album napisao ju je Theo Werdin. Album
solidno prolazi kod publike ali ne bilježi veći komercijalni uspjeh. Dvije hit
skladbe, "Ciganka" i "Let na drugi svijet", kasnije se redovno izvode tijekom
turneja i koncerata. Nakon odsvirane turneje i promocije albuma Vatra, krajem
godine odlaze u London na probno snimanje albuma. Po povratku iz Londona sviraju
na nekoliko većih koncerata poput onoga u 'OTV' domu u Zagrebu. Na koncertu je
bio i Xavier Rusell, novinara heavy metal časopisa 'Kerrang!' (sin filmskog
redatelja Kena Rusella), a o koncertu je napisao, "Divlje jagode su glazbeno još
uvijek u sedamdesetim godinama. Utjecaj sastava Y&T, Black Sabbath i Saxon su
očigledni, dok se kroz skladbe tu i tamo provlači po koji Judas Priest rif na
gitari. Njihove stare balade naišle su na najpovoljniju reakciju, što svjedoči
da publika voli pjevati sa svojim sastavima...". Nakon koncerta održanog u
'OTV'-om domu, Lipovači i ostalim članovima ostvario se dugogodišnji san i
potpisuju ugovor sa Guefom Hunningtonom, koji je vlasnik diskografske kompanije
'Logo Records'. Hunnington je bio vrlo jaka i poznata osoba, koji je između
ostalog lansirao popularni sastav 'Eurythmics' i do tada nitko na tim prostorima
nije imao takav ugovor.

Početkom 1986. godine odlaze u London kako bi počeli snimati novi album na
engleskom jeziku. U studiju snimaju osam svojih starih skladbi i dvije nove
"Wild Boys" i "Fire on the water". Producent na materijalu je Keith Woolvin,
tekstove je pisao Aleksandar Mezek, dok je kao gost na klavijaturama svirao Don
Airey. Na englesko tržište izbacuju singl "Shayla" i 19. veljače 1986. godine
sviraju nastupaju u klubu 'Marquee', nakon čega kreće serija koncerata po
engleskim klubovima. Izlazak albuma je kasnio, a Islamović, nezadovoljan zaradom
od turneje i problemima oko izlaska albuma, odlazi iz Londona i vraća se u
Sarajevo. Ubrzio potom je ponovno dobio poziv od Gorana Bregovića da prijeđe u
Bijelo dugme, što je Islamović i prihvatio. Iste je godine Nasko Budimlić otišao
u privremenu mirovinu. Problemi također nastaju kada jedan lokalni sastav krade
i svira njihove skladbe koje Lipovača u to vrijeme nije zaštitio autorskim
pravima. Lipovača ostaje sam u Londonu i dobija ponudu da svira sa britanskim
glazbenicima, što on odbija i na kraju se vraća u Sarajevo. Po povratku saznaje
da je Islamović prihvatio drugu ponudu i prešao u sastav 'Bijelo dugme'.
'Diskoton' krajem godine objavljuje kompilacijski album pod nazivom Najbolje,
dok Lipovača završava godinu bez sastava.

Početkom 1987. godine, Lipovača radi na okupljanju sastava, a podršku u tome ima
od Zlatana Čehića. Čehić mu predlaže da nađu novog pjevača, dok se u ožujku] u
sastav vraća Samir Šestan. U svibnju napokon izlazi albuma Wild Strawberries,
koji je sniman u studiju 'Easy Hire' u Londonu, a objavila ga je diskografska
kuća 'Logo Records'. Album izlai i u Švedskoj, Njemačkoj i Nizozemskoj, bez
većeg uspjeha. U ljeto 1987. godine u 'Jagode' dolazi na mjesto vokala Mladen
"Tifa" Vojičić (rođen u Sarajevu 17. listopada 1960. godine), novi bubnjar
sastava je Edin Šehović, dok klavijature preuzima Vladimir Vlado Podany. Krajem
godine odlaze u studio i počinju raditi na materijalu za sedmi studijski album
'Divljih jagoda'. Produkciju će raditi producent iz Londona Peter Hinton, koji
je radio sa sastavom 'Saxon'.

Novi album Konji, izlazi početkom 1988. godine, a najavio ga je singl "Turski
marš". Na materijalu se nalazi obnovljena inačica skladbe "Divlje jagode", i
instrumental "Turski marš", dok je najveći hit na albumu pjesma "Zauvijek tvoj",
koja se sluša i danas. Na popisu se nalazi i skladba "London" koja je posvećena
gradu i vremenu kada su boravili u njemu. Niti ovaj postav 'Divljih jagoda' nije
potrajao dugo. Krajem proljeća kreću na promotivnu turneju ali je ne završavaju,
pošto u ljeto Tifa, Podany i Šehović odlaze iz sastava. Lipovača i Čehić ostaju
sami i pozivaju bubnjara Dragana "Điđija" Jankelića (koji je ranije svirao u
Bijelom dugmetu). Čehić preuzima vokale, a u Sarajevu na koncertu pridružuje im
se Toni Janković, koji pjeva njihove stare hitove i dobiva velike ovacije
publike. Tijekom 1989. godine, 'Divlje jagode' sviraju po koncertima, a krajem
godine Lipovača u sastav zove mladog splitskog pjevača Zlatana "Gibbonnija"
Stipišića (član bivše skupine 'Osmi putnik'). Gibonni preuzima ulogu glavnog
vokala, te je taj postav snimio demo snimke koje su pomogle Zeletu da potpiše
ugovor s SAD-om, no taj projekt nikada nije ostvaren. Gibonni mijenja mišljenje
i vraća se u Split, gdje se posvećuje svojoj solo karijeri. Nakon toga Divlje
jagode prestaju sa radom.

Početkom Domovinskog rata u Hrvatskoj, Lipovača dolazi u Zagreb i snima
humanitarne koncerte. 1992. godine počinje rat u Bosni i Hercegovini, a Lipovača
ne zna ništa o svojoj obitelji u Bihaću. Nalazi se u teškom psihičkom stanju i
jedno vrijeme se ne bavi glazbom. 1993. godine, 'Jagode u sastavu Lipovača,
Čehić i Budimilić, odlaze u Njemačku i sviraju razne humanitarne koncerte. Album
Magic love, koji je bio sniman 1991. godine u studiju 'Roccoco' u Zagrebu,
objavljen je 1993. godine od diskografske kuće Croatia Records i zbog raznih
razloga potpisuje ga Sead Lipovača, a ne 'Divlje jagode' (mada se nalazi u
diskografiji 'Divljih jagoda'). Izvođači na materijalu su Lipovača (prva
gitara), Nasko Budimlić (bubnjevi), Zlatan Čehić (bas-gitara) i Žanil Tataj
(vokali). Nikša Bratoš je producent snimanja i u studiju odrađuje klavijature i
prateće glasove. Skladbu "She's gone", pjeva Emir Čerić, a "Cant stop" pjeva
tada malo poznata Tina Rupčić. Glazbu je radio Lipovača, dok tekstove potpisuju
Tataj i Gibonni. Nakon toga sastav je napustio Žanil Tataj.

Njihov sljedeći studijski album Labude kad rata ne bude, izlazi početkom 1994.
godine. Vokal na albumu je bio Zlatan Čehić. Materijal je 1993. godine pripreman
i sniman u Njemačkom gradu Gelsenkirchenu, a objavljuje ga diskografska kuća
'Croatiaton' iz Zagreba. Produkciju rade Lipovača i Denyken, dok većinu tekstova
potpisuju Fikret Kurtović i Fahrudin Pecikoza. nakon objavljivanja 'Jagode
sviraju po Njemačkoj i Hrvatskoj, a nakon toga, Lipovača pomaže Anti Jankoviću
na njegovom solo albumu. 1995. godine nakon serije koncerata po Europskim
gradovima iz sastava odlazi dugogodišnji član Zlatan Čehić, kako bi snimio svoj
solo album, a umjesto njega u 'Divlje jagode' dolazi novi basist Sanjin Karić.
Sastav nastavlja svirati po europskim gradovima i priprema materijal za novi
album.

Novi album 'Divljih jagoda' Sto vjekova, izlazi sredinom 1996. godine. Album je
snimljen u Stuttgartu, Njemačka, u studiju 'Boston', a objavljuje ga izdavačka
kuća 'Nimfasound' iz Njemačke. Materijal se sastoji od deset skladbi, od kojih
je četiri otpjevao Žanil Tataj, četiri Emir Čerić, a skladbu "Lejla" otpjevali
su zajedno. "Bihać 95", bila je instrumentalna skladba i radni naziv joj je bio
"On the way". Skladbu na engleskom jeziku "On the road again" napisao je
hrvatski glazbenik Zlatan Stipišić - Gibonni, dok naslovnu skladbu potpisuje
Sanja Grgić. Produkciju rade Lipovača i Denyken, a klavijature sviraju Toni
Lasin i Dario Grgić.

Nakon objavljivanja albuma iz sastava odlazi basista Sanjin Karić, a na njegovo
mjesto dolazi Dejan Oresković iz Slavonski Broda i novi bubnjar iz Zagreba
Thomas Balaž, koji povremeno mijenja Naska Budimlića. Poslije serije koncerta
koja se održava u Sloveniji, Hrvatskoj i Bosni i Hercegovini, 'Divlje jagode'
jedno vrijeme odlaze na odmor. Do kraja devedesetih 'Jagode' sviraju po raznim
koncertima u Europi, a 1999. godine sastav napustio je Žanil Tataj.

Godine 2002. 'Divlje jagode' se po prvi puta u javnosti pojavljuju sa novim
pjevačem Perom Galićem (bivšim članom županjskog sastava 'Opća opasnost'), a
zajedno s njim su još 2000. godine počeli raditi na materijalu za novi album.
Nakon pauze od sedam godina 'Jagode' 2003. godine objavljuju novi album Od neba
do neba. Albumu je sniman od zime 2000. do zime 2003. godine, u studijima 'Z'
Zagreb, 'Matulj' Novo Mesto, 'Promaster' Zagreb, 'Šišmiš' Velika Gorica,
'Matrix' Munchen, 'Vrbnico' Vrbnik, a objavljuje ga diskografska kuća 'Croatia
Records'. Na albumu se nalazi jedanaest skladbi od kojih se najviše izdvaja
pjesma "Marija", koja je postala veliki hit, a kao gost na materijalu pojavljuje
se Anto Janković, koji pjeva pjesmu "Ne krivi me". 2004. godine 'Croatia
Records' objavljuje kompilaciju na dvostrukom CD-u pod nazivom The very best of.
Na prvom CD-u nalaze se njihovi najveći hitovi sa bonusom od tri skladbe koje su
snimljene na njihovom prvom engleskom albumu, a na drugom nalaze se balade sa
novom verzijom skladbe "Krivo je more". Sastav odlazi u Sjedinjene Države i
Kanadu, gdje održavaju brojne koncerte, nakon čega se vraćaju kući gdje
održavaju koncerte po većim gradovima bivše Jugoslavije. 2005. godine nanovo
odlaze u Ameriku ali bez pjevača Pere Galića, koji je otišao iz sastava, a na
njegovo mjesto je došao stari član Anto Janković. U Chicagu se sastaju sa
hrvatskim rock sastavom Parni valjak i zajedno održavaju koncert. Nakon toga
vraćaju se kući i u sastav se ponovo vraća basista Sanjin Karić. Odlaze na
turneju po Australiji, a nakon toga održavaju nekoliko koncerata po Švicarskoj.

Pero Galić i Zlatan Čehić se 2006. godine ponovo vraćaju u sastav. U travnju
objavljuju singl "Piramida", kojeg zajedno pjevaju Čehić i Galić, a napisao ju
je Lipovača povodom otkrivanja bosanskih piramida u Visokom. U jesen iste godine
izlazi box set sa svim objavljeni albumima da sada, sa bonus dodacima koji se
sastoje od albuma Magic love i singla "Piramida".

Godine 2007. izlazi video uradak za singl "Piramida", a članovi 'Divljih jagoda'
najavljuju materijal za novi album. Dne 10. srpnja 'Divlje jagode' u Osijeku
sviraju zajedno sa sastavom 'Opća opasnost', prije nastupa britanskog hard rock
sastava Whitesnake.

Pero Galić napustio je sastav 2008., a pjevač je ponovo Toni Janković. Iduće
godine pjevač Jagoda postao je Marko Osmanović, frontmen daruvarskog hard-rock
sastava Cota G4, te zajedno s njime imaju koncerte po Hrvatskoj. U ljeto 2011.
najavili su izlazak novog albuma, koji se još nije pojavio. Krajem iste godine
objavili su pjesmu "Ne, nisam ja". Godine 2013. sastav napušta Marko Osmanović,
a na njegovo mjesto dolazi Livio Berak. S njim u sastavu Divlje Jagode su
objavile singl "Samo da znaš", za koji su snimili i spot. Iste godine Jagode
objavljuju i album pod nazivom Biodinamička ljubav. Na albumu gostuju Ivana
Peters i Žanil Tataj.



https://hr.wikipedia.org/wiki/Sisak

Sisak je grad u Hrvatskoj i središte Sisačko-moslavačke županije. Jedan je od
najvećih industrijskih gradova kroz povijest u Hrvatskoj zahvaljujući rafineriji
nafte, željezari, riječnoj luci te mlinskoj i pekarskoj proizvodnji. Prema
popisu stanovništva 2011. Sisak ima 47.768 stanovnika, dok uže područje ima
33.322 stanovnika.

Grad Sisak smjestio se na utocima rijeka Odre u Kupu i Kupe u Savu, u plodnom i
često močvarnom području Panonske nizine, obilježenom umjerenom kontinentalnom
klimom. Kroz povijest grad se razvijao uz Kupu, sad s njezine desne, sad s
njezine lijeve strane. Razvoju grada osobito je pridonijela činjenica da su Sava
i Kupa plovne upravo do Siska, što je potaklo gospodarski razvoj i trgovinu.

Sisak je kroz svoju povijest promijenio više službenih imena, no - nakon
ilirsko-keltske Segestice - sva su kasnija imena utemeljena na rimskom imenu
Siscija (lat. Siscia). Tako će se u ranom srednjem vijeku grad zvati Siscium, a
potom će se pojavljivati razne grafije koje upućuju na kajkavski oblik imena
grada: Sissek, Sziszek, Sciteck, Zysek, Sziscium, Scytzyc, Zitech, Scyteck. Na
koncu se pojavljuje ime Sziszak i Sisak.

Sisak spada među najstarija naselja središnje Hrvatske, budući da se tragovi
njegove urbane naseljenosti mogu pratiti sve do 4. stoljeća prije Krista. Ipak,
već i prije znakova urbanog naselja ovaj su kraj obitavali ljudi, te su prilikom
arheoloških istraživanja nađeni prapovijesni ostaci oruđa i kipića idola.

U 4. stoljeću prije Krista u ovo područje provaljuju Kelti iz plemena Segestani
(grč. Segestanoi) te se miješaju s Ilirskim starosjediocima, a zajedničkom
naselju daju svoje ime - Segestica. Čini se da je ovaj grad, smješten s desne
obale Kupe, tada bio najveći grad zapadnog dijela Panonske nizine.

Rimljani su u više navrata pokušavali osvojiti Segesticu, no to im je pošlo od
ruke tek 35. pr. Kr., kad mladi Oktavijan, koji će kasnije postati rimski car
Oktavijan August, nakon jednomjesečne opsade, s vojskom od 12.000 ljudi, osvaja
keltsko-ilirski grad, a s lijeve obale Kupe osniva rimski vojni logor - Sisciju.
Ovaj je logor ubrzo dobio status grada, a njegov je zemljopisni položaj pridonio
jačanju vojnog, prometnog i upravnog značenja toga urbanog središta, a osobito
razvoju trgovine i obrta. Rimska je Siscija imala luku na Kupi, a od sredine 3.
stoljeća i kovnicu novca koji se koristio na čitavom području prostranog Rimskog
Carstva (nekoliko je primjeraka novca kovanog u Sisciji nađeno čak u Palestini),
budući da su ga obično koristile vojne postrojbe. Usto, uz obalu Kupe bile su
smještene i terme. Također se na području antičke Siscije pretpostavlja
postojanje javnih građevina namjenjenih za zabavu stanovništva, kao što su
primjerice teatar i amfiteatar.

Arheološka istraživanja s kraja 20. i početka 21. stoljeća donijela su na
vidjelo i dijelove gradskih zidina, osobito njihov krajnji sjeverni i južni dio.
Iz toga su razdoblja poznati tlocrti mnogih građevina koje se nalaze ispod
današnjeg središta grada, a u Gradskom muzeju, kao i u privatnim zbirkama
Siščana mogu se naći brojne kovanice, geme i »rimske cigle«, kao i dijelovi
keramičkih posuda.

U doba cara Dioklecijana, rimska provincija Panonija podijeljena je 297. na
četiri dijela, a Siscija postaje glavnim gradom provincije Pannonia Savia
(Savska Panonija).

Kršćanstvo se rano javlja u ovom području. U Sisciji je već krajem 3. stoljeća
sjedište biskupije. Prvi nama poznati biskup bio je Kvirin, koji je bio biskup
od 284. do 303., a za vrijeme Dioklecijanovog progona kršćana uhvaćen je i
mučen. Na koncu je bačen u rijeku Sibaris (mađ. Gyöngyös) u današnjoj Mađarskoj.
Sv. Kvirin je zaštitnik grada Siska, a njegov je blagdan, 4. lipnja, Dan grada.

U 4. stoljeću počeo je blijediti sjaj Siscije, a nakon propasti Rimskog carstva
potpuno je zapuštena. Dolaskom Hrvata u 7. stoljeću grad se ponovo budi i raste,
a hrvatski knez Ljudevit Posavski ovdje stoluje početkom 9. stoljeća, utvrđuje
grad, te se od 819. do 822. bori se protiv Franaka. Padom panonske hrvatske
kneževine Sisak i međuriječje Save i Drave postaje bojnim poljem Mađara i južnih
knezova, da bi već za Tomislavove vladavine Sisak ušao u sastav novonastale
Kraljevine Hrvatske, što potvrđuju spisi sa splitskog crkvenog sabora. Nakon
toga dijeli sudbinu s ostatkom Hrvatske, te nakon turbulentnih događaja sa kraja
11. i početka 12. stoljeća i uspostave personalne unije dolazi pod vlast
hrvatsko-ugarskih kraljeva.

Nema točnih podataka o trenutku kad je prestala postojati Sisačka biskupija
(premda nikad nije službeno ukinuta), no pretpostavlja se da je to bilo tijekom
10. stoljeća, te će 1094. osnivanjem Zagrebačke biskupije Sisak postati feudalni
posjed zagrebačkog biskupa, koji će ga potom, 1215., pokloniti Zagrebačkom
kaptolu. U vrijeme hrvatsko-ugarskog kralja Bele IV. Sisak dobiva status gradske
općine s gradskom upravom i sudom. Sisak se otada razvija kao trgovište i
sjedište županije, čijeg je župana Kaptol birao svake godine na Lovrijenčevo.

Sisak (Siscia) je obilježen na srednjovjekovnim kartama svijeta, Ebstoforskoj iz
1235. i Hereforskoj iz 1280. godine.

Podrobniji članak o temi: Bitka kod Siska 1591. godine turski sultan Murat III.
imenuje Hasan-pašu Predojevića bosanskim beglerbegom, a upadi Turaka prema
zapadu, pa i prema Sisku i Turopolju, sve su češći. Nakon pada Bihaća, Sisak
dolazi u nezavidan položaj. Uskoro su se Turci, njih oko 12.000, počeli
okupljati kod Petrinje čije su zidine bile spaljene odlukom Hrvatskog sabora, a
kršćansku vojsku, koja se sastojala od oko 5.000 Hrvata, Nijemaca i Slovenaca,
predvode ban Toma Erdödy, vojvoda Ruprecht Eggenberg i Andrija Auersperg.

U sisačkoj tvrđavi (danas se naziva i Stari grad), što je već ranije izgrađena
uz pomoć građevinskog materijala iz stare Siscije, nalazilo se svega 800
branitelja koje su predvodili kanonici Blaž Đurak i Matija Fintić. 22. lipnja
1593. odigrala se velika bitka u kojoj je poginuo sam Hasan-paša Predojević, kao
i veliki dio njegove vojske. Ova je bitka bila prekretnica koja je naznačila
zaustavljanje turskog prodiranja dalje u Europu, a imala je i osobiti psihološki
utjecaj, jer je njome po prvi puta nakon Krbavske bitke uspostavljena ravnoteža
na hrvatsko-turskoj granici. Europu je ubrzo obišao i tiskani letak na kojem je
bila prikazana prva velika pobjeda ujedinjenih kršćanskih snaga Srednje Europe
protiv turske vojske, a zapovjednike kršćanske vojske pohvalili su papa Klement
VIII., njemački car Rudolf II. i španjolski kralj Filip II.

Povlačenjem Turaka iz ovih krajeva, početkom 18. stoljeća, prestaje i dugotrajna
stagnacija u razvoju grada. Ponovno se otvaraju trgovački putovi, a grad postaje
sve značajniji kao riječna luka. Upravo će riječno brodarstvo postati njegovim
simbolom.

U 18. i 19. stoljeću grad je podijeljen rijekom Kupom, te se njegov život odvija
u dva odvojena naselja, koja međusobno nisu imala mnogo veza. S lijeve obale
Kupe nastavlja se razvijati Civilni Sisak (nazivan kasnije i Stari Sisak) koji
još uvijek pripada Kaptolu, a s desne obale rijeke raste Vojni Sisak (nazivan i
Novi Sisak ili Prečki Sisak) koji je bio pod upravom Banske krajine. Ta je
razdvojenost trajala sve do 1874. godine.

Na početku ovog razdoblja Sisak je maleno naselje, a stanovništvo živi u drvenim
kućama tipičnog pokupskog stila gradnje, smještenim uz obalu Kupe, koja je prvi
izvor zarade, zbog luke, ali i zbog splavarenja i ribolova. Prva zidana
građevina, nakon zidanja Starog grada u 16. stoljeću, sada je župna crkva sv.
Križa, na mjestu gdje su nekad završavale južne zidine stare Siscije i gdje je u
rimsko doba bio gradski forum.

29. listopada 1838. Kaptol zagrebački donosi povelju kojom Sisak postaje
slobodno trgovište sa svojim statutom, pečatom i grbom. Već od 1828. Sisak ima i
svoju urbanističku sistematizaciju koja počiva na regulatornoj osnovi grada što
ju je izradio arhitekt Ivan Fistrović. Taj je plan predviđao nastavak rasta
grada prema rasteru ulica koje su u temelju počivale na rasporedu ulica drevne
Siscije. Stoga će i ostaci Siscije ostati zakopani ispod kasnijeg grada, a do
saznanja o njima dolazit će se postupno prilikom kasnijih građevinskih radova.
Fistrovićev plan ulica predviđa četiri uzdužne ulice (sjever-jug), koje prate
obalu Kupe. Bez obzira na njihove kasnije nazive, koji su se mijenjali s
političkim promjenama, Siščani ih uvijek zovu jednostavno Prva, Druga, Treća i
Četvrta ulica (brojeći od Kupe). Ove su četiri ulice međusobno povezane uz pomoć
više poprečnih ulica.

Uz obalu Kupe počinju rasti žitna skladišta, ali i ostale trgovačke zgrade, koje
će bitno odrediti izgled i današnjeg grada. Trgovci su se međusobno natjecali,
ne izgledom svojih kuća, nego izgledom i kvalitetom gradnje skladišta, te će ona
postati gotovo statusni simbol. Tek će se nakon toga misliti na izgradnju
gradskih palača, a grade ih opet imućni trgovci koji su u svemu imali odlučujuću
ulogu u gradu. U gradu se povećava i broj gostionica i svratišta. Tako krajem
18. i početkom 19. stoljeća postoji Stara ili Rimska pivnica s velikim podrumom,
potom zidana mala krčma na kat - današnja gostionica Lovački rog u
Kranjčevićevoj ulici, te drvena krčma na mjestu Velikog Kaptola i gostionica
Mali Kaptol. 1832. otvoreno je i veliko zidano svratište Veliki Kaptol. U
blizini željezničkog kolodvora otvara se hotel »Toplak«, te svratište »Lloyd« uz
pristanište na Kupi. U Vojnom Sisku postojao je hotel »K caru austrijanskom.«

Prvi drveni most na rijeci Kupi izgrađen je tek 1862., a kad je preopterećen
prometom dotrajao, zamijenio ga je 1934. zidani most, koji će postati jedan od
simbola grada, a Siščani će ga nazvati Stari most. U vrijeme kad je beton već
bio u širokoj uporabi, ovaj je most izgrađen od tradicionalnih sisačkih
materijala, kamena i opeke, te se ističe svojim skladnim oblicima.

Godine 1874. konačno su ujedinjeni Civilni i Vojni Sisak pod jedinstvenu upravu,
a prvi gradonačelnik jedinstvenoga i otada slobodnog kraljevskog grada bio je
ugledni trgovac Franjo Lovrić. Kroz 25 godina svoga gradonačelnikovanja postao
je jedna od najomiljenijih osoba u gradu, a Sisak je od trgovačko-obrtničkog
središta uspio dovesti do suvremenog izgleda i do kontura koje su u središtu
grada i danas prepoznatljive. Krajem ovog razdoblja počinju se razvijati i
gradski parkovi, od kojih je najstarije Šetalište Vladimira Nazora iz 1876., a
slijedio ga je park na Trgu Ljudevita Posavskog iz 1885.

1862. izgrađena je i 1. listopada iste godine puštena u promet prva željeznička
pruga u Hrvatskoj, koja je povezivala Sisak i Zidani Most, a suodnos riječnog i
željezničkog prometa postaje pretpostavka snažnog industrijskog razvoja grada.

Načinom na koji su se iz ugarskih interesa razvijale Mađarske željeznice, Sisak
je ostao izvan glavnih prometnih tokova, što je oslabilo položaj trgovine, ali i
dovelo do značajnog razvoja industrije. Industrijska postrojenja, koja su
osobito nikla nakon Prvog svjetskog rata, građena su izvan stare gradske jezgre,
a osobito na Capragu, gdje se smješta postrojenje Shella, a u blizini i ono za
preradu željeza. Oko njih su ubrzo izrasla i prigradska naselja, koja se načinom
izgradnje bitno razlikuju od dotadašnje slike Siska.

Drugi svjetski rat nije zaobišao ni Sisak, gdje je 22. lipnja 1941. osnovan i
prvi partizanski odred na području bivše Jugoslavije (vidi: Dan antifašističke
borbe). U Sisku je tijekom rata postojao logor za djecu. Riječ je bila većinom o
djeci s Kozare, koja su u tom logoru sabirana do njihova prebacivanja na druge
lokacije. Mnoga su od te djece, zbog neljudskih životnih uvjeta, zbog nedostatka
hrane, vode i liječničke skrbi, u tom logoru izgubila život. Brojni Siščani,
unatoč opasnosti zbog ustaških vlasti, obilazili su logor donoseći hranu,
mlijeko i vodu. Pred kraj rata grad su bombardirali Saveznici, a osobito njegova
prigradska naselja, željezničku prugu i industrijska postrojenja koja su gotovo
u potpunosti uništena. Nijemci su, prilikom povlačenja, namjeravali srušiti i
Stari most, no nekoliko je Siščana omelo tu njihovu nakanu.

Nakon rata započela je ubrzana obnova i industrijalizacija grada, a glavne grane
ostaju metalurška, naftna, kemijska, prehrambena i drvna industrija. Veliku
važnost i dalje ima sisačka luka. U vrijeme Hrvatskog proljeća u Sisku je bila
izuzetno živa politička aktivnost, budući da su u gradu bili moćni pripadnici
obiju strana. Općenito su »proljećari« bili okupljeni oko Rafinerije i njezine
uprave, a njihovi protivnici oko Željezare, što je odražavalo i nacionalnu
strukturu zaposlenih u tim poduzećima.

U Domovinskom ratu ponovno su došla pod udar industrijska postrojenja, osobito
sisačka Rafinerija, ali i stambene zgrade i crkve, a mnogi su Siščani poginuli.
U gradu je imala svoje sjedište postrojba »Gromovi«. Petrinja, koja je udaljena
tek nešto više od 10 km, bila je okupirana, a Sisak je bio pod gotovo
neprekidnom općom opasnosti.

Gradsko vijeće je predstavničko tijelo građana i tijelo lokalne samouprave koje
donosi akte u okviru djelokruga Grada, te obavlja druge poslove u skladu sa
Zakonom i Statutom Grada Siska. Gradsko vijeće ima 25 vijećnika. Većinu u
Gradskom vijeću ima koalicija "Hrabrost za promjene" (SDP, HNS, HSU i po dva
vijećnika Laburisti i HSP) koji imaju 14 vijećnika. Uz njih, gradsko vijeće čini
11 vijećnika koalicije "Za sigurno sutra" (HDZ, HSP AS, HSS, HSLS, SP i BUZ).

Gradonačelnik ima dva zamjenika. Gradonačelnica Siska je Kristina Ikić Baniček
(SDP), koja je 2. lipnja 2013. izabrana u drugom krugu izravnih izbora za
gradonačelnika, pri čemu je osvojila 51,12% glasova, dok je dotadašnji
gradonačelnik Dinko Pintarić (HDZ) osvojio 46,10% glasova. Zamjenici
gradonačelnice su Vlado Andučić (HNS) i Marko Krička (SDP).

Sisak se sastoji od 35 naselja: Blinjski Kut, Budaševo, Bukovsko, Crnac, Čigoć,
Donje Komarevo, Gornje Komarevo, Greda, Gušće, Hrastelnica, Jazvenik, Klobučak,
Kratečko, Letovanci, Lonja, Lukavec Posavski, Madžari, Mužilovčica, Novo Pračno,
Novo Selo, Novo Selo Palanječko, Odra Sisačka, Palanjek, Prelošćica, Sela,
Sisak, Stara Drenčina, Staro Pračno, Staro Selo, Stupno, Suvoj, Topolovac,
Veliko Svinjičko, Vurot i Žabno.

Od kraja 2005. godine u gradu djeluje i poduzeće u vlasništvu grada »Poslovne
zone«, čija je svrha osigurati pretpostavke za razvoj gospodarstva i
poduzetništva u gradu, te stvoriti podlogu za strateško planiranje njegovog
razvoja. Poslovne zone koje trenutno djeluju smještene su uz izlaz iz grada
prema Zagreb (Komunalna zona), uz gradsku zaobilaznicu (zona Tanina-Gorički), te
na južnom rubu grada (Južna industrijska zona na prostoru Željezare, Novog
Pračna i Crnca). Grad ima u planu osnovati zonu Barutana te zonu u Stupnu.

Ipak, unatoč naizgled visokoj industrijalizaciji i velikim mogućnostima,
nezaposlenost je u gradu visoka, pa prema podacima Hrvatskog zavoda za
zapošljavanje od rujna 2007. u gradu ima 4.882 nezaposlenih.

Krajem 20. i početkom 21. stoljeća u Sisku se sve više razvija i turizam,
osobito zahvaljujući zaštićenom močvarnom području Lonjskog polja, raritetnoj
ruralnoj drvenoj arhitekturi, sisačkom Starom gradu, te privlačnom središtu
grada uz obalu Kupe i arheološkom parku »Siscia.« Ovamo valja pribrojiti i lovni
turizam u okolnim šumama. Ipak, turistička je djelatnost još uvijek nedovoljno
razvijena i ne koristi sve mogućnosti koje joj se pružaju. Osobito je zamjetan
nedostatak smještajnih kapaciteta. Početkom 21. stoljeća turizam se sve više i
više razvija, to pogoduje ugodnoj klimi tijekom cijele godine, širolikoj
znamenitosti i ljubažnoću građana.

U godinama pojačanog industrijskog razvoja, od kraja Prvog svjetskog rata, pa do
1931. broj stanovnika grada više je nego udvostručen, pa je porastao s 4.000 na
čak 11.000 stanovnika.

Područje grada Siska prema popisu stanovništva iz 2001. , ima 91.764 stanovnika,
od čega na užem području grada živi 61.497. Prosječna je starost stanovništva
bila 40,4 godine, indeks starenja 104,5, a koeficijent starosti 22,7.

S obzirom na materinski jezik 50.696 (97,05%) stanovnika izjasnilo se da im je
materinski jezik hrvatski.

U Sisku je 2. listopada 1839. godine u zgradi Velikoga Kaptola (danas sjedište
ordinarijata Sisačke biskupije) prikazana prva kazališna predstava na hrvatskom
jeziku i štokavskom narječju. Bila je to drama Juran i Sofija ili Turci pod
Siskom Ivana Kukuljevića Sakcinskog. Do tog vremena predstave su izvođene na
njemačkom ili mađarskom jeziku.

Uz ove i druge ustanove, u Sisku djeluje i niz umjetnika iz raznih područja. Tu
je poznati akademski slikar Slavko Striegl, a u pripremi je otvaranje stalnog
postava njegove galerije.

Od 1995. djeluje i sastav The Bambi Molesters koji svira garage i surf glazbu, a
postigao je zapaženi uspjeh u svijetu.

Grad Sisak je tradicionalno vezan uz sportske aktivnosti, a za naglasiti je
povijesni značaj nekih športskih grana koje su u Sisku prvi puta organizirane,
ne samo na području Republike Hrvatske nego i ovom dijelu Europe. Među takvim
športovima treba istaknuti konjički sport na području Galdova, koje je danas dio
gradske jezgre.

Ime grada Siska vezano je i uz prvu hokejašku utakmicu, gombalački sport
(hrvanje), kao i najstariji nogometni klub na području Republike Hrvatske, koji
i danas vrlo uspješno djeluje.

Hrvatski nogometni klub "Segesta" osnovan je daleke 1906. godine i u
dugogodišnjem djelovanju ovaj sportski kolektiv prošao je sva ligaška
natjecanja. Od 1992. do 1997. godine član je 1. hrvatske nogometne lige, a od
1997. nastupa u 2. i 3. HNL. Uz HNK Segestu u gradu postoji NK Frankopan i NK
Metalac. Romi su organizirani u RNK Roma Sisak.

Uz nogomet, koji se igra na ovom području gotovo stoljeće, te šah koji u 1998.
godini bilježi 90 godina organiziranog djelovanja, Sisak je poznat i po
kuglačkom, ronilačkom, košarkaškom, kao i borilačkim sportovima, čiji se
predstavnici natječu u 1. odnosno 2. ligama i postižu zapažene sportske
rezultate. Uz njih zapažen je Hokejski klub INA Sisak, a djeluju i Ragbi klub
Sisak, Baseball klub Sisak storks, hrvački klub "Sisak", vaterpolski klub
"Siscia", i Košarkaški klub Sisak.

Sportsko društvo "Metalac" osnovano je 27. ožujka 1982. godine, u čijem su
sastavu djelovale odbojkaška, rukometna, kuglačka, stolnoteniska, nogometna i
sportsko ribolovna sekcija, koje su zajedno nosile naziv "Metalac" Sisak, te
streljačko društvo "Željezara". SD "Metalac" je trenutno ugašen, a funkcioniraju
dijelovi sportskog društva kao samostalne udruge građana, i to sportsko
ribolovno društvo.

2003. godine osnovan je i Rukometni klub "Siscia" koji je već u prvoj godini
rada, nakon osvajanja naslova prvaka 3. HRL, ušao u 2. hrvatsku rukometnu ligu
zapad. Već 2007. godine klub osvaja prvo mjesto, te kroz kvalifikacije stječe
pravo na ulazak u Prvu hrvatsku rukometnu ligu. RK "Siscia" tri godine za redom,
proglašen je najuspješnijom momčadi Grada Siska.



https://hr.wikipedia.org/wiki/Psihologija

Izraz "psihologija" je sastavnica koja potječe iz grčkog psiha = duh, duša,
život, um, dah i logos = govor, riječ, promišljanje, rasuđivanje. Doslovno tako
psihologija znači promišljanje ili rasuđivanje o duhu ili duši. Značenje pojma
ostaje nepromijenjeno sve do šesnaestog ili sedamnaestog stoljeća, kada mu je
pridodano novo značenje u smislu "znanost o svijesti".

Moderna psihologija je prirodna i društvena znanost koja se bavi moždanim
procesima i njihovim izražavanjem u ponašanju. Psihologija nastoji sustavnim
empirijskim istraživanjima steći znanje o uzrocima i načinu ponašanja pojedinca,
te o tome na koji način ljudi doživljavaju svijet u kojem žive. Među psihičke
procese ubrajamo razmišljanja, osjećaje (emocije), i motivacije.

Povijesno, psihologija je bila disciplina filozofije, iz koje se izdvojila 1879.
godine osnivanjem prvog psihologijskog laboratorija kojeg je u Leipzigu osnovao
Wilhelm Wundt.

Pod jedinstvenim imenom psihologija možemo naći mnoštvo povezanih disciplina. To
su:

Svaka znanost određena je metodama kojima se u istraživanju koristi. Kao
empirijska znanost psihologija istražuje samo ono što se može opažati i
provjeriti, a do spoznaja dolazi sustavnim istraživanjima. Glavne metode
psihologijskog istraživanja jesu samoopažanje, opažanje u prirodnim uvjetima,
anketno ispitivanje, proučavanje slučajeva i eksperiment.

Kao moguće krize ili problemi unutar psihoseksualnog odgoja (fiksacije) mogu se
javiti Edipov kompleks, Elektrin kompleks ili zavist na penisu.

Na grčkom riječ psyche od koje je nastala riječ psihologija, uz ostalo znači i
duša. Otud pojmovi: duševno zdravlje, duševna bolnica. Danas se taj termin
koristi da označi sav mentalni život svakog živog bića.

Freud i Jung su se razišli kada je Jung shvatio da Freud svoje učenje želi
učiniti dogmatskim, nužno nametnutim koje se obavezno mora poštovati. Tada je
Freud svoj autoritet stavio iznad doprinosa nauci i čovječanstvu. Inače, izmedju
Freuda i Junga je bio uspostavljen odnos "otac i sin" u duhu teorije o Edipovom
kompleksu.

Postoje dokazi da je pojam "psihologija" prvi uporabio Marko Marulić u za sad ne
pronađenomu djelu Psichiologia de ratione animae humanae.

Testovi su mjerni instrumenti kojima se po pravilu, objektivno mjeri određena
karakteristika objekta koji podvrgavamo testu. U psihologiji su to psihičke
osobine (emocije, sklonosti, motivacija, inteligencija). Nama najpoznatiji
testovi su testovi inteligencije, kojima pokušavamo odrediti razinu (izraženu
opisno ili brojkom) naše mentalne efikasnosti. Ako je odredimo brojčano, dobiti
ćemo kvocijent inteligencije IQ.

Stari Kinezi testirali su menalne sposobnosti se još prije 2000 godina u Kini
istražujući postoji li povezanost između socioekonomskog statusa i postignuća na
testovima. Općenito se smatra da ti testovi mjere odraz inteligencije, ali mogu
biti i odraz kulutralno uvjetovanog poznavanja pojmova. Kulturalno pristrani
testovi daju prednost ispitaniku zbog njegove određene etničke ili kulturalne
pripadnosti. Zloporaba testova inteligencije u 20. stoljeću navela je neke
psihologe na traženje testova koji bi bili kulturalno nepristrani. Međutimi
navodno kulturalno nepristrani testovi poput Cattellovog testa inteligencije
pokazali su da su u SAD-u bijela djeca iz srednje klase uspješnija od
afroameričke djece, a vrlo motivirana djeca postižu više rezultate od manje
motivirane djece. Tijekom dvadesetih godina 20. stoljeća testovi su se
inteligencije često zloupotrebljavali u SAD-u kako bi se spriječilo useljavanje
brojnih Europljana. Na otoku Ellis jedan od pionira u primjeni testova H. H.
Goddard testirao je useljenike iako većina tih osoba nije razumijela engleski
jezik. Testovi su stoga bili poražavajući, pa su prema Goddardu većina Židova,
Mađara, Talijana i Rusa bila slaboumna.

Okolinski utjecaji također mogu utjecati na rezultate, pa su tako ispitivanja
pokazala da se u okolini gdje su uvjeti ispitivanja djece bili topli i
prijateljski, smanila se dječja ankisoznost i testovi su pokazali kvocijente
inteligencije za 6 jedinica više od onih koji su bili ispitivani u ravnodušnoj
okolini.

Nedovršeni članak Psihologija koji govori o psihologiji treba dopuniti. Dopunite
ga prema pravilima Wikipedije.



https://hr.wikipedia.org/wiki/Porez_na_dodanu_vrijednost

PDV, punim imenom porez na dodanu vrijednost je suvremeni oblik oporezivanja
potrošnje i njegovo širenje je započelo šezdesetih godina 20. stoljeća. Do danas
se proširio na oko 60 zemalja širom svijeta. Prva ga je uvela Francuska 1958.
godine, a zatim i Finska 1964. godine. Ubrzo se proširio na ostale zemlje
Europske unije. Od razvijenih zemalja ga nema SAD.

PDV je svefazni porez na promet koji se obračunava u svakoj fazi proizvodno -
prodajnog ciklusa, ali samo za iznos dodane vrijednosti.

Opća stopa PDV-a u Hrvatskoj od 1. ožujka 2012. iznosi 25%, dok se za određene
proizvode i usluge primjenjuju niže stope od 13% i 5%.

Hrvatska primjenjuje načelo odredišta robe, tj. izvoz je oslobođen plaćanja
PDV-a.

Napomena : Nulta stopa je različito od poreznog oslobođenja. Kod nulte stope
proizvođači prilikom isporuke svojim proizvoda ne obračunavaju PDV, ali imaju
pravo odbiti pretporez koji je sadržan u ulaznim računima dobavljača. Stoga je
nulta stopa bolja od poreznog oslobođenja.

Pogrješka u citiranju: oznake <ref> postoje za skupinu imenovanom "B", ali nema
pripadajuće oznake <references group="B"/> Pogrješka u citiranju: oznake <ref>
postoje za skupinu imenovanom "A", ali nema pripadajuće oznake <references
group="A"/>



https://hr.wikipedia.org/wiki/Mati%C4%8Dni_broj_gra%C4%91ana

Matični broj građana je identifikacijska oznaka državljana i stranaca nekih
država, uključujući Hrvatsku. Broj osigurava jedinstveno povezivanje podataka u
službenim evidencijama, primjerice kod izmjene imena i prezimena.

U Hrvatskoj je od 1976. u uporabi 13-znamenkasti matični broj (MBG) ili
jedinstveni matični broj građana (JMBG) reguliran Zakonom o matičnom broju (NN
9/92) i Zakonom o izmjenama i dopunama Zakona o matičnom broju (NN 66/02).

Broj je stečevina iz doba Jugoslavije, tako da ga možemo naći u aktivnoj uporabi
i u drugim bivšim jugoslavenskim republikama. Prilikom uvođenja se građanima
dodjeljivao po mjestu stanovanja, a nakon toga je dodjeljivan po mjestu rođenja.

Dakle, osim što ispunjava osnovnu namjenu jednoznačnog identificiranja građana,
JMBG izravno otkriva (kazuje) i neke osobne podatke. Iz tog razloga je opisan
kao kazujući broj podložan zlouporabi, a njegova je javna uporaba ukinuta.
Međutim, mnoge institucije i davatelji usluga, kao što su banke i osiguravajuća
društva, i dalje traže od stranaka njihov matični broj.

Zakon o referendumu i drugim oblicima osobnog sudjelovanja u obavljanju državne
vlasti i lokalne i područne (regionalne) samouprave (NN 33/96, 92/01, 44/06,
58/06, 69/07, 38/09) određuje da je prilikom izjašnjavanja građana o potrebi
raspisivanja referenduma potreban unos jedinstvenog matičnog broja građana u
popis za prikupljanje potpisa.

U međuvremenu je (od 2009.) uveden novi identifikacijski broj, tzv. osobni
identifikacijski broj (OIB) koji će zamijeniti MBG, ali su u prijelaznom
razdoblju oba broja u uporabi u Hrvatskoj.

gdje DD označuje dan, MM mjesec i GGG godinu rođenja (odnose se samo posljedne 3
znamenke).

RR je broj registra u Hrvatskoj preuzet iz jugoslavenskog sustava regija. Regija
je bila kodirana po ključu:

Raspodjela brojeva unutar svakog opsega je bila unutarnja stvar svake
republike/pokrajine. U Hrvatskoj je je određeno da se broj registra ograniči
samo na kombinacije 3x za hrvatske građane, odnosno 00 i 03 za strance.

Posljednja znamenka K je kontrolni broj, koji se izračunava iz svih prethodnih
znamenaka.

7·A1 + 6·A2 + 5·A3 + 4·A4 + 3·A5 + 2·A6 + 7·A7 + 6·A8 + 5·A9 + 4·A10 + 3·A11 +
2·A12

U mnogim državama se koriste različiti matični brojevi. Primjerice u SAD se
koristi tzv. Social Security Number (SSN), koji ima devet znamenki u formatu
123-45-1234.

Prva država koja je 1. siječnja 1947. uvela brojčanu identifikaciju građana bila
je Švedska. Personnummer je 10-znamenkasti broj u kojem prvih 6 znamenki kodira
datum rođenja oblika GGMMDD, a posljednja je kontrolni zbroj.

Neke države, poput Mađarske ne koriste nikakav matični broj, jer ga drže
kršenjem prava građana.



https://hr.wikipedia.org/wiki/Islamska_dr%C5%BEava

Islamska Država (arap. الدولة الاسلامية; do 2014. poznata kao Islamska Država
Iraka i Levanta ili Islamska Država Iraka i Sirije (hrvatska kratica: IDIL;
engleska kratica: ISIL) je zločinačka državna tvorevina vehabijskih pobunjenika
na području Iraka i Sirije, koja je od 2014. proglasila kalifat. Pobunjene
vehabije pretendiraju teritorij cijelog Iraka i Levanta, što uključuje i
Libanon, Izrael te Palestinu. Osnovana je prve godine Iračkog rata 2003., a
2004. zaklela se na vjernost al-Kaidi, s kojom je prekinula odnose 2014.
Islamsku Državu čine i podržavaju brojne pobunjeničke skupine, među kojima i
njeni pobornici Mudžahedinsko savjetodavno vijeće, al-Qaida u Iraku, Vojska
el-Fatihe, Vojska drugova, Pristaše tauhida i suneta, Vojska pobjedničke sekte i
dr., kao i drugi klanovi čije pučanstvo ispovijeda sunitski islam. Cilj Islamske
Države bio je uspostavljanje kalifata u većinskim sunitskim područjima Iraka, a
kasnije i Sirije. U veljači 2014. nakon borbe za prevlast, al-Qaida je prekinula
odnose s Islamskom Državom.

Na vrhuncu Iračkog rata, Islamska Država je držala područja namjesništava
Anbara, Ninive i Kirkuka, te većinu Namjesništva Salah ad-Din, kao i dijelove
Namjesništva Babila, Dijale i Bagdada. Bakuba je bila proglašena glavnim gradom.
U vrijeme Sirijskog građanskog rata, IDIL je okupirao područja sirijska
namjesništava Raka, Edliba i Alepa.

Jama'at al-Tawhid wal-Jihad (Organizacija monoteizma i džihada)  (1999–2004)
Tanzim Qaidat al-Jihad fi Bilad al-Rafidayn (poznata i kao al-Kaida u Iraku) 
(2004–2006) Mujahideen Shura Council (Mudžahedinsko savjetodavno vijeće) (2006)
Islamska država Iraka (2006–2013) Islamska država Iraka i Levanta  (2013–2014)
Islamska država  (lipanj 2014–danas)

Promjene imena nisu bile estetske naravi, već su odražavale promjenjive
okolnosti unutar kojih se razvijala i nastala Islamska Država. U početku je
Jama'at al-Tawhid wal-Jihad težila za prevlašću u Iraku, relativno pod nadzorom
i u mirnom razdoblju do izbijanja sektaških sukoba početkom američke Invazije na
Irak 2003., te izbijanja sukoba nakon američkog povlačenja 2011.

Od tog trenutka, Islamska Država preuzela je ključnu ulogu, a odlučujuće
pojačanje dobiva u trenutku kada je Građanski rat u Siriji postao sektaški
sukob. Od tada je Islamska Država primila milijune dolara donacija i tisuće
novaka širom svijeta. Trenutno se utvrđenja Islamske Države protežu od grada
Rake na sjeveru Sirije do samih predgrađa Bagdada na jugu Iraka; udaljenost
između dva mjesta otprilike iznosi više od 500km, međutim, Islamska Država nema
stalni nadzor nad prometnicama i naseljima između dva rečena mjesta.

Brzo širenje Islamske Države može se usporediti s američkim brzim napredovanjem
u vrijeme rata u Iraku 2003. Za razliku od američkih snaga, vehabijske oružane
skupine nemaju mogućnost uporabe razarajućih zračnih napada, no, u posljednjoj
ofenzivi, vehabijske skupine uspjele su osnažiti svoje vojne kapacitete nakon
što su zarobili desetke oklopnih vozila američke proizvodnje i drugo teško
naoružanje prethodno u rukama iračke vojske.

Pučanstvo koje se nalazi pod okupacijom Islamske Države postalo je izloženo
bičevanju, sakaćenju, obezglavljivanju i razapinjanju. Žrtve ovakvih kazni bile
su razložno odabrane ili po slobodnom nahođenju vehabijskih skupina. Najčešće
žrtve su šijiti, sunitski rivali, zarobljeni vojnici i "nemoralne" žene.

Ideologija Islamske Države bazira se na selefizmu, selefijskom džihadizmu,
islamizmu i vehabizmu.

Unatoč čestom povezivanju Islamske Države s al-Kaidom, ova skupina nema
zajedničke filozofske, organizacijske niti službene veze s njom, pošto se i sama
proglasila neovisnom od al-Kaide. Trenutno, ove dvije skupine su u
neprijateljskom odnosu, iako im je zajedničko podržavanje sunitskog islama.
Al-Kaidini pojavni oblici su više-manje poznati. Ona je teroristička
organizacija s "uspavanim ćelijama", obučnim kampovima, koja izvodi terorističke
napade. Islamska Država je radije milicija te drži pod okupacijom i određeni
teritorij. I dok je al-Kaida nakon smrti Osame bin Ladena postala svjesnija
izbjagavanja indiskriminacijskih i kontraproduktivnih brutalnosti, dotle
Islamska Država izjavljuje svoju vjersku filozofiju bez kompromisa.

Razlog za okončanjem veza s al-Kaidom dogodio se u vrijeme Građanskog rata u
Siriji kada je Islamska Država ušla u sukob s Džabhatom al-Nusrom, islamističkom
skupinom koju podržava al-Kaida. Molbe al-Kaide da dvije skupine podijele zonu
utjecaja odbacio je novi vođa Islamske Države, Abu Bakr al-Bagdadi. Abu Bakr
proveo je četiri godine u američkom zarobljeništvu te je pušten 2009. Nakon niza
loših događaja između Islamske Države i al-Nusre, al-Kaida je razbaštinila
Islamsku Državu početkom 2014. Zauzvrat je Islamska Država al-Kaidu prozvala
izdajnicima i sprdnjom.



https://hr.wikipedia.org/wiki/Freddie_Mercury

Freddie Mercury (Zanzibar, 5. rujna 1946. - London, 24. studenog 1991.), bio je
britanski pjevač, tekstopisac i producent.

Freddie je rođen u državi Zanzibar, koja 1964. postaje dio afričke države
Tanzanije, pod imenom Farrokh Bulsara. Tanzanija mu je posthumno dodijelila
nagradu za osobu koja je iz Tanzanije otišla u svijet i postigla jako puno.

Majka Jer i otac Bomi porijeklom su bili Iranci koji su živjeli u Indiji i
sljedbenici zoroastrizma. Freddie je pohađao englesku školu u Indiji, gdje je
uzimao i lekcije iz sviranja klavira. U istoj školi je i dobio ime Freddie, što
je njegova obitelj isto tako prihvatila. Freddijev otac Bomi bio je računovođa
za britansku vladu. Kad su u Zanzibaru izbili nemiri, zajedno s obitelji seli se
u Feltham, Velika Britanija.

U Veliku Britaniju došao je s 18 godina i pohađao fakultet za umjetnost i
grafički dizajn, što će se u karijeri grupe Queen primijetiti na omotima albuma,
te ponekad i na garderobi sastava. Freddie je izradio i poznati logo grupe. U
Engleskoj je upoznao Rogera Taylora i Briana Maya, koji su zajedno s Timom
Staffellom svirali u sastavu Smile. Nedugo nakon toga Staffell odlazi iz sastava
i na njegovo mjesto dolazi Freddie. Dolaskom Freddieja koncepcija i izgled grupe
se bitno mijenjaju, a upravo je Mercury dao novo ime grupi. Nešto kasnije, nakon
nekoliko neuspješnih basista, dolaskom Johna Deacona, konačno je 1970. osnovan
jedan od najpoznatijih svjetskih sastava - Queen.

S glasom nevjerojatnog opsega od čak četiri oktave, bio je jedan od najboljih
vokala na tadašnjoj glazbenoj sceni, te se ujedno i danas smatra jednim od
najvećih vokala u glazbenoj povijesti. Freddie je imao izuzetan talent za
pisanje pjesama i melodija. Na to je utjecalo njegovo iskustvo u raznim vrstama
glazbe, od indijske do britanske i američke. Njegova uvjerljivo najbolja i u
svijetu najpoznatija pjesma je "Bohemian Rhapsody", s albuma A Night at the
Opera iz 1975. godine. U Britaniji se zadržala 9 tjedana na broju jedan top
ljestvice. Kroz daljnji razvoj karijere napisao je veliki broj pjesama koje su i
danas vrlo poznate i još se uvijek mogu čuti na stadionima ili u dvoranama, kao
npr. "We are the Champions"(News of the World, 1977.), "Crazy Little Thing
Called Love" (The Game 1980.), "Barcelona" (solo album Barcelona 1988.), prvu
veliku uspješnicu grupe, Killer Queen (Sheer Heart Attack 1974.) i publici vrlo
omiljenu "Love of My Life" (A Night At The Opera 1975.), koju je posvetio Mary
Austin.

1985. godine objavio je svoj prvi samostalni album u pop-rock-dance maniri Mr.
Bad Guy, ali istovremeno nastavlja raditi zajedno s grupom. Najpoznatija pjesma
s tog albuma je "Living On My Own", koja je nakon njegove smrti remiksana te
doživljava više verzija i postaje veliki hit diljem svijeta. Godine 1987.
upoznao je ženu kojoj se dugo divio Montserrat Caballé i s njom snimio album
Barcelona, na kome je najpoznatija istoimena pjesma, izvedena na otvorenju
Olimpijskih igara u Barceloni 1992. godine. Montserrat je pjevala dok je Freddie
bio na zaslonu iza nje. Godine 1987., oko Uskrsa, Freddie je saznao da boluje od
SIDE ali to nije javno priznao sve do 1991., dan prije smrti 24. studenog.
Godine 1987. je odlučio više ne odlaziti na turneje s grupom, ponajviše zbog
bolesti s kojom se morao suočiti. Jedan od njegovih posljednjih nastupa uživo
bio je u mjuziklu "Time" u Dominion Theateru 14. travnja 1988. godine, kada je
nastupao zajedno s Cliffom Richardom, te su izveli pjesmu "In My Defence". Osim
tog mjuzikla te nastupa s Montserrat Caballé, Freddie je dalje isključivo radio
studijski, npr. 1989. godine izašao je album grupe Queen The Miracle, snimljeni
su spotovi za nekoliko singlica, no turneja, kao i nastupi uživo su izostali.

1991. godine izlazi posljednji album grupe Queen za Mercuryjeva života,
Innuendo, koji sadrži dvije oproštajne pjesme - remek djelo "The Show Must Go
On" i "These Are the Days of Our Lives", proglašenu pjesmom godine u Velikoj
Britaniji. Za ove pjesme mnogi vjeruju da ih je napisao Freddie, no stvarna
istina je da su preostali članovi sastava Queen napisali te pjesme kao istinsku
odu najboljem prijatelju. Za potonju je većinu stihova napisao bubnjar Roger
Taylor. Ujedno je spot za pjesmu "The Days Of Our Lives" zadnje pojavljivanje
Freddieja u javnosti, odnosno zadnji kadar zabilježen kamerom. Spot je snimljen
u crno-bijeloj tehnici zbog Freddiejeva lošeg zdravstvenog stanja. Nekoliko
mjeseci prije smrti, mnogi su kroz spotove grupe Queen primjetili da je Freddie
drastično smršavio, te su novinari sve više i češće počeli spekulirati da boluje
od AIDS-a, što su on, članovi grupe i prijatelji energično opovrgavali. Freddie
je u to vrijeme zbog opsade novinara i pritiska javnosti postao praktički talac
u svom domu Garden Lodge u Londonu.

Freddie je bio biseksualac. Iako je s Mary Austin proveo 6 godina, nakon
njihovog prekida ostali su najbolji prijatelji sve do njegove smrti. Potkraj
70-ih počeo je istraživati i gay scenu, a najviše je volio boraviti u New Yorku,
Münchenu i na Ibizi. Početkom 80-ih, mijenja imidž: dugu kosu je skratio, te je
pustio brkove - po čemu je i dan-danas prepoznatljiv. Njegov zadnji dugogodišnji
partner bio je Jim Hutton, koji je umro 1. siječnja 2010. godine. Zajedno su
bili od 1984./1985. do Freddiejeve smrti 1991. godine. Prije njega Freddie je u
Münchenu znao često biti s austrijsko-njemačkom glumicom Barbarom Valentin, koja
je pak tvrdila da je čak i živjela s njim te da je bio ljubav njenog života.
Bili su vrlo bliski prijatelji, iako se po nekim biografijama tvrdi da su bili i
ljubavnici.

Freddie je bio veliki fan Lize Minnelli i Michaela Jacksona, s kojim je snimio
duet "State of Shock" koji nikad nije izdan kao singl u izvedbi njih dvojice,
već je Mick Jagger naknadno u studiju snimio vokale identične onim Freddijevim,
te pjesma postaje megahit. Zanimljivo je da je original pjesme s Mercuryjevim
dionicama ipak kasnije izašao u javnost. Freddie je i s Davidom Bowiem kroz
grupu Queen snimio pjesmu "Under pressure", iako je nisu nikada uživo izveli.
Surađivao je također i s Cliffom Richardom, te brojnim drugim glazbenicima i
producentima.

Godine 1995. sastav Queen objavljuje i posljednji album Made in Heaven, na
kojemu se nalaze posljednje pjesme koje je Freddie uspio otpjevati. Za pjesmu
"Mother Love", Freddie je snimio vokale 2 tjedna prije smrti, no kako je za 2
tjedna umro, Brian May (gitarist) dovršio je zadnju kiticu i tako je nastala
pjesma "Mother Love".

20. travnja 1992. održan je Koncert u spomen na Freddieja Mercuryja u Londonu,
koji su izravno prenosile televizijske postaje diljem svijeta te se smatra da je
bio gledaniji nego Live Aid. Na koncertu su uz preostale članove sastava
nastupali Tony Iommi, Robert Plant, Elton John, Axl Rose, Metallica, Paul Young,
George Michael, Extreme, Lisa Stansfield, David Bowie, Liza Minnelli, Zucchero,
Annie Lennox, Seal, Def Leppard i mnogi drugi.



https://hr.wikipedia.org/wiki/Egipat

Arapska Republika Egipat je država u sjeveroistočnoj Africi. Dio egipatskog
teritorija, Sinajski poluotok, nalazi se na području Azije. Na zapadu graniči s
Libijom, na jugu sa Sudanom, na sjeveru sa Sredozemnim morem, a na istoku s
Izraelom i Gazom.

Egipat se nalazi u sjevernoj Africi, između Sredozemnog i Crvenog mora, dok se
Sinajski poluotok nalazi u jugozapadnoj Aziji.

Glavna je značajka ove zemlje velik kontrast između doline i delte Nila i
okolnih pustinjskih prostora. Dolina Nila proteže se od juga prema sjeveru,
poput zelene vrpce kroz pustinju i najveća je oaza na svijetu. Dno doline čini
nekoliko viših prirodnih terasa i naplavne nizine. Kod Kaira se Nil dijeli na
dva rukavca. Ondje počinje plodna delta Nila, kanalima ispresijecana nizina koja
na sredozemnoj strani završava pojasom obalnih sprudova i plitkih laguna.

Dolina i delta Nila zauzimaju tek 3,5% državnog teritorija, premda ondje živi
gotovo cjelokupno stanovništvo. Zapadno od doline nalaze se široki ravnjaci
Libijske pustinje. U tim područjima prevladava šljunčana pustinja (serir), a na
zapadu pješčana pustinja (Veliko pješčano more). Na sjeveru je široka uzdužna
dolina u smjeru zapad - istok, u njoj se nalazi velika depresija Quattara (-133
m) te uz zapadnu granicu Egipta oaza Siwa. Bliže Nilu nalazi se Fajumska
depresija (-45 m), u koju se umjetnim kanalom dovodi voda iz Nila. Istočno od
doline Nila nalazi se Arapska pustinja. Ona je, za razliku od Libijske pustinje,
uglavnom gorovita, raščlanjena dubokim vadijima. Na istoku se strmo spušta do
uske obalne nizine uz Crveno more.

Egiptu pripada i Sinajski poluotok. Geografski je to dio Azije, smješten između
Sueskog i Akabskog zaljeva. Na jugu se uzdiže granitna uzvisina Sinajskog gorja,
prema sjeveru preko širokih pustinjskih ravnjaka, ispresijecanih vadijima,
prelazi u široku obalnu nizinu uz Sredozemno more.

U Egiptu prevladava suptropska pustinjska klima, ali u uskom obalnom pojasu i na
sjeveru prevladava sredozemna. Ondje zimi padne nešto kiše (150 - 200 mm).
Drugdje su padaline vrlo rijetke (manje od 50 mm na godinu) i pojavljuju se u
obliku kratkotrajnih pljuskova. Od ožujka do lipnja čest je hamsin, vruć vjetar
iz Libijske pustinje.

Egipat je dar Nila. Opstanak države kroz višetisućljetnu je povijest usko
povezan s rijekom i njezinim redovitim poplavljivanjima. Poplave su prije
podizanja brane kod Asuana dosezale vrhunac u rujnu, u Donjem Egiptu u listopadu
i obogaćivale tla plodnim muljem. Godine 1902. kod Asuana je izgrađena prva
brana, a 1957. - 1970., 6 km iznad stare brane, uz pomoć SSSR-a podignuta je i
nova Asuanska brana (visoka 111 m, dugačka 3800 m). Iza nje je nastalo gotovo
500 km dugačko i 4014 km2 veliko jezero Nasser s kapacitetom od 162 milijarde m3
vode.

Tom vodom natapa se dodatnih 910000 ha poljoprivrednih površina. Prema sudansko
- egipatskom sporazumu, Egipat godišnje ima pravo na 66% vode Nila kod Asuana, a
Sudan do 34%. Izgradnja brane promijenila je okoliš u dolini Nila. Kako veći dio
mulja ostaje u jezeru i više ne dolazi do polja, bilo je nužno znatno povećati
uporabu umjetnih gnojiva.

U uskom pojasu uz sredozemnu obalu nalazi se stepa s niskim grmljem, na Sinaju i
u gorskim predjelima Arapske pustinje polupustinja, a sve su drugo pustinjska
područja. Pustinje zauzimaju 97% površine.

Podrobniji članak o temi: Egipatski guvernorati Egipat se dijeli na 27
guvernorata.

Prema popisu stanovništva iz 2003. Egipat je imao 74.718.797 stanovnika.
Prosječna gustoća naseljenosti je 75 st/km2. Stanovništvo se munjevito povećava
zahvaljujući visokom natalitetu, tako da je Egipat primjerice 1976. imao tek
36.626.204 stanovnika.

Stanovnici su uglavnom Egipćani iz arapske jezične skupine (99%), arabizirani
potomci afrazijskih (tzv. hamitsko - semitskih) starih Egipćana. Snažan
predarapski element očuvan je prije svega među Koptima i seoskim stanovništvom u
unutrašnjosti (tzv. felasi).

Na krajnjem jugu žive afroazijski ("hamitski") Nubijci (oko 200000). Pri gradnji
Asuanske brane preseljeni su sjeverno od Asuana. U pustinji još živi oko 50000
Beduina.

Po vjeroispovijedi stanovnici su sunitski muslimani (oko 90%) i kršćani (oko
10%), ponajprije Kopti. Pripadnici Koptske crkve po službenim procjenama čine
oko 6 % stanovništva, a po njihovim vlastitim procjenama 10 - 12% stanovništva.

Osim njih, postoje i druge kršćanske zajednice (protestanti, katolici, grčki
pravoslavci, armenski kršćani, sirijski, maronitski kršćani itd.).

Redovite godišnje poplave oko Nila tisućljećima su određivale način života
stanovništva i omogućile rani razvoj prvih mezolitskih kultura. Prva veća
naselja nastala su između 6600. i 5100. godina pr. Kr., a kasnije i dvije
države, Donji Egipat u području delte Nila te Gornji Egipat južno od delte Nila
oko 3100. godine pr. Kr.

Kralj Narmer iz Gornjeg Egipta osvojio je Donji Egipat i stvorio prvu
jedinstvenu državu te utemeljio prvu dinastiju egipatskih faraona. Razdoblje
prvih triju dinastija nazivamo ranim razdobljem (2925. - 2575. pr. Kr.),
uslijedilo je razdoblje Stare države (2575. - oko 2130. pr. Kr.) u kojem su
podignute piramide i osvojena Nubija (glavni grad Memfis). Potom je došlo do
raspada jedinstvene države, a onda je nastalo razdoblje Srednje države pod
faraonom Amenemhetom i nasljednicima iz 12. dinastije (1983. - oko 1600. pr.
Kr.). Oko 1630. pr. Kr. Egipat su osvojili semitski Hiksi (do 1521. pr. Kr.).
Uslijedilo je razdoblje Nove države (oko 1530. - 1075. pr. Kr.) s glavnim gradom
Tebom.

U tom razdoblju Egipat dostiže vrhunac razvoja i širi se sve do Eufrata, a nakon
1075. pr. Kr. zbog unutrašnjih je sukoba snaga kraljevstva postupno slabila.
Najprije su ga osvojili Nubijci (oko 730. - 664. pr. Kr.), a potom su ih Asirci
i Babilonci posve potisnuli iz Azije. Godine 525. pr. Kr. perzijski je kralj
Kambiz osvojio Egipat i od njega stvorio perzijsku pokrajinu. Godine 332. pr.
Kr. Egipat je osvojio Aleksandar Veliki, a nakon njegove smrti (323. pr. Kr.)
preuzeo ga je Ptolemej i utemeljio dinastiju Ptolemejevića (305. - 30. pr. Kr.).
Glavni grad njihove države bila je Aleksandrija, snažno žarište helenističke
kulture.

Kraljica Kleopatra VII.. (51. - 30. pr. Kr.), posljednja ptolemejska vladarica,
udala se 37. pr. Kr. za Marka Antonija, rimskog suvladara, ali je pokušaj
stvaranja snažne države propao i Egipat je postao rimskom provincijom pod
izravnom upravom cezara (30. pr. Kr.). Nakon podjele Rimskog Carstva (395.)
Egipat je postao dijelom Istočnorimskog Carstva tj. Bizantskog Carstva.

Znanstvena disciplina koja proučava staroegipatsku kulturu ovog razdoblja naziva
se egiptologija.

Između 623. i 642. Egipat su osvojili Arapi i u dotad posve kršćansku zemlju
donijeli islam i arapski jezik. Državom su u početku vladali kalifovi
namjesnici, a kada je sredinom 9. st. utjecaj abasidskih kalifova oslabio,
gotovo se posve osamostalila pod vlašću namjesnika iz dinastije Tulunida (868. -
905.) i Ihšidida (935. - 969.).

Godine 969. Egipat su osvojili sjevernoafrički vladari iz dinastije Fatimida,
koji su bili šijitski muslimani (ismaeliti). Pretvorili su ga u središte svoje
države s prijestolnicom u Kairu (utemeljen 973.). Kada su 1099. križari osvojili
Jeruzalem, fatimidski vladar Adid uputio je 1168.

Kurdskog vojnog zapovjednika Saladina u rat protiv križara. Godine 1171. on je s
prijestolja svrgnuo posljednjeg fatimidskog vladara, ponovno uveo sunitski islam
i 1175. proglasio se sultanom (dinastija Ejubida).

Ejubidskog sultana svrgnuli su 1250. s vlasti Mameluci, pripadnici sultanove
osobne straže, robovi turskog i mongolskog podrijetla. Godine 1517. turski
sultan Selim I. osvojio je Egipat i Mameluke postavio za upravitelje države.

Godine 1798. Egipat je osvojio Napoleon Bonaparte i pokušao ga pretvoriti u
francusku koloniju, no Francuzi su se 1801. morali povući pred vojskom turskog
generala Mehmeda Alija. On je 1805. postao sultanovim namjesnikom u Egiptu (do
1848.) i krvavo se obračunao s Mamelucima (1811.). Velikim gospodarskim i
političkim reformama značajno je ojačao Egipat i otvorio ga zapadnom utjecaju.
Francuzi su 1854. dobili koncesiju za izgradnju Sueskog kanala (otvoren 1869.),
što je bitno povećalo stratešku važnost Egipta.

Velika je Britanija ušla u rat s vojskom Egipta 1882. Otada je većinu vlasti
imao britanski upravitelj, dok su egipatski potkraljevi imali uglavnom formalne
dužnosti. Kada je na početku I. svjetskog rata Turska stupila u rat na strani
Centralnih sila, Velika Britanija je 1914. pretvorila Egipat u protektorat i
preuzela nadzor nad Sueskim kanalom.

Nakon rata u Egiptu je nastao masovni pokret pod vodstvom stranke Wafd, čiji je
cilj bio izboriti neovisnost. Godine 1919. došlo je do masovnih nemira, Egipat
je 28. veljače 1922. postao neovisnom kraljevinom pod vlašću kralja Fuada I.
(1922.- 1936.), premda je Velika Britanija zadržala poprilične ovlasti, pa tako
i pravo stacioniranja svojih jedinica u Egiptu.

Nakon razdoblja kraljevske diktature (1930. - 1935.) na parlamentarnim je
izborima pobijedila stranka Wafd. Godine 1936. postigla je novi sporazum s
Velikom Britanijom po kojem su britanske snage ostale samo na području Sueskog
kanala. Na početku II. svjetskog rata Velika Britanija je Egipat ponovno de
facto pretvorila u protektorat. Njemački pokušaj prodora do Sueskog kanala
Britanci su 1942. zajedno sa saveznicima zaustavili kod El Alameina.

Nakon II. svjetskog rata egipatske su političke stranke ponovno pokušale
potisnuti Britance iz Egipta, a unutrašnju je situaciju bitno pogoršalo i poraz
u ratu arapskih zemalja protiv Izraela (1948. - 1949.) te sve snažniji islamski
fundamentalizam (između ostalih i Muslimanske braće).

Godine 1922. bile su u Egiptu tri javne srednje škole, a 1954. ih je bilo 765.
Ranih 1950-ih Egipćane su morile plućne bolesti, boginje i tifus. Velika većina
povremeno je bolovala od amebske dizenterije, a 64 % njih patilo je od crijevnih
nametnika. Trahom, očna gonoreja i druge očne bolesti, koje većinom raznose
muhe, ishodovale su činjenicom da je Egipat bio država s najvećim brojem
slabovidnih osoba. Oko 150 000 stanovnika bilo je posve slijepo, a 3 580 000 je
pogodio trahom. Bilharzija je također bila jedna od najraširenijih bolesti.
Smrtnost je dostizala zapanjujući omjer od 129 prema 1 000, a prosječni životni
vijek iznosio je 37 godina. 50 % muškaraca bilo je nepismeno.

Bilo je ukupno 2 700 000 poljoprivrednika, a dva milijuna posjedovala su manje
od pola jutra. 85% cjelokupnog pučanstva činili su bezemljaši. Oko 2 000 bogatih
paša imalo je u vlasništvu 1 200 000 jutara. 36% cjelokupnoga obradivog
zemljišta bilo je u rukama 0,5 % pučanstva. Polovinu egipatskoga državnog
dohotka 1952. pobralo je 1,5 % pučanstva. Milijuni seljaka felaha živjeli su u
neopisivoj bijedi, sa svojim bivolima u mulju, blatu i gnoju. Nasser će,
prigrabivši vlast, ograničiti individualni posjed zemljišta na 200 jutara.

Skupina nezadovoljnih časnika pod vodstvom Gamala Abdela Nassera izvela je 22.
srpnja 1952. državni udar i umjesto kralja Faruka I. (1936. - 1952.) na
prijestolje postavila kralja Fuada II., iako je sve ovlasti zapravo preuzelo
Revolucionarno vijeće pod vodstvom vrhovnog vojnog zapovjednika Mohammada
Naguiba. Dne 18. svibnja 1953. proglašena je republika. M. Naguib je postao
predsjednikom republike i vlade. Nakon pokušaja atentata na potpredsjednika
vlade G. A. Nassera (1954.) M. Naguib je uklonjen iz politike, a radikalni G. A.
Nasser postao je predsjednikom vlade i republike.

Tijekom Nasserove vladavine donesen je zakon o minimalnoj nadnici, a gradile su
se tvornice papira, jute, šećera, automobilskih guma itd. Podignuta je velika
tvornica umjetnih gnojiva koja je godišnje proizvodila 375 000 tona nitrata, a
pokretala ju je električna energija dobivena s Asuanske brane. Pokraj Heluana
izgrađene su livnica željeza i čelika, kako bi se iskoristile pričuve željezne
rude blizu Asuana. 400 000 000 dolara skupa Asuanska brana, osim koristi u vidu
dobijanja struje, ishodovala je povećanjem ukupne obradive površine zemlje s 2
400 000 na 3 200 000 hektara. Povećana je proizvodnja riže, a 280 000 hektara
zemlje Gornjeg Egipta koja je davala samo jednu žetvu godišnje stalno se
navodnjavalo u cilju povećanja prihoda po hektaru. Prihod od pamuka iznosio je
538 kg po hektaru, više nego u SAD-u gdje je bilo 380 kg po hektaru.

U sklopu velikih gospodarskih i društvenih reformi 1956. započela je postupna
nacionalizacija gospodarstva, a 26. srpnja 1956. nacionaliziran je i Sueski
kanal, dotad u vlasništvu britanskih i francuskih dioničara. Izraelska je vojska
29.10. - 2.12.1956. zauzela Sinaj i stigla do do Sueskog kanala. Onamo su svoju
vojsku uputile i Velika Britanija i Francuska.

Zbog opasnosti da će se uplesti i Sovjetski Savez, a po odluci UN-a, s područja
kanala morale su se povući sve strane jedinice. Pobjednik G. A. Naser postao je
tako vođom čitavog arapskog svijeta. 22. veljače 1958. službeno je proglašeno
ujedinjenje Egipta i Sirije u Ujedinjenu Arapsku Republiku (UAR) s predsjednikom
G. A. Nasserom, no Sirija je već 29. rujna.1961. istupila iz tog saveza. Unatoč
raspadu zajedničke države Egipat je naziv UAR zadržao do 1971.

U Šestodnevnom ratu (5. - 10. lipnja 1967.) Egipat je doživio katastrofalan
poraz, a izraelske su jedinice za samo nekoliko dana zauzele Sinaj i prodrle do
Sueskog kanala. Poraz u ratu i propast zamisli "arapskog socijalizma" na
gospodarskom planu poništili su početne uspjehe naserizma, a Naserov nasljednik
Anwar el Sadat (1970. - 1981.) tješnje se povezao sa zapadom.

Dne 6. listopada 1973. egipatskim i sirijskim napadom na Izrael počeo je
listopadski ili jomkipurski rat, u kojem ove dvije države nisu uspjele
protjerati Izrael sa Sinaja, a daljnjim pregovorima ipak su postigle njegovo
djelomično povlačenje i otvaranje Sueskog kanala (zatvoren 1967. - 1975.).

Na Sadatov poticaj i nakon dugotrajnih pregovora u Camp Davidu (SAD), Egipat i
Izrael potpisali su 26. ožujka 1979. u Washingtonu mirovni sporazum, njime je
određeno da se Izrael do 25. travnja 1982. povuče s cijelog Sinajskog poluotoka.
Sadat je pao kao žrtva atentata islamskih ekstremista okupljenih u Muslimanskom
bratstvu (6.10.1981.), a njegov nasljednik Hosni Mubarak (od 6. listopada 1981.)
umjerenom je liberalizacijom smanjio unutrašnje napetosti i politikom "hladnog
mira" prema Izraelu obnovio odnose s arapskim državama.

Nakon izbora 1978. na vlasti su Mubarakova Narodnooslobodilačka stranka i
njezine lijeve saveznice. Egipat potkraj 90-ih godina sve više pogađaju
gospodarski problemi, velike socijalne napetosti i sve izraženiji islamski
fundamentalizam. Islamske skupine, koje najviše imaju potpore u Gornjem Egiptu,
pribjegle su terorizmu, usmjerenom i protiv stranih turista. Još uvijek nije
riješen spor sa Sudanom zbog granice na području Hala'ib (20 580 km2), gdje bi
trebala biti bogata nalazišta nafte.

Godine 2011., u Egiptu se dogodila revolucija kao niz prosvjeda, demonstracija,
marševa, otkazivanja građanske poslušnosti, nereda i sukoba između prosvjednika
i policijskih snaga. Započelo je 25. siječnja 2011. godine, na dan koji se
obilježava kao praznik policije, a završilo svrgavanjem dotadašnjeg egipatskog
predsjednika Hosnija Mubaraka.

G. A. Nasser je nakon 1961. nacionalizirao cjelokupno gospodarstvo, osim
poljodjelstva. Njegov nasljednik A. el Sadat nadomjestio je
centralističko-plansko socijalističko gospodarstvo "politikom otvorenih vrata".

Njome je potaknut razvoj privatnog poduzetništva i privučen strani kapital te
smanjeno upletanje države u gospodarstvo. Godine 1993. pokrenut je i velik
program privatizacije državnih poduzeća, premda ona još uvijek ostvaruju više od
dvije trećine dodane vrijednosti u industriji.

Po Ustavu od 11.9.1971., Egipat je predsjednička republika. Pravo glasa imaju
svi državljani stariji od 18 godina. Predsjednika republike predlaže parlament,
a potom ga na referendumu mora potvrditi većina glasača. Njegov mandat traje
šest godina.

Ima vrlo velike ovlasti: imenuje predsjednika vlade, ministre i druge visoke
državne dužnosnike, parlamentu predlaže nove zakone i ima pravo veta na
izglasane zakone, može raspisati referendum o važnim pitanjima i raspustiti
parlament (za to treba potvrdu većine glasača na referendumu), može proglasiti
izvanredno stanje i privremeno vladati na temelju predsjedničih odluka.

Jednodomnu Nacionalnu skupštinu čini 454 zastupnika; 444 bira se na općim
izborima na pet godina, a 10 imenuje predsjednik republike. Savjetodavno vijeće
(Šura) ima 210 članova; 153 biraju građani, a 57 imenuje predsjednik republike.
To je isključivo savjetodavno tijelo bez zakonodavnih ovlasti.



https://hr.wikipedia.org/wiki/Banovina_Hrvatska

Banovina Hrvatska je bila autonomna teritorijalna jedinica unutar Kraljevine
Jugoslavije. Njen nastanak je rezultat suradnje hrvatskih političkih vođa s
vođama Srba Prečana i prinudnog napuštanja koncepta centralizma od strane
srbijanskih političara i dvora. Stvorena je na temelju političkog sporazuma
između Dragiše Cvetkovića, predsjednika jugoslavenske vlade i predstavnika
srbijanskih političkih čimbenika okupljenih oko kneza namjesnika Pavla i Vladka
Mačeka, čelnika HSS-a i Seljačko-demokratske koalicije (u kojoj je sudjelovala
prečanska Samostalna demokratska stranka) predstavnika najjače hrvatske
političke skupine (tzv. sporazum Cvetković-Maček). Zakonski počinje postojati
donošenjem Uredbe o Banovini Hrvatskoj 26. kolovoza 1939. Poznata je kao
"mačekovsko rješenje hrvatskoga pitanja".

Banovina Hrvatska rezultat je pokušaja rješavanja hrvatskog pitanja i stvaranja
mogućnosti za opstanak jugoslavenske države u okolnostima zaoštrenih europskih
političkih prilika uoči II. svjetskog rata. Hrvatska strana smatrala je utvrđena
rješenja privremenima, tj. etapom u cjelovitu preuređenju jugoslavenske
kraljevine. Banovina Hrvatska uspostavljena je na temelju članka 116. Ustava iz
1931., dakle kao izvanredna mjera, uz istodobno raspuštanje Narodnoga
predstavništva, kako bi se izbjeglo neizvjesno potvrđivanje Uredbe u Narodnoj
skupštini. Njezinom uspostavom bitno su se promijenile političko-teritorijalna
organizacija i ovlasti vlasti Kraljevine Jugoslavije, jer je stvorena zasebna
jedinica sa širokim ovlastima u području zakonodavne, upravne i sudske vlasti s
obilježjima državnosti, koja su je približavala statusu federalne jedinice.

Banovinu Hrvatsku činile su dotadašnje banovine Savska i Primorska te kotari
Dubrovnik, Ilok, Šid, Brčko, Gradačac, Derventa, Travnik i Fojnica, dakle
najveći dio područja Kraljevine Jugoslavije s većinskim hrvatskim pučanstvom. U
njezine su ovlasti preneseni poslovi poljoprivrede, trgovine, industrije, šuma,
rudnika, građevina, socijalne politike i narodnog zdravlja, tjelesnog odgoja,
pravde, prosvjete i unutarnje uprave, tj. većina poslova, osim vanjskih, vojnih
i sigurnosnih te onih poslova koji su osiguravali jedinstveni gospodarski i
novčarski sustav. Poslije je tim ovlastima dodano sudstvo i oružništvo. Banovina
je imala veliko značenje, budući da je njome obnovljena hrvatska državnost,
izgubljena 1918., konsolidiran je nacionalni prostor, a zadobivena je i toliko
željena autonomija od Beograda. Po prvi put još od srednjeg vijeka, većina
hrvatskog naroda se našla u jednoj teritorijalnoj jedinici. Hrvati su dočekali
stvaranje Banovine kao prvi korak prema hrvatskoj nezavisnosti.

Predviđena je potrebna financijske samostalnost iz autonomnih prihoda kako bi
Banovina uspješno mogla obavljati poslove iz svojih ovlasti. Organizacija vlasti
u Banovini Hrvatskoj predviđala je da zakonodavnu vlast u ovlastima Banovine
obavljaju zajednički kralj i Sabor. Sabor je vrhovno zakonodavno i predstavničko
tijelo u poslovima iz ovlasti Banovine. Upravnu vlast imao je ban, koji je morao
supotpisati svaki pisani čin kraljevske vlasti u Banovini. Bana je imenovao
kralj, a odgovoran je Saboru i kralju. Banska se vlast ostvarivala preko 11
odjela kojima su na čelu bili odjelni predstojnici što ih je postavljao ban.
Prvi ban Banovine Hrvatske bio je Ivan Šubašić.

Kraljevina SHS bila je nedemokratska monarhija s prevlašću Beograda, Srbije i
dinastije Karađorđević u kojoj su nesrpski narodi bili dovedeni u neravnopravan
položaj: financijski su iskorištavani, a oko 90% ministara, dužnosnika i visokih
časnika su bili Srbijanci i Crnogorci. Učestali su bili progoni i politička
ubojstva. Kada su se 1927. protiv centralizma ujedinili Hrvati i hrvatski Srbi,
sklopivši Seljačko-demokratsku koaliciju, bio je to poticaj da se u beogradskoj
Narodnoj skupštini izvrši atentat na najistaknutije hrvatske zastupnike na čelu
sa Stjepanom Radićem. Iduće godine proglašena je izravna diktatura kralja
Aleksandra. Država je podijeljena na banovine i dobila je novo ime, Kraljevina
Jugoslavija. HSS na čelu s Mačekom tražio je javno 1932. povratak na 1918. i
novi ustroj zemlje. Nakon 1928. hrvatski zastupnici su provodili opstrukciju
Narodne skupštine, zasjedajući u sabornici na Trgu sv. Marka kao Hrvatsko
narodno zastupstvo. Brojnim organizacijama HSS-a, poput Zaštite, Hrvatske žene,
Gospodarske sloge, Hrvatskog radničkog saveza i sl. premrežili su hrvatske
krajeve i zapravo uspostavili svoj sustav vlasti. Hrvatsko pitanje postalo je od
presudne važnosti za opstanak države. Odnosi u zemlji promijenili su se poslije
atentata na kralja Aleksandra 1934. izvedenog of strane VMRO-a uz pomoć ustaša u
Marseillesu. Kraljevina Jugoslavija se uskoro odvaja od politike francuske i
versailleske Europe te skreće prema fašizmu.

Nakon smjene Bogoljuba Jevtića, za premijera je 1935. postavljen Milan
Stojadinović, vođa Jugoslavenske radikalne zajednice (sačinjavale su je JNS, JMO
i SLS). Stojadinović, doduše, počinje pregovore s Vladkom Mačekom oko statusa
Hrvatske, ali za njegova mandata oni neće biti završeni. Iako je režimskoj
listi, pomoću snažnih mjera političkog terora i izbornih prijevara, pripala
većina na izborima za Narodnu skupštinu Kraljevine Jugoslavije 1938., duboka
politička kriza dovodi 5. veljače 1939. do pada vlade Milana Stojadinovića. Knez
Pavle Karađorđević povjerava sastav nove vlade ranijem ministru Dragiši
Cvetkoviću. U svom programskom govoru Cvetković najavljuje da vlada treba
riješiti i hrvatsko pitanje, što je bilo prvo priznanje postojanja hrvatskog
pitanja. Pregovori Mačeka i Cvetkovića započeli su u travnju. U pregovorima su
sudjelovali i predstavnici Samostalne demokratske stranke koja je okupljala Srbe
Prečane i još od 1927. bila u koaliciji s HSS-om (Seljačko-demokratska
koalicija). Predstavnici oporbenih srbijanskih stranaka, s kojima je SDK
zajednički nastupila na prijašnjim izborima 1935. i 1938., odbili su sudjelovati
u pregovorima.

Početkom srpnja Cvetković i Maček našli su se u Šubašićevoj kući u Vukovoj
Gorici, gdje postižu privremeni sporazum o opsegu Banovine. Pregovori su se
oduljili i zapali u ozbiljnu krizu početkom kolovoza. Vijesti o neizbježnom
približavanju velikog rata u Europi utjecale su na spremnost obiju strana da
sklope sporazum kojim bi se "koliko-toliko zatrapao jaz između Hrvata i Srba".
Na Mačeka je osobito utjecao Juraj Krnjević, koji u to doba boravi u emigraciji
u Švicarskoj. Maček i Cvetković te šestorica stručnjaka, koji su radili na
razgraničenju ovlasti resora (hrvatski članovi povjerenstva bili su dr. Juraj
Šutej kao glavni stručnjak te sveučilišni profesor dr. Ivo Krbek i financijski
stručnjak Ljudevit Filipančić kao pomoćnici, dok su srpsku stranu predstavljali
dr. Konstantinović, dr. Ilić i dr. Tasić) sastali su se na Mačekovu imanju u
Kupincu i radili na sporazumu 16.–20. kolovoza točno u ponoć.

Sporazum je konačno dovršen 23. kolovoza. 24. kolovoza na Bledu knez Pavle
primio je Cvetkovića i Mačeka u audijenciju, na kojoj je razgovarao o sporazumu
te je inzistirao da Maček uđe u novu vladu. Iako on to u tom trenutku nije
kanio, na kraju je pristao. Hrvatsko narodno zastupstvo (hrvatski zastupnici u
Narodnoj skupštini Kraljevine Jugoslavije) odobrilo je sporazum sa 80 glasova za
i jednim protiv. Nakon što je sporazum odobrio i namjesnik knez Pavle,
sastavljena je 26. kolovoza nova vlada, u kojoj Maček preuzima mjesto
potpredsjednika, a HSS ima još četiri ministra. Istoga dana donesena je Uredba o
banovini Hrvatskoj, kojom je Banovina dobila posebno hrvatsko predstavničko
tijelo (Sabor), uz kraljevu sankciju isključivo kompetentan za donošenje
autonomnih propisa, te autonomnu vladu na čelu s banom, odgovornim samo
Hrvatskom saboru.

Ovaj sporazum pravno je utvrđen vladinom Uredbom o Banovini Hrvatskoj na osnovi
čl. 116. Ustava, koji je dozvoljavao da kruna može raditi mimo ustavnih odredbi
i zakonskih propisa u okolnostima rata, mobilizacije, nereda i pobuna, koje bi
dovodile u pitanje javni poredak i sigurnost države, ili kada su ugroženi javni
interesi.

29. kolovoza u sabornici na Trgu sv. Marka zasjedalo je Hrvatsko narodno
zastupstvo, koje je s 80 glasova za i jednim protiv prihvatilo sporazum. Hrvati
su uglavnom s oduševljenjem dočekali potpisivanje sporazuma. Tako je,
primjerice, u Slavonskom Brodu održan javni skup i proslava s oko pet tisuća
prisutnih.

Najbrojniji nezadovoljnici bili su Srbi u Hrvatskoj, koji su gotovo odmah počeli
tražiti autonomiju ili izdvajanja svojih srezova i kotara iz Banovine (primjer
je Vukovarska rezolucija), potpirivani djelovanjem Srpskog kulturnog kluba i
pokreta Srbi na okup. Srpska pravoslavna crkva nije podržavala hrvatsku
autonomiju. Mnogi srbijanski političari bili su nezadovoljni Sporazumom,
smatrajući da se Hrvatima previše popustilo, rasla je djelatnost četnika,
pro-nacističke organizacije Zbor Dimitrija Ljotića i sličnih. Ustaše i drugi
hrvatski nacionalisti osuđivali su sporazum sa Srbima i nazivali Mačeka
izdajnikom jer su bosanskohercegovačke muslimane smatrali dijelom hrvatskoga
naroda. Ustaše su kao granice "povijesne Hrvatske" vidjeli Zemun, rijeku Drinu i
Boku Kotorsku. Nisu bili zadovoljni ni komunisti, jer su ih vlasti nastavile
nesmiljeno progoniti, u čemu su sudjelovale i institucije Banovine Hrvatske. Po
njihovoj ocjeni, hrvatska i srpska buržoazija nagodile su se za vlast i položaje
na račun radnika i seljaka.

Negodovanje postignutim Sporazumom i nagovještajima daljeg preuređenja zemlje, u
svojim su proglasima istakli članovi radničkog i omladinskog pokreta Bosne i
Hercegovine. Svojim prosvjedom oglasila se i bosanskohercegovačka akademska
mladež, koja se nalazila na studijima u Beogradu i Zagrebu, i pokraj ostalih
istakla i zahtjev za autonomijom BiH. Sporazumom Cvetković-Maček ne samo da nije
ponuđeno trajno i za sve zadovoljavajuće rješenje nacionalnog pitanja nego je
otvoren i čitav niz drugih problema pa i problem BiH. Među njene narode uvukao
se nemir i pozivima "na okup" zbijali su se redovi u nastojanju da se zaštite
ugroženi nacionalni interesi. Mačekovo je stajalište bilo da se najprije provedu
slobodni i demokratski izbori te potom dovrši federalizacija zemlje, dok je
srpska strana tražila da se prije saziva parlamenta uspostave i druge jedinice.
Politički čimbenici Srbije tražili su da se cjelokupan prostor BiH uključi u
treću, srpsku jedinicu (Velika Srbija). Muslimani su zagovarali autonomiju BiH,
dok su iskrsnula pitanja položaja Crne Gore, Vojvodine, pa čak i Makedonije.
Prije okončanja rasprava Jugoslavija se početkom II. svjetskog rata raspala.
Sporovi su nastavljeni u krugu oko izbjegličke vlade, ali bez ikakvih učinaka.

Podrobniji članci o temama: Državni udar u Kraljevini Jugoslaviji, Travanjski
rat, i Uspostava NDH

Iako se Kraljevina Jugoslavija, zajedno s Banovinom Hrvatskom, pokušala održati
van rata, to joj je sve teže uspijevalo. Jedva održavana, vlada Cvetković-Maček
je srušena nakon pristupanja Jugoslavije Trojnom paktu (25. ožujka 1941.), kada
je 27. ožujka 1941., uz pomoć zapadnih obavještajnih službi, izvršen vojni udar
generala Dušana Simovića, te umjesto regenta Pavla, punoljetnim je proglašen
kralj Petar II. Iako je jedan od ciljeva udara bio ukidanje hrvatske autonomije,
približavanje rata nagnalo je pučiste na traženje saveznika u Hrvatima. Vlada
generala Dušana Simovića nastojala je nagovoriti Vladka Mačeka na ponovno
preuzimanje dužnosti potpredsjednika vlade ustupcima kojima bi se hrvatska
autonomija protegnula na žandarmeriju i sudove.

Stalna politička i socijalna kriza u zemlji dovela je do njezina trenutačnog
raspada u travnju 1941., bez borbe, kada i kralj i vlada bježe u inozemstvo.
Raspad Jugoslavije, sazdane na velikosrpskoj hegemoniji i represiji, pokazao je
njezinu povijesnu slabost, jer su je napustili svi, pa i sam dvor i vlada
izbjegavši iz zemlje. Granice su skrojene po želji okupatora. Poslije
proglašenja NDH, 10 travnja 1941. nije bilo ni dana bezvlašća jer su se sve
institucije Banovine Hrvatske stavile na raspolaganje novouspostavljenoj državi.

Vršitelj dužnosti bana Banovine Hrvatske, odjelni predstojnik Žilić, na kojega
je Ivan Šubašić prilikom odlaska iz zemlje prenio svoje ovlasti, službeno je
predao vlast Kvaterniku. Nakon proglasa o uspostavi NDH Slavko Kvaternik je
upotrijebio stari banovinski administrativni aparat i potpuno se oslonio na
postrojbe Hrvatske seljačke i građanske zaštite, koje su u Zagrebu raspolagale s
oko 4.000 ljudi, a na čitavom području Banovine Hrvatske s oko 142.000
pripadnika. Već 11. travnja iz Kabineta zamjenika Poglavnika izdana je naredba
da do konstituiranja vlade Nezavisne Države Hrvatske sve upravne poslove imaju
obavljati odjeli Banske vlasti.

U emigraciju, u Londonu, ban Ivan Šubašić je politički djelovao pozivajući se na
svoju funkciju, kao i članovi vlade. Predsjednik kraljevske vlade postao je
1944. i s Titom je potpisao dva sporazuma, koji su omogućili suradnju
partizanskog pokreta i vlade. Potpredsjednik vlade Juraj Krnjević nastojao je u
političkim igrama unutar vlade sačuvati jamstva da će Banovina nakon završetka
rata i savezničke pobjede biti obnovljena.

Banovina je nastala spajanjem dotadašnje Savske i Primorske banovine, uz dodatak
većinski hrvatskih kotareva iz ostalih banovina (Brčko, Derventa, Dubrovnik,
Fojnica, Gradačac, Ilok, Šid i Travnik). Obuhvaćala je površinu od 65.456 km.

Pri stvaranju nove jedinice primijenjeno je povijesno načelo (područja
Kraljevine Hrvatske, Dalmacije i Slavonije) te etničko načelo - oduzeti su
većinski srpski istočni Srijem, kotar Dvor na Uni te Boka kotorska, a dodani
većinski hrvatski kotarevi iz BiH. Do ovakvih se granica došlo nakon teških
pregovora, tako da nijedna strana nije do kraja bila zadovoljna. Srpska strana
stoga što je niz kotareva sa srpskom većinom ostao unutar Banovine, a hrvatska
jer nije uključila Zapadnu Bosnu (Tursku Hrvatsku), te Baranju i Sjevernu Bačku.
Granice Banovine su smatrane privremenima i naglašeno je da će doći do daljnjih
promjena u sklopu preuređenja države. Hrvati u Sjevernoj Bačkoj i Baranji
tražili su na brojnim manifestacijama sjedinjenje šest kotara u kojima su imali
apsolutnu većinu (Darda, Batina, Subotica, Sombor, Apatin i Odžaci), za koje se
uvriježio naziv Bačka Hrvatska. Hrvati iz Ravnog i Popova polja zatražili su
također pripajanje Hrvatskoj.

Administrativno i teritorijalno, Banovina Hrvatska je bila podijeljena na
gradove, kotare i općine. Imala je dvadeset pet gradova i devedeset devet kotara
s četiri ispostave, međusobno podijeljenih između Banske vlasti u Zagrebu i
Ispostave Banske vlasti u Splitu. Broj općina teško je utvrditi jer se tijekom
postojanja Banovine Hrvatske stalno mijenjao, ovisno o prirastu ili padu
stanovništva na nekom području. Stoga se taj broj može zaokruži na približno 700
općina.

Stvaranje Banovine Hrvatske trebao je biti prvi korak u konceptu nacionalnog
preuređenja države pa se očekivalo i skoro formiranje srpske banovine, čiji je
naziv, prema sačuvanom Nacrtu uredbe o njezinoj organizaciji, trebao biti
"Srpske zemlje". Ova nova upravna jedinica trebala je biti sastavljena od
teritorija preostalih banovina, izuzev Dravske (Vrbaska, Drinska, Zetska,
Dunavska, Moravska i Vardarska) i imati sjedište u Skoplju. U nadležnosti
banovine "Srpske zemlje" bili bi svi poslovi, koji su stavljeni u nadležnosti
Banovine Hrvatske, a predviđena su i identična rješenja za oblasti upravne i
zakonodavne vlasti. Nacrt uredbe o Srpskim zemljama i njegova provedba trebali
su biti drugi korak u budućem preuređenju zemlje. Ovako zamišljen koncept
upravne reorganizacije nikad nije ostvaren jer je izbio Drugi svjetski rat.
Politički predstavnici Hrvata, pa i sam Maček, nisu smatrali granice Banovine
Hrvatske konačno određenima i očekivali su da one to postanu nakon povlačenja
granica između srpske i hrvatske jedinice. Položaj Bosne i Hercegovine u tom se
kontekstu razmatrao u više inačica koje su opet ovisile od daljnjeg razvoja
događaja u zemlji. U slučaju da se, pokraj hrvatske i srpske, stvori još i
slovenska autonomna banovina, podržale bi se autonomije Vojvodine te BiH. Ako to
ne bi bilo moguće, onda bi se tražio plebiscit.

Prema posljednjem prijeratnom popisu stanovništva iz 1931. godine, na području
kasnije Banovine Hrvatske živjelo je 4,024.601 stanovnika, od kojih oko 74%
Hrvata i 19% Srba. Od 99 upravnih kotara, 81 je bio s hrvatskom većinom, 17 sa
srpskom (12 s apsolutnom i 5 s relativnom većinom) i 1 s većinom Muslimana, koji
tada nisu smatrani zasebnom nacijom. Prema podatcima iz zemljovida izdanog u
nakladi Seljačke sloge 1939., Banovina Hrvatska je imala 4,403.199 stanovnika.

Po podatcima Seljačke sloge, izvan Banovine Hrvatske ostalo je 205.987 Hrvata u
Bosni i Hercegovini, 121.741 Hrvata u Vojvodini, 31.227 Hrvata u Srijemu, 28.717
Hrvata u Srbiji i u Crnoj Gori, 19.354 Hrvata u Sloveniji i 14.172 Hrvata u Boki
Kotorskoj - ukupno 421.198 Hrvata. Pretpostavili su kako izvan Jugoslavije, u
Gradišću, Istri, Americi i drugdje ima oko 800.000 Hrvata.

Za prvog Bana Banovine Hrvatske imenovan je Ivan Šubašić, kojeg je osobno
odredio Vladko Maček. Uredbom o Banovini Hrvatskoj bile su određene i njene
nadležnosti, među kojima su bile poljoprivreda, trgovina, industrija, šume,
rudnici, građevine, socijalna politika i zdravstvo, tjelesni odgoj, prosvjeta i
unutarnja uprava. U nadležnosti države ostali su vanjski poslovi, vojska,
policija i vanjska trgovina. Ostalo je sporno financiranje nove upravne
jedinice, pa je o tome donesena posebna uredba 30. ožujka 1940. Njome je Beograd
ustupio Zagrebu većinu izravnih poreza, svih samoupravnih prihoda bivših
banovina, kao i dobar dio taksi te trošarine na alkohol. Mnoge od ovih odredbi
nisu nikad provedene do kraja, bilo zbog kratkog postojanja Banovine, bilo zbog
opstrukcija iz Beograda. Planirano je i raspisivanje izbora za Hrvatski sabor,
ali to se nije dogodilo uslijed izbijanja Drugog svjetskog rata.

Zakonodavnu vlast u predmetima iz banovinske nadležnosti vrše kralj i Sabor
zajednički. Sabor se trebao sazivati kraljevim ukazom, kao što ga je on mogao i
raspustiti uz supotpis bana. No, raspuštanje je ujedno povlačilo i naredbu za
nove izbore za Sabor. Nadalje, Banovina Hrvatska je imala potpuno autonomno
pravosuđe, od prvostupanjskih do prizivnih i ostalih sudova, a nad sudovima nije
bilo nijednog višeg suda izvan Hrvatske. Nijedna pisana odluka kraljevske vlasti
iz nadležnosti Banovine nije bila punovažna, niti se mogla izvršiti, ako je ban
nije supotpisao. Banovina Hrvatska je imala u administrativnom i zakonodavnom
pogledu nadležnost nad većinom prihoda na svom teritoriju, odnosno veliki
stupanj financijske neovisnosti.

Ban je stekao potpuno neovisan položaj u odnosu na državnu administraciju jer
vlada nije mogla utjecati na njegovo imenovanje. Doneseni zakoni i uredbe nisu
bili podložni državnima. Banska rješenja u pitanjima banovinske nadležnosti nije
mogao mijenjati ni kralj, već samo sudovi.

S Narodnom bankom Kraljevine Jugoslavije postignut je sporazum o izdavanju
vlastitog novca (razmatrana su imena kuna ili banovac), koji bi kolao usporedo s
jugoslavenskim dinarom. No, početak Drugog svjetskog rata spriječio je
realizaciju planova o tom novcu. U Gliptoteci HAZU sačuvana su dva sadrena
predloška za taj novac, autora Ive Kerdića. 22. listopada 1939. formirana je i
Žandarmerijska brigada Banovine Hrvatske, koja je od 7. travnja 1941. - dakle u
vrijeme napada sila Osovine na Jugoslaviju - de iure postala Oružništvo Banovine
Hrvatske, odgovorno samo Banu.

Nakon vojnog puča 27. ožujka 1941., vlada generala Dušana Simovića nastojala je
nagovoriti Vladka Mačeka da ponovo preuzme funkciju potpredsjednika vlade. U
zamjenu, obećala je prenošenje žandarmerije na teritoriju Banovine u nadležnost
bana, te još neke ustupke, poput uspostave Banovinskog suda za zaštitu Banovine,
kojim je osigurana sudska autonomija za cijelu Banovinu. Ove su odluke
objavljene u Narodnim novinama koje nose datume 7. i 8. travnja 1941., tj. nakon
početka Travanjskog rata. Sam Simović, štoviše, odlučan je bio poći i dalje −
dati Hrvatima potpunu autonomiju.

Planirana je podjela Banovine na županije, kako bi se uspostavila srednja razina
samouprave, između kotara i banske vlasti u Zagrebu. Nakon likvidiranja
strukture Primorske banovine, ustrojena je Ispostava banske vlasti u Splitu kao
upravni organ za Dalmaciju i dio zapadne Hercegovine. Banska vlada ustrojena je
po uzoru na nekadašnju Kraljevsku Hrvatsko-slavonsko-dalmatinsku vladu, s
odjelnim predstojnicima umjesto ministara i odjelnim ili banskim savjetnicima
umjesto državnih tajnika. Glavna razlika je bila što su odjelni predstojnici
bili isključivo upravni činovnici, a ne političke osobe. Korišten je pojam
Banska vlast, koji je odgovarao pojmu Zemaljske vlade iz razdoblja Trojedne
Kraljevine (1868.-1918.)

Budući da je Banovina Hrvatska nastala svega nekoliko dana prije izbijanja
Drugog svjetskog rata, gospodarstvo je za vrijeme čitavog njenog postojanja bilo
određeno ratom u Europi. Gospodarstvo je trpjelo velike oskudice, nedostajalo je
i osnovnih prehrambenih proizvoda. Između kolovoza 1939. do kolovoza 1940.
cijene govedine su porasle za 50%, a brašna, krumpira i graha za 100%. Banskom
naredbom su uvedeni i tzv. bezmesni dani u tjednu. Odredbama su ograničene i
cijene prehrambenih proizvoda te se morala popisati sva roba u skladištima.
Mnogi špekulanti i trgovci su skrivali robu kako bi je mogli prodavati kasnije
po većim cijenama ili kako bi umjetno stvorili još veću oskudicu.

Veliki dio proizvodnje izvozio se u Njemačku, kojoj je trebalo sve više
materijala i robe zbog rata. Veliki broj muškaraca bio je pozivan u rezervu kako
se osjećalo približavanje rata. Gotovo 200.000 muškaraca s područje Banovine
bilo je u vojsci, na vježbama ili manevrima, što je još više opterećivalo ionako
slabo gospodarstvo. Broj nezaposlenih je rastao, a Dalmaciju je pogodio i
podbačaj turizma i brodarstva zbog rata. Početkom 1941. godine uvodi se i
racionalizirana opskrba hranom (potrošačke karte za kruh, brašno, šećer).

Banovina Hrvatska je pokušavala raznim infrastrukturnim projektima dati
zamašnjak gospodarstvu. Ban Šubašić je pri posjetu Dalmaciji u studenom 1939.
obećavao javne radove. Otvaranje novih mostova preko Save u Zagrebu u prosincu
1939. odvijalo se pod geslom "uspjeh domaćeg rada", a počeli su radovi i na tzv.
Koranskoj prugi, kojom bi se skratilo putovanje od Zagreba do Jadrana.

14. siječnja 1940. knez Pavle službeno posjećuje Zagreb te zajedno sa Šubašićem
supotpisuje Uredbu o izbornom redu za Hrvatski sabor. Izbori su trebali biti
opći, tajni i izravni. Kao svojevrsna proba, 19. svibnja 1940. u Banovini su
provedeni izbori za općinska vijeća, samo za seoske općine. U 625 općina u
kojima su izbori provedeni, potvrđene su 1053 kandidatske liste. HSS je dobio
većinu u 425 općina, a Seljačko-demokratska koalicija (HSS i Samostalna
demokratska stranka) većinu u 133 općine. Tako je HSS samostalno ili u koaliciji
sa SDS-om pobijedio u ukupno 564 općine, dok su ostale liste pobjedu ostvarile u
61 općini. No, izbori su pokazali i prisutnost nezadovoljstva i unutarnjih
raslojavanja u HSS-u, te je tako bilo 60 disidentskih lista. Nakon izbora,
navodno je 70 općina prosvjedovalo zbog nepravilnosti i krivotvorenja. Kako u
gradovima izbori nisu održani, HSS je nastavio koristiti stare zakone i uredbe
beogradskog režima kako bi bez izbora namještao načelnike i gradske uprave.

Kako je HSS na području Banovine Hrvatske imao gotovo jednoglasnu potporu, u
Banovini je zapravo vladao jednostranački sustav. Iako Maček, potpredsjednik
jugoslavenske vlade, nije imao nikakav službeni položaj u Banovini Hrvatskoj,
nazivan je "vođom hrvatskog naroda", "predsjednikom" te je njegov rođendan javno
slavljen kao blagdan. Primjerice, ban Šubašić je 1940. za Mačekov rođendan
dijelio stipendije siromašnim đacima i studentima. 1. svibnja 1940. Banovina je
nacionalizirala Radio Zagreb. Strukture HSS-a na vlasti progonile su komuniste i
ustaše, otvorivši i nekoliko sabirnih logora za političke zatvorenike, od kojih
je najpoznatiji Kruščica pokraj Travnika. Zanimljivo je da je jednom zgodom,
prilikom komunističkih demonstracija, 1940. uhićen i Franjo Tuđman.

Razdoblje koje je započelo velikom nadom da će se konačno ispraviti stare
nepravde i stvoriti bolje društvo, donijelo je prije velika razočaranja nego
zadovoljstvo. Pogotovo uslijed teške gospodarske situacije zbog rata u Europi,
utjecaj HSS-a na selu počeo je slabiti nauštrb KP i "frankovaca". Krajem 1940.
skup HSS-a u Podgori prekinuli su nezadovoljni seljaci, žaleći se na neostvarena
obećanja o manjim porezima i smanjenju birokracije te na situaciju na rubu
gladi. Mnoga su obećanja, ali i iskrene dobre namjere, ostali neispunjeni,
dobrim djelom iz nemoći. Naime, rat i poremećaj gospodarstva obilježili su pa
čak i spriječili neke od pokušaja uvođenja nužnih gospodarskih i društvenih
promjena unutar razmjerno uske autonomije. To se ponajbolje vidjelo na primjeru
smjene činovnika i žandara koji su posao dobili zahvaljujući odanosti
beogradskom režimu. Nedostatak kontrole nad žandarmerijom i vojskom pokazao se
kao mana nove vlasti. Mnogi žandari koji su bili osvjedočeni nasilnici ili
protivnici HSS-a i hrvatskog pokreta ostali su na svojim položajima. Brojnim
molbama za premještaj pokušavalo se promijeniti nacionalnu strukturu
žandarmerije u Hrvatskoj, premještanjem Srbijanaca i Crnogoraca te njihovom
zamjenom Hrvatima koji su služili u žandarmeriji u drugim dijelovima
Jugoslavije.

Vlast na čelu s HSS-om pokušavala je preko svojih razgranatih i dobro ustrojenih
organizacija ispravljati mane državnog aparata. Osnivani su tzv. sudovi dobrih
ljudi, koji su trebali razrješavati sporove u selima bez sudova i odvjetnika. U
listopadu 1939. donesena je banovinska Uredba o zaštiti seljačkog posjeda od
ovrhe.

U jesen 1940. jugoslavenska vlada donijela je nekoliko zakona, u manjoj mjeri
primijenjenih i u Banovini Hrvatskoj, kojima je ograničen upis Židova na
sveučilišta i posjedovanja trgovačkih društava "kako bi se utjecaj Židova na
narodno gospodarstvo sveo na pravu mjeru." Na području Banovine Hrvatske
nalazili su se i Židovi izbjegli iz Njemačke i zemalja pod kontrolom Trećeg
Reicha. Hrvatska im je uglavnom bila tek usputna postaja na putu prema trećim
zemljama: SAD-u, Palestini i sl.

Od 7. kolovoza 1939. djeluje i jedinstveni Hrvatski nogometni savez. Ustrojena
je i nogometna liga, u kojoj je prvak postao splitski Hajduk. 1940. godine Jozo
Jakopić vodio je kao izbornik neslužbenu nogometnu reprezentaciju koja je
predstavljala Banovinu Hrvatsku u četiri prijateljske utakmice: dvije protiv
Švicarske i dvije protiv Mađarske. Hrvatska je kao neovisna reprezentacija pod
sankcijama svoj debi ostvarila 2. travnja 1940. u Zagrebu utakmicom protiv
Švicarske koja je završila rezultatom 4:0 u korist Hrvatske.

Hrvatski veslački savez je osnovan 4. studenog 1939. u Zagrebu, a prvo prvenstvo
Hrvatske u veslanju održano je u Zagrebu, na Savi, 29. srpnja 1940. Hrvatska
reprezentacija u hokeju na ledu odigrala je prvi prijateljski susret protiv
Slovačke 9. veljače 1941. u Bratislavi i izgubila 6:1.

Hrvatski boksački savez ponovno je utemeljen 5. listopada 1939. kao krovna
organizacija boksa u Banovini Hrvatskoj.

Jednom od prvih odluka banovinskih vlasti "zajednički" hrvatsko-srpski pravopis
je ukinut te je vraćen na snagu tzv. Boranićev pravopis. Vodeći hrvatski
jezikoslovac Stjepan Ivšić pokreće časopis Hrvatski jezik, a mladim
znanstvenicima Petru Guberini i Kruni Krstiću 1940. objavljuje Matica hrvatska
knjigu Razlike između hrvatskoga i srpskoga književnog jezika. Knjiga je bila
iznimno dobro primljena u hrvatsko javnosti, no kritički je prošla loše.

Projekt izdavanja Hrvatske enciklopedije, pokrenut krajem 1930-ih godina od
strane Mate Ujevića, stvaranjem Banovine Hrvatske zadobio je podršku vlasti,
Crkve i znanstvene zajednice. Prvi svezak izdan je 10. veljače 1941. Rad brojnih
HSS-ovih organizacija koje su radile na obrazovanju i opismenjavanju (pogotovo
seljačkog) stanovništva te unaprjeđenju gospodarstva nakon uspostave Banovine
dobio je široku podršku vlasti. Seljačka sloga je u suradnji sa zdravstvenim
ustanovama pokrenula veliku kampanju usmjerenu prema ženama i zdravlju djece s
ciljem bolje skrbi za djecu i popravljanja položaja žene.

Hrvatska emigracija i pojedini političari smatrali su granice Banovine Hrvatske
u Bosni i Hercegovini prirodnim granicama hrvatske države, budući da je njima
bila obuhvaćena velika većina Hrvata u BiH. Hrvatski predsjednik Franjo Tuđman
često je optuživan za slično razmišljanje. Međunarodni sud za područje bivše
Jugoslavije u Den Haagu 2013. u prvostupanjskoj nepravomoćnoj presudi u predmetu
Prlić i ostali utvrdio je postojanje udruženog zločinačkog pothvata vrha HR
Herceg-Bosne i Republike Hrvatske tijekom Rata u BiH, kojem je cilj bio
pripojiti Hrvatskoj dijelove BiH koji su 1939. pripali Banovini ili stvoriti
etnički čist hrvatski entitet na tom području. Suvremeni hrvatski ustav 1990.
uključio je uspostavu Banovine Hrvatske u izvorišne osnove, navodeći da je njome
obnovljena hrvatska državna samobitnost u Kraljevini Jugoslaviji.



https://hr.wikipedia.org/wiki/Srce

Srce je šuplji mišić, veličine stisnute šake, koji pumpa krv kroz krvne žile.
Smješteno je u prsnom košu, zapravo sredogruđu (Mediastinum). Srce čovjeka ima
masu 200 - 425 grama. Izvana ga štiti vanjska opna – osrčje. Srčana opna
(Pericardium) je građena iz dva listića. Između srca i srčane opne nalazi se
mala količina serozne tečnosti koja štiti srce. Srce je građeno od srčanoga
mišićnog tkiva. Dobro je prokrvljeno što mu osigurava dovoljno hrane i kisika.
Ovaj šuplji mišićni organ podijeljen je mišićnom pregradom (Septum cordis) koja
razdvaja desnu pretkomoru(Atrium dextrum) i desnu komoru(Ventriculus dexter) od
lijeve pretkomore(Atrium sinitrum) i lijevu komoru(Vetriculum sinister). Svaka
strana dijeli se na dva dijela – manji je pretklijetka, a veći klijetka.
Elastične opne – srčani zalisci.– reguliraju prolaz krvi iz pretklijetke u
klijetku. Oni imaju ulogu ventila: propuštaju krv u jednom smjeru, iz
pretklijetke u klijetku. Tlak krvi koja prolazi iz pretklijetke u klijetku
zatvori srčane zaliske pa vraćanje krvi nije moguće.

Ljudsko srce ima četiri šupljine: dvije pretklijetke i dvije klijetke. U
medicini se često rabi izraz "desno" i "lijevo" srce. Desno srce čini desna
pretklijetka i desna klijetka; u desnu pretklijetku dolazi venska krv iz tijela
koja se kroz desnu klijetku pumpa u pluća.

Rad srca čine dvije radnje - skupljanje i širenje. Otkucaje srca moguće je
osjetiti na vratu, zapešću ili podlaktici. To je bilo ili puls.

Krv iz desnoga srca u pluća vodi plućna arterija (u njoj se nalazi venska krv,
no zove se arterija zato što je pravilo da se sve krvne žile koje idu od srca
prema periferiji nazivaju "arterijama").

U plućima se krv rješava ugljik-dioksida, a obogaćuje kisikom. Takva pročišćena
krv sada je arterijska te iz pluća dolazi u lijevu pretklijetku plućnim venama
(iako sadrže arterijsku krv, zovu se vene jer dolaze s periferije u srce). Iz
lijeve pretklijetke arterijska krv dalje odlazi u lijevu klijetku pa u aortu,
koja je raznosi po cijelome tijelu. Budući da lijevo srce pumpa arterijsku krv u
cijelo tijelo (a desno srce vensku krv samo u pluća), u lijevom su srcu tlakovi
triput veći te su njegove stijenke deblje i jače.

Latinski naziv za pretklijetku jest atrium (atrij), a za klijetku ventriculus
(ventrikul). "Zid" koji dijeli srce na desno i lijevo srce (srčana pregrada)
naziva se septum. Zbog septuma nema kontakta između dviju pretklijetki i dviju
klijetki. U protivnome bi došlo do miješanja venske i arterijske krvi.

Između pretklijetke i klijetke nalazi se suženje (ventil ili valvula) sa
zaliscima (zalisak je na latinski cuspis). Zalisci sprječavaju vraćanje krvi iz
klijetke u pretklijetku. U desnom srcu nalaze se tri takva zaliska pa se valvula
naziva "trikuspidalna valvula" ili valvula s tri kuspisa. U lijevom srcu između
pretklijetke i klijetke nalaze se dva zaliska pa je to bikuspidalna valvula (još
se zove i mitralna, jer sliči biskupovoj mitri) .

Zalisci se također nalaze na izlazu iz klijetki u plućnu arteriju i aortu. Ti
zalisci se nazivaju polumjesečasti zalisci (lat. valvulae semilunares) i na
polazištu arterije nalaze se po tri polumjesečasta zaliska. Na slobodnim
rubovima zalisaka vežu se tanke tetivaste strune - chordae tendineae - koje te
rubove spajaju s bradavičnim mišićima, musculi papillares. Ti mišići strše iz
zidova srčane klijetke i vrhom su usmjereni prema pretklijetkama. Zalisci na
izlasku iz desne i lijeve komore smješteni su u početku plućne arterije i u
početku aorte. Polumjesečasti zalisci lijeve i desne komore jednake su i
oblikuju ih po tri tanka vezivna listića obložena endokardom. Srčani mišić
krvlju opskrbljuju vjenačne arterije, aa. coronariae cordis. Potoje dvije
arterije i izlaze iz samog početka aorte, a ulaze u srčani mišić ispod
zalistaka.

Srce može sadržavati brojne dodatne putove provođenja impulsa, kao što su Kentov
snop, Jamesov snop, Mahaim vlakna. Oni uzrokuju poremećaje koji se ubrajaju u
pre-eksitacijske sindrome.

Pregrađivanje srčanih pretklijetki počinje u petom tjednu trudnoće. Najprije
nastaje primarna (septum primum), a nakon toga sekundarna pregrada (septum
secundum).

Prema klasičnom modelu razvoja srca, proces počinje kad se tanka membrana
(septum primum) počinje oblikovati na stražnjem i gornjem zidu atrija. Membrana
raste te se napokon spoji s tkivom endokardija (unutrašnjost srca). Dok membrana
raste, između nje i endokardijalnih jastučića postoji otvor, primarno ušće
(ostium primum), koji se zatvori kad se ove dvije strukture spoje. Prije nego
što se ostium primum posve zatvori, u primarnoj pregradi stvori se mali otvor,
sekundarno ušće (ostium secundum). Krajem petog tjedna embrionalnoga života
počinje druga faza razvoja kad se u atriju počinje oblikovati sekundarna
pregrada. Ova membrana također raste prema endokardijalnim jastučićima i
prekriva sekundarno ušće. Sekundarna pregrada ostaje nepotpuna. Ovalni otvor
(fossa ovalis; foramen ovale) otvor je koji ostaje nakon što završi rast
sekundarne pregrade.

Završna faza procesa počinje kad gornji dio sekundarne pregrade počinje
propadati te napokon posve nestane. Potpuno oblikovana pretklijetka sada ima
dvije pregrade, obje nepotpune, koje se preklapaju. Gornji dio sekundarne
pregrade prekriva sekundarno ušće te oblikuje jednosmjerni ventil koji dopušta
desno-lijevi protok krvi u fetusa.

Sve dok je dijete u maternici, između dvije pretklijetke postoji ovaj ovalni
otvor koji skreće krv iz desnog u lijevo srce. Na ovaj način se sprječava
odlazak velike količine krvi u pluća koja se još nemaju funkciju. U fetalnom je
razdoblju tlak u desnoj pretklijetki veći nego u lijevoj što pospješuje tok krvi
kroz ovalni otvor. Pri porodu dijete napravi prvi udah, rašire se pluća, snizuje
tlak u desnom srcu i zatvara ovalni otvor. U prosječno 70% osoba nakon rođenja
se spajaju primarni i sekundarni septum te nastaje jedinstvena, cjelovita
pregrada. Nepotpuno zatvaranje pregrade uzrokuje nastanak atrijskoga septalnog
defekta.



https://hr.wikipedia.org/wiki/Mljet

Mljet (lat. Melita, tal. Meleda) je osmi po veličini otok u Hrvatskoj, jedan od
najvećih južnodalmatinskih otoka te ujedno najjužniji i najistočniji od većih
hrvatskih otoka. Mljet pripada dubrovačkoj skupini otoka i njezin je najveći
otok. Jednako kao i danas, Mljet je svu svoju povijest gravitirao isključivo
ovom području. Nalazi se u neposrednoj blizini Dubrovnika, Korčule, Elafitskih
otoka, a od poluotoka Pelješca ga dijeli Mljetski kanal.

Zbog jednakog naziva u rimskim, a kasnije u spisima na latinskom jeziku, Mljet
je kroz povijest vrlo često bio zamjenjivan otokom Maltom te se danas dvije
svjetski poznate legende o brodolomima Homerovog Odiseja te sv. Pavla (bez
obzira na navod u Djelima apostolskim 27.39-28.11 u kojem se nedvojbeno kaže
kako se brodolom dogodio dok su plovili Adriom i bez obzira što na Malti nikad
nisu postojale zmije otrovnice, a na Mljetu su istrebljene dovođenjem mungosa)
pripisuju većoj i svjetski poznatijoj Malti. Kao podsjetnik da bi drevna Ogigija
mogao biti i Mljet, danas na otoku postoje Odisejeva špilja te hrid sv. Pavla
kao i zavjetna crkvica u istočnom dijelu otoka. Jednako tako, bez obzira što
hrvatski kinolozi i povjesničari veterine smatraju kako maltezer potječe s
Mljeta, što priznaje većina kinoloških stručnjaka koji se pozivaju na Kalimaha
Kirenjanina, Plinija Starijega i Stjepana Bizantinca i to se danas češće
pripisuje Malti.

Mljet je otok šarolikog životinjskog svijeta i izvornih šuma alepskog bora, bora
pinije i hrasta crnike. Smatra se najpošumljenijim i najzelenijim hrvatskim
otokom, čiji je zapadni dio zaštićen kao prvi jadranski nacionalni park, a
istočni dio kao rezervat prirodnih rijetkosti.

Većih naselja na Mljetu nema poglavito zbog loše ekonomske razvijenosti otoka
što je rezultiralo permanentnim iseljavanjem mlađeg stanovništva. Stanovnici
otoka Mljeta zovu se Mljećani i Mljećke (često se krivo navodi izraz Mljećanke).
Prema popisu stanovnika iz 2001. godine, 99% stanovnika su Hrvati, 96%
stanovnika su katolici te su jedini otočani (uz stanovnike Elafita) koji govore
štokavskim narječjem i to ijekavskim govorom.

Mljet se nalazi u dubrovačkom arhipelagu i njegov je najveći otok. Površina mu
iznosi 100,4 km2. Izduženog je oblika jer je dug 37 kilometara, a širok samo 3
kilometra. Od poluotoka Pelješca ga dijeli Mljetski kanal. Proteže se u smjeru
sjeverozapad – jugoistok. Smatra se najšumovitijim otokom na Jadranu, više od
70% površine je pokriveno šumama, a unutar nacionalnog parka pokrivenost prelazi
i 90%, zbog toga i ima nadimak najzeleniji otok Hrvatske.

Mljet se nalazi unutar izobate od 100 metara što pokazuje da je nekoć bio
sastavni dio susjednog kopna, kao i svi hrvatski otoci. Reljef otoka ima
raščlanjen i vrlo dinamičan izgled. Najviši vrh otoka je Veliki grad (514 m),
dok u isto vrijeme mnogi vrhovi prelaze 300 metara. Uzduž otoka postoje mnoge
krške udoline (polja) te stotinjak manjih dolova. Oko Mljeta ima više otočića i
grebeni.

Litološki sastav Mljeta je prilično jednostavan. Otočni trup je izgrađen od
vapnenca i dolomita mezozojske starosti. Neki stručnjaci tvrde kako na Mljetu
postoje predjeli s vulkanskim stijenama. Geološki najstariji dijelovi otoka,
gornjojurske naslage, se nalaze na relativno uskoj zoni u središnjem dijelu
južne obale. Padine nagiba veće od 55 stupnjeva, strmce, nalazi se na
jugozapadnoj obali otoka. Skoro su okomiti i izloženi otvorenom moru i velikim
valovima koji ih oblikuju abrazivnim djelovanjem. Strme padine najčešće su
pokazatelji dubokog mora odmah uz obalu, pa tako neki strmci završavaju tek na
80 m dubine. Na dnu Malog jezera prisutne su dvije duboke jame koje se protežu
do dubine od 38 i 50 m. Kao tipični krški otok, Mljet je bogat špiljama i jamama
od kojih se dubinom ističe 77 m duboka jama na Brekalcima. U jami Jarač na ponti
od Graca kraj Polača nalaze se rijetki sedreni stalaktiti, karakteristični po
tome što rastu kalcificiranjem biljaka koje žive na njima. Ovi stalaktiti su
prvi put u Hrvatskoj zabilježeni 2007. godine u špilji Galičnjak na jugoistočnom
dijelu otoka. Osim kopnenih, brojne su i morske špilje i jame.

Mljetska je obala vrlo razvedena, dok se posebno ističu sjeverozapadne obale
(Veliko i Malo jezero, uvale Lastovska i Pomena te zaljev Polače) i jugoistočne
obale (Saplunara).

Mljet pripada mediteranskom klimatskom području pa su ljeta suha i duga, dok su
zime kišovite i blage. Proljetno – ljetno razdoblje je najčešće obilježeno
suhim, toplim, sunčanim i vedrim vremenom, dok kiša pada samo u slučaju nevera
ili jakog južnog vjetra. U ljetnim mjesecima najčešći je vjetar maestral.
Jesensko – zimsko vrijeme je prilično svježe jer znade puhati jaka bura. Kiše su
česte zbog izloženosti južnim vjetrovima. Temperatura se rijetko spušta ispod
nule, a snijeg u pravilu padne jednom u desetljeću.

Otoci Jadranskog mora po svom prirodnom položaju su oduvijek gravitirali
Sredozemlju, ali i neposrednom dinarskom zaleđu, odakle su došli i prvi
stanovnici na Mljet.

Prvi stanovnici na Mljetu bili su Iliri iz plemena Ardijejaca, koji su, preko
luke Prapratno na poluotoku Pelješcu, došli na Mljet prije 4000 godina. Prvi
doticaj s Mljetom imali su u lukama Sobra i Okuklje, jer su bile najbliže
Pelješcu, ali su također došli u doticaj s lukama Polače i Kozarica. Došavši na
potpuno pošumljeni otok, polako su se naseljavali uz izvore pitke vode i uz
rubove otočkih dolova. Živjeli su u malenim nastambama sagrađenim od suhozida,
dok su ih pokrivali granama makije i bora. Bavili su se stočarstvom, poglavito
uzgojem koza i ovaca, lovom i ribolovom. Postepeno su krčili šume, što je
primarno bio posao muškog stanovništva, dok je žensko stanovništvo na prokrčenim
dijelovima sadilo žito. Živjeli su u manjim i većim plemenima, koji međusobno
nisu komunicirali jer su bili pretjerano neprijateljski raspoloženi. Dokaz tome
su mnogobrojni ostaci tzv. gradina, koje su služile za obranu od neprijateljskog
plemena ili za obranu od zajedničkog nemljetskog neprijatelja. Gradine nikad
nisu pronađene u blizini mora, već su sve, bez iznimke, na srednje visokim i
lako obranjivim uzvišenjima. Način gradnje i odabir mjesta skoro je identičan za
sve pronađene gradine. S jedne strane je neprelazna prirodna barijera, a s
ostalih strana su gradili zidove od nekoliko slojeva kamenja, pa se za vrijeme
sukoba u gradine moglo skloniti više od 100 ljudi. Na mjestu gradine uvijek je
bio dobar pogled na okolicu, najčešće na okolna brda, polja te more. Mnoge su
gradine bile okrenute prema Mljetskom kanalu. Ilirsko je stanovništvo bilo gušće
naseljeno na sredini otoka i u zapadnom dijelu (na tom je području pronađeno
najviše ostataka gradina i grobova, dok ih je na istočnom dijelu mnogo manje.

Podrobniji članak o temi: Rimska palača u Polačama (Mljet) Podrobniji članak o
temi: Dalmacija (rimska provincija)

Prvi povijesni zapisi o otoku Mljetu vezani su za grčke moreplovce, koji su,
ploveći prema svojim kolonijama na Korčuli, Visu i Hvaru, sigurno prolazili kroz
Mljetski kanal te se sklanjali u mljetske uvale za vrijeme jakih južnih
vjetrova. Osim za vrijeme nepovoljnog vremena, Grci su se sklanjali u zaljeve
Sobra i Polače zbog izvora pitke vode, koji su bili u blizini morke obale.
Materijalnih dokaza o stanovanju Grka na Mljetu nema pa se dâ zaključiti kako
Grci Mljet nisu ni naseljavali, već su ga koristili za odmor i kao zaklon od
lošeg vremena. Dokaz tome su podmorska nalazišta grčkih amfora u današnjim
lukama Okuklje, Sobra i Polače, koja su nastala usred stradavanja brodova u
nevremenu ili za vrijeme gusarskih napada lokalnog stanovništva. Mljet je pod
vlast Rimljana došao 167. godine pr. n. e. kad je ardijejski vladar Gencije
zaratio protiv Rima i u tom ratu bio pobjeđen. U to su vrijeme Rimljani osvojili
područje do današnje Albanije. Vlast Rima na Mljetu je bila nominalna jer su
Iliri i dalje gusarili Mljetskim kanalom. Prve konkretne podatke o Mljetu
nalazimo kod rimskog pisca Apijana, koji je opisivao ratove cara Augusta s
lokalnim stanovništvom na Mljetu. Apijan u svojem djelu De rebus Illyricis
navodi kako je August razorio ilirski grad Melitusu 35. godine pr. n. e. zbog
učestalih gusarskih napada na rimsko brodovlje. Pokoravanjem lokalnog
stanovništva, Rimljani u zaljevu Polače, tokom 3. stoljeća, počinju graditi
impozantnu palaču u kojoj je stolovao rimski upravitelj ovog posjeda. Palača je
imala i obrambenu funkciju, o čemu svjedoče dvije jake kule na njezinim
krajevima. Uz palaču, tokom vremena, izgrađene su i dvije ranokršćanske bazilike
i terme, što ukazuje da je u palači, osim upravitelja, živjelo i svećenstvo i,
što upućuje da je Polače u ono vrijeme živjelo i funkcioniralo kao kasnoantički,
odnosno ranosrednjovjekovni grad. Stvarajući veze, ponajprije trgovačke, s
Ilirima, Rimljani su postepeno potpuno romanizirali lokalno stanovništvo, koje
je radilo fizičke poslove za potrebe rimskog stanovništva. Ostaci gatova u
podmorju Polača ukazuje na to da su Polače već tada bile trgovačka luka iz koje
je brodovlje izvozilo drvo za gradnju i ogrjev, a uvozilo sve što je na Mljetu
onda bilo potrebno.

Nakon podjele Rimskog Carstva na Istočno i Zapadno, Mljet je pripao Zapadnom
Rimskom Carstvu i ostao njegovim dijelom sve do njegovog konačnog pada te je
poslije toga, 493. godine, potpao pod vlast Istočnih Gota. Nakon Justinijanovog
pohoda 535. godine protiv Istočnih Gota, Mljet je, zajedno s cijelom Dalmacijom,
pripao Istočnom Rimskom Carstvu. Kroz svo ovo vrijeme, Mljet je ostao naseljen,
poglavito njegov zapadni dio, ponajprije zahvaljujući rimskoj palači u Polačama,
koja je još uvijek pružala mogućnost dobrog življenja i sigurnog zaklona.
Doseljenjem Slavena na prostore Dalmacije, na Mljetu zatječu romansko kršćansko
stanovništvo, o čemu svjedoče bazilike u neposrednoj blizini palače u Polačama.
Dolazak Slavena i Avara na ova područja donosi povijesnu prekretnicu poglavito
zato što su razorili sva rimska gradska uporišta pa time i službeno završava
rimska vladavina, koja je trajala duže od 800 godina na ovim prostorima. U to
vrijeme svo romansko stanovništvo s kopna bježi na otoke pa tako Mljet prima
iseljenike iz Narone, Ragusiuma te manjih rimskih mjesta s Pelješca i Korčule.
Prema Konstantinu Porfirogenetu u to vrijeme nastaju Sklavinije koje se
nazivaju: Duklja, Travunija, Paganija (predio od Cetine do Neretve), Hrvatska i
Srbija. Mljet je potpao pod vlast Neretvanske Paganije tokom 7. i 8. stoljeća.
Dolaskom na vlast Mihajla II. Mucavca, vlast u Bizantu počinje slabjeti, što
Neretvani iskorištavaju za naseljavanje Mljeta. Car K. Porfirogenet, u svom je
djelu De administrando imperio napisao kako se Mljet, Korčula, Hvar i Brač
nalaze pod vlašću Neretvana, koji tamo žive, drže stoku i od nje žive. Neretvani
na Mljet dolaze preko Pelješca, isto kao i Iliri, a svoje naselje (prvo
slavensko naselje na Mljetu) grade iznad današnjeg naselja Maranovići i nazivaju
ga Vrhmljeće (kasnije će se spustiti u Okuklje, koje im je do tada služilo kao
ribarska lučica, što će rezultirati potpunim gašenjem stare matice u Vrhmljeću).
Bave se ratarstvom i stočarstvom, a u polaganim migracijama naseljavaju veliko
plodno polje na sredini otoka. Iz te naseobine nastat će, kasnije, Babino Polje,
drugo slavensko mjesto na otoku, dok će treće postati Blato, također naseljen
zbog izuzetno plodnog tla. Četvrto mjesto postat će Žare, na krajnjem istoku
otoka, iz kojeg će se stanovništvo kasnije preseliti u naselje Korita, potpuno
nevidljivo s mora i zato vrlo sigurno za život. Slaveni su naseljavali istočni
dio otoka, gdje je oslabio utjecaj romanskog stanovništva iz Polača, koje je
držalo područje do Crne klade (područje današnjeg nacionalnog parka Mljet) i
koje je sve do 11. stoljeća držalo vlast na zapadnom dijelu otoka, usporavajući
naseljavanje Slavena. Romansko stanovništvo se krajem 10. stoljeća sukobilo s
Neretvanima. Neretvani su dobili bitku, što je rezultiralo potpunim iseljavanjem
neslavenskog stanovništva. Polače, kao kontinuirano naseljeno područje od 1.
stoljeća, polako zamire te na tom području neće niknuti novo naselje punih sedam
stoljeća.

Kratko nakon pobjede u borbi s romanskim stanovništvom i istjerivanjem istog s
otoka, Neretvanska se oblast raspada. Dio njezinog područja pripalo je
srednjovjekovnoj državi Hrvatskoj dok su otoci Korčula i Mljet pripali Zahumlju,
kojim je vladao knez Ljutovit i u njegovom će posjedu ostati do polovine 12.
stoljeća. Ljutovit je za vrijeme svoje vladavine darovao benediktinskom opatu
Petru crkvu sv. Pankracija u Babinom Polju i zaprijetio svim stanovnicima otoka
i okolice da ni na koji način ne smiju uznemiravati ili ometati benediktince u
njihovom posjedovanju crkve i zemlje. U to je vrijeme Ljutovit uživao potporu
Bizantske vlasti, ali kad je knez Vojislav pobijedio bizantsku vojsku,
automatski je potukao i Ljutovitovu. Zahumlje je izgubilo samostalnost koju je
imao za vrijeme Bizanta i zajedno s Mljetom potpao pod Duklju. Mljet je ostao
pod Dukljom i za vrijeme Vojislavovog nasljednika Mihajla (1050. – 1082.), o
čemu svjedoči i zavjetna crkvica sv. Mihajla u današnjoj uvali Sutmiholjskoj u
kojoj je pronađen predromanički pleter. Pod vlast Duklje tada dolaze Travunija i
Raška, a dolaskom na vlast raškog kneza Dese, Mljet je došao pod Rašku vlast. U
tom periodu na Mljetu su se odigrali značajni događaji koji će bitno utjecati na
njegovu daljnju kulturno – ekonomsku povijest.

Benediktinski samostan na Lokrumu, sredinom 11. stoljeća, pod svoju je vlast
uzeo benediktinski posjed što ga je knez Ljutovit dao opatu Petru u trajno
vlasništvo. Lokrumski benediktinci taj su posjed imali u vlasništvu 200 godina i
smatralo se da je najvrijedniji posjed na otoku zbog vrlo plodnih i obradivih
površina koje je posjedovao. Zbog kontribucija koje su lokrumski benediktinci
dobivali s Mljeta, nipošto se nisu htjeli odreći tog posjeda, što je izazvalo
probleme kad su na otok došla trojica benediktinaca pulsanskog reda iz Apulije.
Benediktinci Marin, Šimun i Vilim su na otok došli iz Monte Gargana u Italiji te
su prvi doticaj s Mljetom imali u uvali Sutmiholjskoj gdje su benediktinci imali
svoj posjed. Budući da nikad nije pronađen nijedan ostatak nekog svećeničkog
dvora, predpostavlja se da su odmah po dolasku počeli tražiti mjesto za život te
su ga našli na malenom otoku u jezeru na zapadnom dijelu otoka. Taj dio otoka
bio idealan za benediktince jer to područje skoro uopće više nije bilo
naseljeno, a izvori pitke vode i plodna polja bili su im na dohvat ruke. U
sukobu oko posjeda u Babinom Polju izašli su kao pobjednici jer su dobili taj
posjed u vlasništvo. Crkvu su izgradili u vrlo kratkom roku jer papa Inocent
III. u svojoj buli od 1198. spominje i samostan svete Marije kao svoj posjed. U
vrlo kratkom roku izgradili su i samostan uz crkvu, a ispravom srpskog kralja
Stefana Nemanjića, posjedi u Babinom Polju postaju vlasništvo samostana Sv.
Marija, a u isto vrijeme samostan postaje vazalni gospodar cijelog Mljeta te su
u vrlo kratkom roku utvrdili svoju feudalnu vlast na cijelom otoku. Benediktinci
su svu hranu proizvodili sami svojim radom, a domaćem su stanovništvu pokazivali
kako uzgajati pojedinu kulturu što je uvelike unaprijedilo poljoprivredu na
otoku. Osim za gospodarstvo, benediktinci su odigrali veliku ulogu u razvoju
pismenosti. Smatra se da je knjižnica samostana na Mljetu pripadala među deset
najvećih benediktinskih opatija u cijeloj Dalmaciji. S vremenom benediktinci su
postali i crkvena i civilna vlast na otoku. Posebnom listinom izdanom u
Dubrovniku 24. rujna 1345. godine samostan oslobađa sve otočane od svih
kontribucija i službi prema opatiji, ali uz godišnji prihod od 300 perpera i
jedne kokoši po obitelji. Jačinu i važnost mljetskog samostana pokazuje i
činjenica da su svi benediktinski samostani na području Dalmacije, osim onog na
Lokrumu, bili podložni samostanu na Mljetu.

Nakon donošenja mljetskog Statuta 1345. godine i nakon oslobađanja otočana od
kmetske podložnosti, Dubrovčani su se polako počeli pripremati da što prije
uspostave svoju vlast na Mljetu. Diplomatskim su putem, služeći se brojnim
smicalima, uspjeli pobuniti lokalno stanovništvo protiv opatije te im pomogli da
se riješe njezinog feudalnog gospodstva. Za vrijeme te borbe, Mljećani su
primali bogatu pomoć iz Dubrovnika, ali kad su shvatili da dobivaju samo
prividnu slobodu i da se njihova vlast sve više steže bilo je prekasno za bilo
kakv otpor. Pobuna koju su Mljećani podigli bila je vrlo brzo ugušena te je tada
Dubrovnik svoju vlast proširio i na Mljet. Veliko vijeće je 9. rujna 1410.
godine donio zaključak o potčinjavanju otoka Mljeta knezu Šipana i Otoka, a 15.
studenog 1410. godine Veliko vijeće donosi propise o Mljetu čime je Mljet
definitivno postao dio Dubrovačke Republike. Mljet će pod Dubrovnikom ostati sve
do ukidanja Republike 1808. godine.

Ukidanjem Dubrovačke Republike, Mljet postaje dijelom Ilirskih provincija, a
poslije će na Mljetu vladati Austrija. Poslije Prvoga svjetskog rata Mljet je
dio Države SHS, Kraljevine SHS i Kraljevine Jugoslavije (banovine Hrvatske).
Tijekom Drugoga svjetskog rata Mljet je okupiran od Nijemaca i Talijana.
Stanovništvo s radošću prihvaća novoosnovanu Nezavisnu Državu Hrvatsku, ali se
odmah i razočarava jer je Mljet, 14. svibnja 1941. godine, predan fašističkoj
Italiji zajedno s velikim dijelom Dalmacije. Tako je, prvi put u povijesti, bio
fizički odvojen od svojega prirodnog okružja (zaleđa), jer su Dubrovnik i
Pelješac ostali u sastavu NDH. Počinje postupna talijanizacija stanovništva. Na
otok se dovode talijanske učiteljice, te djeca umjesto hrvatskoga, uče
talijanski jezik. Počinju se ustrojavati prvi partizanski odredi, a 21. travnja
1944. godine izveden je prvi pomorski desant na Mljet. Rat je na otoku završio
povlačenjem njemačkih snaga 10./11. kolovoza 1944. godine. Mljet je ponovo dio
Hrvatske, isprva kao Federalne Države Hrvatske (u sastavu Demokratske
Federativne Jugoslavije), kasnije Narodne Republike Hrvatske (FNRJ) i
Socijalističke Republike Hrvatske (SFRJ). Od 8. listopada 1991., temeljem
izražene želje hrvatskoga naroda na referendumu o samostalnosti Hrvatske, Mljet
je dio demokratske, neovisne i suverene države Hrvatske.

O broju stanovnika otoka kroz Srednji vijek nemamo nikakvih službenih zapisa,
premda se prema zapisima Mljetske kancelarije može zaključiti kako je Mljet u
14. i 15. stoljeću bio gusto naseljen na svojoj istočnoj strani, gdje su nastala
prva stalna naselja. Zbog seoba stanovnika prema moru i na plodnija područja,
naselja su se često gasila, jednako kao i zbog epidemija kuge, koja je nekoliko
puta poharala Mljet, odnoseći i po dvije trećine ukupnog stanovništva.

Prvi pravi popis stanovnika na Mljetu izvršila je Dubrovačka Republika
1673.-1674. kada je Mljet imao 662 stanovnika. Drugi popis stanovnika na Mljetu
je izvršen za vrijeme francuske okupacije te je Mljet 1807. godine imao 896
stanovnika. Od 1857. godine na Mljetu je redovito vršen popis stanovnika:

Prema popisu stanovnika iz 2001. godine na Mljetu živi 1111 stanovnika, što ga
svrstava na 17. mjesto među hrvatskim otocima. Gustoća stanovnika je 11.1/km2.
Većina se izjašnjava Hrvatima (99%), čiji je materinski jezik hrvatski, te kao
katolici (96%), od ostalih vjeroispovjesti na Mljetu ima pravoslavaca, jehovinih
svjedoka, evangelista te pripadnika islamske vjeroispovjesti.

Na Mljetu po popisu iz 2011. živi 1 088 stanovnika. Po narodnosti 1 059 su
Hrvati (97,33%), 7 Srbi (0,64%), 6 je neizjašnjenih (0,55%), nema Bošnjaka. 1
072 stanovnika izjasnila su se da im je materinski jezik hrvatski (98,53%). Po
vjeroispovijesti 1 021 stanovnik je katolik (93,84%), 19 ateisti (1,75%), 8
pravoslavci (0,74%), 0 muslimani.

Mljet je bogat vegetacijom, te je preko 70% površine otoka prekriveno šumom,
koja se dijeli na dvije velike skupine: šumu alepskog bora i zimzelenu lisnatu
šumu hrasta crnike. Uz ova dva tipa šume, javljaju se još makija, garig i
kamenjar. Šume alepskog bora, posebno bogate na području NP Mljet tvore
najočuvaniji i najljepši tip šume takve vrste na Mediteranu, jednako kao i šume
hrasta crnike. Jedina veća autohtona šuma hrasta crnike na Jadranu se nalazi na
otoku Rabu (šuma Dundo). U predjelu Saplunare, na istoku otoka, javlja se
samonikla šuma pitomog bora, pinja. Taj je dio otoka zaštićen kao rezervat
prirodnih rijetkosti. Danas poznatu floru lišajeva otoka čini ukupno 161 vrsta,
a najpogodnija staništa su im stari maslinici te neopožarene šume crnike.
Značajni su nalazi iz roda Usnea, osobito Usnea rubicunda, kojoj je otok Mljet
zasad jedino nalazište u Hrvatskoj. Zabilježene su i svojte iz lišajne sveze
Lobarion pulmonariae, koja je vrlo osjetljiva na mikroklimatske promjene i
onečišćenje pa može poslužiti kao odličan indikator kvalitete zraka. Od 133
vrste gljiva zabilježene u parku, deset vrsta nalazi se na Crvenom popisu
ugroženih gljiva Hrvatske. Ističu se Entoloma reinwaldii, Clitocybe collina,
Dermoloma cuneifolium i Dermoloma josserandii.

Od životinjskih vrsta na Mljetu najzastupljenije su kuna bjelica, miš, puh, jež,
žaba, obična čančara, mali skakavci, brojne ptice (kos, divlji golub, obični
vrabac, velika ušara, galeb, sokol i druge) te bjelouška i sljepić. Do Prvog
svjetskog rata na Mljetu je bilo i zmija otrovnica, ali je austrijska šumarija
1910. godina na Mljet dovela nekoliko parova indijskog malog mungosa te su zmije
otrovnice potpuno istrebljenje s otoka. Osim mungosa, na Mljet su još dovedeni i
jeleni, mufloni, divlje svinje, zečevi, jarebice i fazani. Jedino su se jeleni i
divlje svinje uspjeli razmnožiti u dovoljno velikom broju.

Podzemna fauna iznimno je bogata, s pedesetak vrsta beskralješnjaka od kojih je
dvadesetak endema. Među zabilježenima su kukci kornjaši, puževi, pauci,
lažištipavci, skokuni, jednakonožni rakovi i kosci. Nekoliko vrsta su noviteti
za Mljet, Hrvatsku pa čak i za znanost. Ističu se otočni endemi kukci kornjaši
gobancov podzemljar (Speonesiotes gobanzi) te Krileova mrvica (Bryaxis krilei),
prvi predstavnik ovog roda na Mljetu; puž mljetski špiljski pasjak (Meledella
werneri); rakovi mljetska bodljikašica (Cyphodilidium absoloni) i Gamulinov
špiljski veslonožac (Speleohvarella gamulini).

Uz obalu se nalaze bogata lovišta plave i bijele ribe, a podmorje je bogato i
jastozima, rakovima i hlapovima. Na većim dubinama žive razni koralji, od kojih
su najpoznatiji crveni i kameni koralj. Uz vanjske, južne obale Mljeta, prije je
bilo stanište sredozemne medvjedice. Na području parka obitava tridesetak parova
morskih vranaca koji se hrane isključivo ribom roneći i do 60 m dubine. Na
razini ispod 30 m dubine temperatura mora iznosi prosječno manje od 11
Celzijevih stupnjeva tijekom cijele godine, što nije uvjetovano okolnim morem
jer dolazi tek do slabog vertikalnog miješanja slojeva. U sloju su nađene stalno
povišene vrijednosti hranjivih soli, klorofila, fitoplanktona i zooplanktonskih
vrsta. Slična pojava bilježi se samo u dubokim brazdama Sredozemnog mora. Ovo je
područje jakih morskih struja i pojave uzdizanja hladnih slojeva mora bogatih
hranjivim tvarima iz dubina na površinu. To pogoduje koraligenskim zajednicama,
pa se tako nalazi i cijenjeni crveni koralj (Corallium rubrum) kao i šezdesetak
drugih vrsta koralja. Kako su osjetljivi na temperaturne promjene koje se
zbivaju sve češće, traju sve dulje i zahvaćaju sve dublje slojeve mora, dolazi
do odumiranja tkiva i ugibanja koralja.

Na otoku postoje tri velika izvora bočate vode (blatine) kod Blata, Sobre i
Prožure, koje služe za navodnjavanje polja i kao izvor pitke vode u ljetnim
mjesecima jer Mljet još uvijek nije spojen na državni vodovod. U blatinama se
zimi stvaraju velika mrjestilišta jegulje. Osim blatina, postoje manji izvori
pitke vode, od kojih su najveći u Polačama, u Omanima kraj Sobre te na Vodicama
kod Polača i kod Babinog Polja.

Mljet je, s druge strane, jako dobro povezan s kopnom. Postoje svakodnevne
linije iz Sobre za Dubrovnik i za Prapratno na Pelješcu. U ljetnim mjesecima,
Mljet je, preko luke Sobre trajektno i brzobrodski povezan s Pelješcem,
Dubrovnikom, Šipanom, Korčulom, Splitom i Barijem u Italiji, dok je preko luke u
Polačama povezan s Dubrovnikom, Korčulom i Lastovom.

Helidrom je u planu izgradnje, jednako kao što postoje neke naznake da bi se
mogla izgraditi i zračna luka za manje zrakoplove.

Zbog svoje bujne vegetacije i odlične pokrivenosti šumama, stanovništvo Mljeta
se u početku bavilo sječom drva i njegovim izvozom, dok su na prokrčenim
mjestima sadili vinovu lozu i masline, dvije kulture koje su u mnogočemu
označile gospodarstvo otoka. Zbog specifičnog položaja, lokalno stanovništvo uz
more je svoje gospodarstvo više temeljilo na ribarstvu. U drugoj polovici 20.
stoljeća, stanovnici Mljeta se sve manje bave poljoprivredom, a sve se više
okreću turizmu i ugostiteljstvu. Mjesta uz more posebno prosperiraju, dok se
stanovništvo s kopna u ljetnim mjesecima sve više seli u naselja na moru. Na
Mljetu danas postoje tri kampa, mnogo privatnih iznajmljivača i restorana, dok
se jedini hotel na otoku, Odisej, se nalazi u Pomeni.

Na otoku postoji jedna osmogodišnja osnovna škola i nalazi se u Babinom Polju.
Također, u Goveđarima postoji i područna škola, ali samo do trećeg razreda pa po
završetku istog djeca školovanje nastavljaju u Babinom Polju. Srednjih škola na
otoku nema pa većina djece odlazi u srednju školu u Dubrovnik. Zadnjih godina
djeca upisuju srednje škole i u Splitu te u Zagrebu.

Legenda o Regoču, kojeg je proslavila Ivana Brlić-Mažuranić u svojoj priči,
nastala je na Mljetu.



https://hr.wikipedia.org/wiki/Milano

Milano (talijanski izgovor: [miˈla(ː)no], zapadno lombardijski: Milan, engleski
Milan, njemački Mailand) je grad u Italiji, glavni grad regije Lombardije i
milanske Provincije. Grad naseljava oko 1,3 milijuna stanovnika, dok je gradsko
područje peto najveće u Europskoj uniji s procijenjenim stanovništvom od 4,3
milijuna. Metropolitansko područje Milana, daleko najveće u Italiji, prema
procjeni OECD-a sadrži 7,4 milijuna stanovnika. Grad je pod nazivom Mediolanum
osnovao keltski narod Insubri. 222 pr. Kr. osvajaju ga Rimljani, te je grad
postao vrlo uspješan pod Rimskim Imperijem. Kasnije su Milanom vladali obitelji
Visconti i Sforza, Španjolci u 16. stoljeću i Austrijanci u 18. stoljeću. Godine
1796. Milano je osvojio Napoleon Bonaparte i ustanovio ga 1805. glavnim gradom
Kraljevstva Italije. U doba Romantizma, Milano je bio važno kulturno središte
Europe u kojem je djelovao niz umjetnika, skladatelja i značajnih književnih
ličnosti. Za vrijeme drugog svjetskog rata, bio je teško pogođen savezničkim
bombardiranjima, te je nakon njemačke okupacije 1943., postao središtem
talijanskog otpora. Unatoč tome, Milano je doživio poratni ekonomski napredak,
koji je privukao brojne imigrante s juga Italije i inozemstva.

Kao u međunarodnom i kozmopolitskom gradu, 13.9% stanovništva je iz inozemstva.
Milano, jedan je od najvećih europskih transportnih i industrijskih centara, i
jedan od najznačajnijih poslovnih i financijskih središta Europske unije, s 26.
najbogatijom gradskom ekonomijom prema kupovnoj moći, i BDP-om od 115 milijardi
američkih dolara. Metropolitansko područje Milana ima 4. najveći europski BDP, s
241,2 milijarde eura 2004. Milano također ima jedan od najvećih BDP-a u Italiji
po glavi stanovnika, od otprilike 35 137 eura, što je 161,6% prosjeka u
Europskoj uniji.

Milano je cijenjen kao svjetsko središte mode i dizajna, s velikim globalnim
utjecajem u trgovini, industriji, glazbi, sportu, književnosti, umjetnosti i
masovnim medijima, što gradu nosi status "Alfa globalnog grada". Lombardijski
metropolis posebno je poznat po svojim modnim kućama i trgovinama, kao u čuvenoj
ulici Montenapoleone, i Galeriji Viktora Emanuela (Galleria Vittorio Emanuele),
koja se smatra najstarijim trgovačkim centrom u svijetu. Grad posjeduje bogato
kulturno nasljeđe i jedinstveno kulinarstvo s brojnim čuvenim jelima, kao
božićni kolač panettone, i risotto alla Milanese. Također, Milano je veoma
poznat po glazbenoj, posebno opernoj, tradiciji, kao dom više značajnih
skladatelja, (Giuseppe Verdi) i teatara (Teatro alla Scala). Milano je poznat i
po nekoliko značajnih muzeja, sveučilišta, akademija, palača, crkava i
biblioteka (Akademija Brera i Castello Sforzesco), i po dva slavna nogometna
tima: Milan i Inter. Sve navedeno Milano čini jednom od najpopularnijih
turističkih destinacija u Europi, s preko 1,9 milijuna posjetitelja 2008. U
Milanu je 1906. održana Svjetska izložba, kojoj će grad ponovo biti domaćin
2015.

Stanovnici Milana nazivaju se u jednini "Milanese" (tal. množina Milanesi, ili
neformalno Meneghini ili Ambrosiani). Građani Milana svoj grad ponekad nazivaju
"Moralnim glavnim gradom" (Capitale morale).

Riječ "Milano" vuče porijeklo od antičko latinskog naziva grada Mediolanum. Taj
naziv nose neki Galsko-rimski lokaliteti u Francuskoj, kao Mediolanum Santonum
(Saintes) i Mediolanum Aulercorum (Evreux) te naizgled sadrži kelski element
-lan, koji znači zatvoreni ili omeđeni teritorij (izvor velške riječi "llan",
znači svetilište ili crkva). Radi toga, Mediolanum može značiti središnje mjesto
ili posebno svetilište određenog keltskog plemena.

Izvor naziva i divlje svinje kao simbola grada maštovito su opisani u djelu
Emblemata (1584.) Andree Alciata, prema kojem je za vrijeme radova na podizanju
prvih zidina grada iskopana upravo jedna od tih životinja, dok je etimologija
naziva Mediolanum, protumačena kao "polu-vuna", Osnivanje Milana pripisuje se
dvama keltskim narodima, Biturizima i Eduima, koji su na svojim simbolima
isticali ovna i divlju svinju, te je radi toga "simbol grada vunena divlja
svinja, životinja dvostrukog oblika, s oštrom dlakom i mekanom vunom". Kao svoj
izvor, Alciato navodi presvetog i učenog Ambrozija.

Njemački naziv Milana je Mailand, dok je na lokalnom zapadno lombardijskom
dijalektu naziv grada Milán.

Oko 400. pr. Kr, keltski Insubri naselili su Milano i okolnu regiju. 222. pr.
Kr, Rimljani su osvojili naselje, kojemu je dodijeljen naziv Mediolanum. Nakon
nekoliko stoljeća rimske uprave, 293. godine, car Dioklecijan Milano je
proglasio prijestolnicom Zapadnog Rimskog Carstva. Dioklecijan je odlučio ostati
u prijestolnici Istočnog Rimskog Carstva Nikomediji, dok njegov suvladar
Maksimijan u zapadnom. Maksimijan je izgradio nekoliko divovskih spomenika, kao
veliki cirkus (470 x 85 metara), Thermae Erculee, veliki kompleks carskih palača
i druge zgrade.

Milanskim ediktom 313. godine, car Konstantin I. zajamčio je kršćanima slobodu
vjeroispovjesti. Grad su 402. opkolili Vizigoti, te je carska rezidencija
preseljena u Ravennu. Pedeset godina kasnije, 452., Huni su opustošili grad.
539., Ostrogoti osvajaju i razaraju Milano za vrijeme takozvanog Gotskog rata
protiv bizantskog cara Justinijana I. U ljeto 569., Langobardi (prema kojima je
nazvana talijanska regija Lombardija) osvajaju Milano nadjačavši manju bizantsku
vojsku u obrani grada. Neke od rimskih građevina ostale su u funkciji za vrijeme
longobardske uprave.. Milano se predao Francima 774., kada je Karlo Veliki, u
potpuno neobičnoj odluci, uzeo naslov "Kralja Longobarda" (prije toga germanska
kraljevstva često su međusobno se osvajala, ali nitko nije prihvatio naslov
kralja drugog naroda). Željezna kruna Longobarda datira iz tog perioda. Kasnije,
Milano je bio dijelom Svetog Rimskog Carstva.

Za vrijeme srednjeg vijeka, Milano je napredovao kao trgovačko središte radi
dominatnog položaja nad bogatom ravnicom rijeke Po i putevima iz Italije preko
Alpa. Osvajački rat Fridrika I. Barbarosse protiv lombardskih gradova doveo je
do razaranja većine Milana 1162. Nakon osnivanja Lombardskog Saveza 1167.,
Milano je preuzeo vodeću ulogu u tom udruženju. Kao rezultat nezavisnosti koju
su lombardijski gradovi dobili Konstantskim mirom 1183., Milano je postao
vojvodstvom. 1208., Rambertino Buvalelli služio je kao gradski podestà, 1242.
Luca Grimaldi, dok je 1282. tu dužnost obavljao Luchetto Gattilusio. Taj položaj
mogao je biti vrlo opasan u nasilnom političkom životu srednjovjekovne komune:
1252. milaneski heretici ubili su crkvenog inkvizitora na riječnom prijelazu
obližnjeg contada; ubojice su mitom si osigurale slobodu, te je u pratećoj
pobuni podestà skoro linčovan. 1256., nadbiskup i vodeći plemići izbačeni su iz
grada, 1259., članovi cehova izabrali su Martina della Torrea za Capitano del
Popolo, koji je silom preuzeo grad. Vladao je diktatorski, izbacio neprijatelje,
popločao ulice, prokopao kanale i uspješno oporezovao cijeli kraj.

22. lipnja 1262. papa Urban IV. postavio je Ottonea Viscontija za milanskog
nadbiskupa, nasuprot kandidata obitelji Della Torre, Raimonda della Torre, tada
biskupa Coma, koji je tada započeo širiti tvrdnje o bliskosti Viskontijevaca s
hereticima Katarima, te ih optužio za veleizdaju. Viskontiji, koji su Della
Torre optužili za iste zločine, prognani su iz Milana a njihova imovina je
zaplijenjena. Prateći građanski rat, koji je trajao više od desetljeća. donio je
još štete milanskoj populaciji i ekonomiji.

Većina ranije povijesti Milana bila je priča o borbi između dvije političke
frakcije - Guelfa i Gibelina. U većini slučajeva Guelfi si bili uspješni u
Milanu. Ipak, obitelj Visconti uspjela je domoći se vlasti (signoria) u Milanu,
na temelju svog "Gibelinskog" prijateljstva s njemačkim carevima. 1395, jedan od
njemačkih careva, Vaclav IV, uzdigao je Milano na razinu vojvodstva. Također
1395. Gian Galeazzo Visconti postao je milanski vojvoda. Gibelinska obitelj
Visconti zadržala je vlast u Milanu stoljeće i pol, od početka 14. stoljeća do
sredine 15. stoljeća.

1447. milanski vojvoda Filippo Maria Visconti, umro je bez muškog nasljednika,
te je radi kraja Viscontijevske linije uspostavljena Zlatna Ambrozijanska
Republika (Aurea Repubblica Ambrosiana), nazvana po Sv. Ambroziju, svecu
zaštitniku Milana. Obije frakcije, i Guelfi i Gibelini, zajedno su radile na
ostvarenju Ambrozijanske Republike u Milanu. Ipak, republika je propala 1450.
kada je Milano osvojio Francesco Sforza, iz obitelji Sforza, koji je Milano
učinio jednim od vodećih gradova talijanske Renesanse.

Francuski kralj Luj XII., prvi je 1492. položio pravo na vojvodstvo. U to doba,
Milano su branili švicarski plaćenici. Nakon pobjede Lujevog nasljednika Franje
I. nad Švicarcima u bitci kod Marignana, vojvodstvo je obećano francuskom kralju
Franji I. Kada je 1525. Habsburgovac Karlo V. pobijedio Franju I. u bitci kod
Pavije, sjeverna Italija, uključujući Milano, prešla je Habsburgovcima. 1556.,
Karlo V. je abdicirao u korist svog sina Filipa II. i njegovog brata Ferdinanda
I. Karlovi talijanski posjedi, među kojima i Milano, prešli su Filipu II. i
španjolskoj liniji Habsburga, dok je Ferdinandova austrijska linija dinastije
vladala Svetim Rimskih Carstvom.

Ipak, 1700. španjolska linija Habsburga je izumrla smrću Karla II. Nakon toga,
1701. započeo je rat za španjolsku baštinu s francuskom okupacijom svih
španjolskih posjeda radi polaganja prava Filipa V. na francuski tron. 1706.,
Francuzi su poraženi u Ramilliesu i Torinu te su bili prisiljeni prepustiti
sjevernu Italiju austrijskim Habsburzima. 1713., Utrechtskim mirom formalno je
potvrđena austrijska suverenost nad većinom španjolskih posjeda u Italiji,
uključujući Lombardiju i Milano.

Radi talijanske kuge 1629.–1631. pomrlo je procijenjenih 60 000 ljudi od ukupnog
stanovništva od 130 000. Taj slučaj smatra se jednom od posljednjih provala
stoljetnih pandemija kuge koje su započele u 14. stoljeću.

Napoleon osvaja Lombardiju 1796. te je Milano proglašen glavnim gradom
Cisalpinske Republike. Kasnije je proglasio Milano glavnim gradom Kraljevstva
Italije, dok je sam okrunjen u katedrali. Po završetku Napoleonove okupacije,
Bečki kongres je 1815. Lombardiju, Milano i Veneto vratio Austriji . U to doba,
Milano je postao središtem lirske opere, gdje je Mozart napisao tri operna
djela, dok je La Scala u samo nekoliko godina postala vodećim teatrom u svijetu,
s premijerama Bellinija, Donizettija, Rossinija i Verdija. Ostala značajna
kazališta 19. stoljeća bila su La Cannobiana i Teatro Carcano.

18. ožujka, 1848. Milanezi su se pobunili protiv austrijske vlasti, za vrijeme
takozvanih "Pet dana Milana" (tal. Le Cinque Giornate), te je feldmaršal
Radetzky bio prisiljen privremeno povući se iz grada. Ipak, nakon pobjede na
talijanskim snagama kod Custoze 24. srpnja, Radetzky je ponovo uspostavio
austrijsku kontrolu nad Milanom i sjevernom Italijom. Međutim, talijanski
nacionalisti, predvođeni Kraljevinom Sardinijom, pozivali su na izbacivanje
Austrije u interesu talijanskog ujedinjenja. Sardinija i Francuska osnovali su
savez i pobijedile Austriju u bitci kod Solferina 1859. Nakon bitke, Milano i
ostatak Lombardije priključeni su Kraljevini Sardiniji, koja je ubrzo stekla
kontrolu na većinom Italije, te je 1861. preimenovana u Kraljevinu Italiju.

Političko ujedinjenje Italije učvrstilo je trgovačku dominaciju Milana nad
sjeverom Italije. Također je dovelo i do nagle izgradnje željeznica što je
Milano razvilo kao željezničko čvorište. Brza industrijalizacija pozicionirala
je Milano u središte vodeće talijanske industrijske regije, premda je 1890-ih
grad bio uzdrman masakrom Bava-Beccaris, pobunom uzrokovanom visokom stopom
inflacije. U međuvremenu, kako su milanske banke dominirale talijanskom
financijskom sferom, grad je postao vodeći financijski centar u državi.
Ekonomski rast Milana doveo je do rapidne ekspanzije gradskog područja i
stanovništva krajem 19. i početkom 20. stoljeća.

1919., Benito Mussolini organizirao je Crnokošuljaše, koji su formirali jezgru
talijanskog fašističkog pokreta. 1922., Mussolini je iz Milana započeo svoj Marš
na Rim. Za vrijeme drugog svjetskog rata grad je pretrpio znatna razaranja od
britanskih i američkih bombardiranja. Premda je Italija napustila rat 1943.,
Nijemci su do 1945. držali pod okupacijom većinu zemlje. Neka od najsnažnijih
savezničkih bombardiranja odigrala su se 1944., većinom koncentrirana u okolici
centralne željezničke stanice. 1943., porastao je otpor njemačkoj okupaciji te
je u Milanu bilo znatnih borbi.

Pri kraju rata, američka 1. oklopna divizija napredovala je prema Milanu u
sklopu sjevernotalijanske operacije u proljeće 1945., ali prije ulaska u grad,
članovi talijanskog pokreta otpora ustali su otvorenom pobunom i oslobodili
grad. Nedaleko Milana, u mjestu Dongo, Mussolini i još nekoliko članova
Talijanske Socijalne Republike (Repubblica Sociale Italiana, ili RSI) zarobljeni
su od pokreta otpora i pogubljeni. Dan kasnije, 29. travnja, 1945., tijela su
dovedena i Milano i obješena naglavačke na trgu Piazzale Loreto.

Nakon rata u gradu je bio smješten logor za Židove izbjegle iz Austrije. U doba
"ekonomskog čuda" (Boom economico) 1950-ih i 1960-ih veliki val unutrašnje
imigracije, posebno s juga Italije, naselio se u Milanu te je 1971. stanovništvo
dostiglo 1 723 000. Populacija Milana započela je opadati krajem 1970-ih. U
posljednjih 30 godina skoro jedna trećina ukupnog gradskog stanovništva
preselila se u vanjska područja grada s novim predgrađima i manjim gradovima
koji su nikli oko samog Milana. U isto doba grad je počeo privlačiti povećani
tijek strane imigracije, što je posebno istaknuto naglim proširenjem kineske
četvrti, okruga u okolici ulica Paolo Sarpi, Via Bramante, Via Messina i Via
Rosmini, nastanjenog kineskim imigrantima iz Zhejianga, danas jednoj od
najpitoresknijih gradskih četvrti. U Milanu također živi trećina svih Filipinaca
u Italiji, njih oko 30 000 i u stalnom porastu, s prosječnom stopom nataliteta
od 1000 rođenih godišnje. Ukupno, stanovništvo Milana posljednjih se godina
naizgled stabiliziralo, te je od 2001. zabilježen samo neznatni porast
populacije.

Aktualni gradonačelnik Milana je Giuseppe Sala, izabran 2016., kao kandidat
Demokratske stranke (Partito Democratico). Od devet milanskih općina, u osam
vlada koalicija desnog centra (1-8), dok u jednoj vlada koalicija lijevog centra
(9).

Milano je podijeljen na administrativna područja, ili Zone. Do 1999., grad je
bio podijeljen na 21 Zonu; ali tada ih je gradska uprava odlučila smanjiti na 9.
Danas, Zona 1 je "povijesno središte" grada, područje unutar španjolskih zidina;
dok ostalih osam pokrivaju područje od Zone 1 do granica gradskog područja.

Milanska provincija smještena je u centralno-zapadnom području nizine rijeke Po,
između rijeka Ticino i Adda, i također između rijeke Po i prvih uzvisina Alpa.
Površina gradskog područja je 181 km² dok je nadmorska visina 122 m.

Milano uživa vlažnu suptropsku klimu (Köppenova klasifikacija klime Cfa) s nekim
kontinentalnim karakteristikama. To je uobičajeno za unutarnje ravnice sjeverne
Italije, gdje prevladavaju vruća vlažna ljeta i hladne vlažne zime, za razliku
mediteranske klime karakteristične za ostatak Italije.

Prosječne su temperature -4/+6°C u siječnju i +15/+28°C u srpnju. Snježne
padaline relativno su uobičajene po zimi, iako su posljednjih 15–20 godine opale
po učestalosti i obimu. Povijesni prosjek u zoni Milana je između 35 i 45 cm;
povremeno se događaju pojedine snježne oborine s preko 30–50 cm u 1–3 dana, s
rekordnih 80–100 cm za vrijeme poznatog snijega siječnja 1985. Vlaga je dosta
visoka tijekom cijele godine te se godišnje padaline kreću oko 1000 mm. Prema
stereotipnom imidžu, grad je često pokriven maglom karakterističnom za bazen
rijeke Po, premda je uklanjanje rižinih polja kod južnih predgrađa, efekt otoka
urbane vrućine i smanjenje razine zagađenja posljednih godina taj fenomen
smanjilo, barem u središtu grada.

Vrlo je malo ostataka antičke rimske kolonije koja je kasnije postala glavnim
gradom Zapadnog Rimskog Carstva. Tijekom druge polovice 4. stoljeća, Sveti
Ambrozije, tadašnji biskup Milana, imao je snažan utjecaj na raspored grada,
preoblikovao je centar (iako su katedrala i krstionica koje je dao izgraditi
danas izgubljeni) i izgradio velike bazilike na gradskim vratima: Sant'Ambrogio,
San Nazaro in Brolo, San Simpliciano i Sant'Eustorgio, koje, dograđivane i
obnavljane tijekom stoljeća, postoje i danas kao najznačajnije crkve u Milanu.
Najveći i najznačajniji primjer gotičke arhitekture u Italiji milanska je
katedrala, četvrta najveća katedrala u svijetu nakon

bazilike Sv. Petra u Rimu, seviljske katedrale i bazilike Majke Božje Kraljice
mira u Obali Bjelokosti. Izgrađena između 1386. i 1577., sadrži najveću svjetsku
zbirku mramornih kipova, dok na vrhu šiljastog tornja ističe nadaleko vidljivu
zlatnu statuu Svete Marije, lokalno poznatu kao Madunina (mala Madonna), jedan
od simbola grada.

Za vrijeme vladavine obitelji Sforza tijekom 14. i 15. stoljeća, u Milanu je
procvala umjetnost i arhitektura, te je grad postao jednim od središta
talijanske renesanse. U to doba, stara viskontijevska tvrđava, današnji Castello
Sforzesco, proširena je i ukrašena kao sjedište renesansnog dvora okruženog
ograđenim lovačkim parkom s divljači izlovljenoj u okolici Seprija i jezera
Como. Istaknuti arhitekti koji su sudjelovali u projektu uključuju firentinca
Filaretea, kojemu je naručena gradnja visokog središnjeg tornja, i vojnog
stručnjaka Bartolomea Gadia. Politički savez između Francesca Sforze i
firentinskog Cosima de’ Medicija povoljno je djelovao na arhitekturu, radi
utjecaja Brunelleschijevog renesansnog stila na izgradnju u Milanu. Prve su
istaknute građevine koje karakterizira taj utjecaj palača Banke Medici (od koje
je preostao samo glavni ulaz) i kapela središnjeg tlocrta Portinari, priključena
na baziliku Sant'Eustorgio, izgrađena za prvog upravitelja milanske podružnice
banke. Filarete, za vrijeme boravka u Milanu, bio je odgovoran za veliku javnu
bolnicu poznatu kao Ospedale Maggiore, i za utjecajnu Treatise on Architecture,
koja je uključivala i plan za "idealni grad" u obliku zvijezde nazvan Sforzinda
u čast Francesca Sforze. Leonardo da Vinci, koji je u Milanu boravio od oko
1482. do francuske okupacije 1499., angažiran je 1487. radi projektiranja
tiburija, ili tornja na križanju transepta i glavnog broda u katedrali, premda
njegov rad nije odabran. Ipak, oduševljenje koje je dijelio s Filareteom za
građevine sa središnjim tlocrtom dovelo je u tom periodu do mnogih
arhitektonskih crteža koji su utjecali na rad Bramantea i drugih graditelja.
Bramanteova ostvarenja u gradu, koja uključuju crkvu Santa Maria presso San
Satiro (rekonstrukcija manje crkve iz 9. stoljeća), refektorij crkve Santa Maria
delle Grazie i tri klaustra u crkvi Svetog Ambrozija, dovela su i do njegovih
istraživanja ranokršćanske arhitekture u Milanu kao što je bazilika San Lorenzo.

Protureformacija bila je također period španjolske dominacije, označen dvama
snažnim ličnostima: Sveti Karlo Borromeo, i njegov bratić kardinal Federico
Borromeo. Oni se nisu građanima Milana nametnuli samo kao moralni vođe, već su
dali i snažan poticaj kulturi, s osnivanjem Ambrozijanske biblioteke, u zgradi
arhitekta Francesca Marie Richinija, kao i obližnju pinakoteku. U to doba, osim
Richinija, graditelji Pellegrino Tibaldi i Galeazzo Alessi izgradili su mnogo
baroknih crkava i palača.

Carica Marija Terezija Austrijska bila je zaslužna za znatne obnove provedene u
Milanu tijekom 18. stoljeća. Potakla je duboke društvene i građanske reforme,
kao i izgradnju mnogih građevina koje su i danas na ponos gradu, kao čuveno
kazalište Teatro alla Scala, otvoreno 3. kolovoza, 1778., i danas jedna od
vodećih svjetskih opernih kuća. Austrijska vladarica također je raznim
projektima poticala i kulturu, kao pretvaranje starog Jezuitskog koledža u
okrugu Brera, u znanstveni i kulturni centar s bibliotekom, astronomskim
opservatorijem i botaničkim vrtom, današnja umjetnička galerija i akademija
lijepih umjetnosti Brera.

Tijekom druge polovice 19. stoljeća, Milano je preuzeo status glavnog
industrijskog grada poluotoka, čiju su urbanizaciju nadahnule druge europske
metropole, središta tehnoloških inovacija koja su simbolizirala drugu
industrijsku revoluciju i sukladno, velike društvene promjene koje su pokrenule.
Velika Galerija Vittorio Emanuele II, natkriveni prolaz koji povezuje Piazza del
Duomo i trg nasuprot teatru La Scala, izgradio je između 1865. i 1877. Giuseppe
Mengoni, u čast Viktora Emanuela II., prvog kralja ujedinjene Italije. Prolaz je
pokriven lukom od stakla i lijevanog željeza, često korišten dizajn u arkadama
19. stoljeća, kao Burlington Arcade u Londonu, prototipu niza većih trgovačkih
arkada.

Burni period 20. stoljeća, radi naglog ekonomskog razvoja praćenim povećanjem
stanovništva i osnivanjem novih četvrti, ali i snažnog poleta ka arhitektonskoj
obnovi, stvorio je neka od vrhunskih arhitektonskih djela u Milanu, kao
Centralna željeznička stanica (1906. - 1931.), koja se ističe više svojim
velikim dimenzijama nego mješavinom stilova, neboder Pirelli (1955.-59.) Gioa
Pontija, Torre Velasca (1958.), nove stambene četvrti, u novije doba izgradnja
sajamskog centra u Rhou, i prekvalifikacija nekadašnjih industrijskih zona u
suvremene stambene i uslužne četvrti, kao poslovna i stambena četvrt City Life.

Unatoč činjenici da Milano raspolaže s vrlo malo zelenih površina u usporedbi s
drugim gradovima iste veličine, grad se ponosi velikom raznolikošću parkova i
vrtova. Prvi javni parkovi bili su otvoreni 1857. i 1862. kao rad arhitekta
Giuseppea Balzaretta, smješteni u "okrugu zelenih parkova" u zoni Piazzale
Oberdan (Porta Venezia), Corso Venezia, Via Palestro i Via Manin. Većinom su
bili neoklasičnog stila i predstavljali tradicionalne engleske parkove, s
velikim botaničkim bogatstvom. Najznačajniji parkovi u Milanu su Parco Sempione
(kraj dvorca Castello Sforzesco), Parco Forlani, Giardini Pubblici, Giardino
della Villa Comunale, Giardini della Guastalla i Parco Lambro. Parco Sempione
veliki je javni park, smješten između Castello Sforzesco i Slavoluka Mira (Arco
della Pace), kraj trga Sempione. Izgradio ga je Emilio Alemagna i sadrži
napoleonsku arenu, javni akvarij (Civico Acquario di Milano), toranj, izložbeni
centar, nekoliko jezera i biblioteku. Parco Forlani s 235 hektara najveći je
park u Milanu,, sadrži brežuljak i jezero. Giardini Pubblici (javni vrtovi) među
najstarijim je postojećim parkovima u Milanu, osnovan 29. studenog, 1783., i
dovršen oko 1790. Englesko-neoklasičnog je stila, s jezerom, prirodoslovnim
muzejom (Museo Civico di Storia Naturale di Milano) i neoklasičnom Villa Reale.
Giardini della Guastalla također jedan je od najstarijih parkova u Milanu, koji
se većim dijelom sastoji od ukrašenog ribnjaka.

U Milanu se također nalaze i tri značajna botanička vrta: Orto Botanico
Didattico Sperimentale dell'Università di Milano (manji botanički vrt kojim
upravlja botanički institut), Orto Botanico di Brera (osnovan je 1774. na
zahtjev carice Marije Terezije, i obnovljen 1998., nakon nekoliko godina
zapuštenosti) i Orto Botanico di Cascina Rosa.

Prema procjeni iz travnja 2009. sam grad naseljava 1 301 394 stanovnika. Od
najvećeg broja stanovnika, dosegnutog 1971., grad je izgubio skoro jednu trećinu
populacije, većinom radi migracije u prigradska područja (urban sprawl) kao
posljedica deindustrijalizacije tijekom posljednja tri desetljeća. Gradsko
područje Milana, koje se uglavnom poklapa sa administrativnom provincijom, peto
je najveće u E.U. s procijenjenim stanovništvom od 4,3 milijuna. Rast mnogih
predgrađa i satelitskih naselja u okolici grada od velikog ekonomskog booma
1950-ih i 1960-ih, definirao je opseg i strukturu metropolitanskog područja, te
svakodnevno kretanje ljudi izaziva predodžbu da su socioekonomske veze proširile
se daleko iza granica grada i provincije, na područje preko cijelog središnjeg
dijela regije Lombardije, s ukupno 7,4 milijuna stanovnika. Smatra se da je
metropolitanska zona Milana dio urbanizacijskog koridora zapadne Europe nazvanog
"Plava banana", europskog područja s najvećim stanovništvom i industrijskom
gustoćom.

Od kraja drugog svjetskog rata, Milano je primio dva vala masovne imigracije,
prvi iz same Italije, drugi iz inozemstva. Oba vala korespondirala su s dvije
različite ekonomske faze. Prva imigracija koincidirala je s ekonomskim "čudom"
1950-ih i 1960-ih, periodom izvanrednog rasta temeljenog na klasičnoj industriji
i javnim radovima. Druga imigracija zbila se u pozadini vrlo različite
ekonomije, koncentrirane oko usluga, male industrije i postindustrijskih
aktivnosti. Prva imigracija ticala se Talijana, iz ruralnih krajeva, planina i
gradova na jugu, istoku i drugih provincija Lombardije. Druga se ticala stranaca
iz mnoštva zemalja, ali pretežno Sjeverne Afrike, Južne Afrike, Sjeverne
Amerike, Južne Amerike, Azije, Južne Azije, Oceanije, Europe, Europske unije i
Istočne Europe. Do kraja 1990-ih, 10% stanovništva Milana odnosilo se na stranu
imigraciju, velikom većinom zaposlenu u uslužnom sektoru niske razine (radnici u
restoranima, čistači, kućna posluga) ili u tvornicama. Do siječnja 2008.
talijanski nacionalni statistički institut (Istituto Nazionale di Statistica
ISTAT) procijenio je da je u Milanu živjelo 181 393 ljudi rođenih u inozemstvu,
ili 13,9% ukupnog stanovništva.

Milano, jedan je od najvećih svjetskih financijskih i poslovnih centara, s
BDP-om 2004. od 241,2 milijarde Eura. Metropolitansko područje Milana ima 4.
najveći BDP u Europi, koje bi kao zasebna država, zauzelo bi 28. mjesto među
najvećim svjetskim ekonomijama, skoro kao cjelokupna Austrijska.

U gradu je sjedište talijanske burze (Borsa Italiana), dok je okolica grada
(Hinterland) najveće industrijsko područje u Italiji. Peter J. Taylor i Robert
E. Lang s Brookings Institution, uključili su ga među deset "Alfa svjetskih
gradova" u ekonomskom izvještaju "U.S. Cities in the 'World City Network" .

Krajem 12. stoljeća cvao je obrt te je izrada oklopa bila najznačajnija
industrija. U to doba, započeti su radovi na navodnjavanjima koji i danas čine
plodnom lombardijsku ravnicu. Razvoj trgovine vunom dao je prvi poticaj
proizvodnji svile.

Kao i u Veneciji i Firenci, izrada luksuznih dobara bila je toliko značajna
industrija da su u 16. stoljeću u Engleskoj takvi proizvodi nazivani “milaner”
ili “millaner”, tj. profinjena roba kao nakit, odjeća, šeširi i sl. Do kraja 19.
stoljeća, kasnija verzija termina, "millinery", označavala je izradu i prodaju
šešira.

Industrijska revolucija u Sjevernoj Europi pružila je novi značaj području
sjeverno od Milana, na trgovačkom putu prema Alpama, te su izgrađeni mlinovi na
mnogim rijekama i potocima. Sredinom 19. stoljeća jeftinija svila počela se
uvoziti iz Azije te je nametnik phylloxera uništavao svilu i proizvodnju vina.
Radi toga više je zemlje dodijeljeno industrijalizaciji. Tekstilnu industriju
pratila je metalska, strojarska i izrada namještaja.

Izložbeni centar sajma FieraMilano bio je poznat kao "FieraMilanoCity", danas
porušen, osim nekoliko zgrada povijesne vrijednosti (uključujući i velodrom iz
1920-ih), radi razvoja nove četvrti CityLife, na povoljnoj poziciji nedaleko
središta grada. Novi sajamski prostor, u sjeverozapadnom predgrađu Rho, otvoren
2005., sajam Fiera Milano čini najvećom takvom manifestacijom u svijetu.

Milano, zajedno s New Yorkom, Parizom i Londonom, cijenen je kao jedna od
svjetskih prijestolnica mode. Većina glavnih talijanskih modnih marki, kao
Valentino, Gucci, Versace, Prada, Armani, Krizia i Dolce & Gabbana, svoja
sjedišta imaju u Milanu. Brojne međunarodne marke također imaju svoje trgovine u
gradu, uključujući i glavnu trgovinu tvtrke Abercrombie & Fitch, koja je postala
trgovačkom atrakcijom. U Milanu se dvaput godišnje održava, kao i u Parizu,
Londonu, Tokiju, New Yorku, Los Angelesu i Rimu, "tjedan mode", događaj na kojem
se prikazuju najnovije kolekcije. Glavna je trgovačka četvrt "quadrilatero della
moda" ("pravokutnik mode"), gdje se nalaze najprestižnije trgovačke ulice: Via
Montenapoleone, Via della Spiga, Via Sant'Andrea, Via Manzoni i Corso Venezia.
Osim toga, galerija Vittorio Emanuele II, Piazza del Duomo, Via Dante i Corso
Buenos Aires, također su značajne trgovačke ulice i trgovi.

U Milanu baziraju mnoge lokalne i nacionalne komunikacijske usluge i kompanije,
kao dnevni listovi, časopisi, televizijske i radio stanice. Najpoznatiji su
dnevni listovi Corriere della Sera, Il Foglio, Il Giornale, Il Giorno, Il
Manifesto i Libero, sportski dnevni list La Gazzetta dello Sport, poslovni
dnevnici Il Sole 24 Ore i MF Milano Finanza, časopisi La Settimana Enigmistica,
Panorama, Gente, TV Sorrisi & Canzoni, AnnaBella, Grazia, Marie Claire i Oggi,
televizijska kuća Mediaset s tv kanalima Rete 4, Canale 5 i Italia 1,
televizijski centri nacionalne medijske kuće RAI, lokalna sjedišta kanala MTV i
SKY, kao i sjedišta televizija Fastweb TV, 7 Gold, i Odeon Tv, radio stanice
R101, RTL 102.5, Radio 105 Network, Radio Monte Carlo, Radio 24, Radio DeeJay,
Radio RockFM. Radio Italia solomusicaitaliana i Radio Popolare. Također, u
Milanu svoja sjedišta imaju diskografske kuće Eclectic Circus, BMG Ricordi/Best
Sound, Dischi Ricordi, Numero Uno, Vox Pop, Mescal i Warner, i izdavačke kuće
Mondadori, Rcs MediaGroup (bivši Rizzoli), Adelphi, Feltrinelli i Longanesi.

Milano je jedna od najznačajnijih turističkih destinacija u Europskoj uniji, s
1902 milijuna posjetitelja 2007, i 1914 2008. godine, što grad čini 42. i 52.
najposjećenijim gradom u svijetu. Prema jednom izvoru, 56% stranih posjetilaca
dolazi iz Europe, dok je 44% turista iz Italije a 56% iz inozemstva. Za Milano,
najznačajnija su tržišta iz Europske unije Velika Britanija (16%), Njemačka (9%)
i Francuska (6%). Prema istom istraživanju, većina posjetitelja iz SAD-a dolazi
iz poslovnih razloga, dok Kinezi i Japanci uglavnom iz razonode. Grad se ponosi
s nekoliko popularnih turističkih atrakcija, kao katedrala i trg Piazza del
Duomo, kazalište Teatro alla Scala, galerija Vittorio Emanuele II, dvorac
Castello Sforzesco, Pinacoteca di Brera i ulica Via Montenapoleone, ali
posjećuju se i naizgled manje poznate znamenitosti kao Bazilika Svetog
Ambrozija, Navigli (plovni kanali u okolici grada) i Akademija Brera. Grad
raspolaže brojnim hotelima, uključujući i ultra-luksuzni Town House Galleria,
vodeći svjetski hotel sa sedam zvjezdica, prema službenom rangiranju
certifikacijske tvrtke Société Générale de Surveillance, i također dio
organizacije The Leading Hotels of the World. Prosječno trajanje boravka
posjetitelja u Milanu je 3,43 dana, dok stranci ostaju duže vrijeme, njih 77%
prosječno od 2 do 5 dana. Od 75% gostiju koji odsjedaju u hotelima, 47% odsjeda
u hotelima s 4 zvjezdice, dok hoteli s pet zvjezdica ili manje od 3 zvjezdice
ugošćuju 11% i 15% gostiju.

U Milanu je u tijeku urbanistički redizajn. Razvijaju se građevinski projekti
radi rehabilitacije neiskorištenih industrijskih zona na periferiji. Osim već
navedenih projekata CityLife i novog sajma, sheme uključuju i dogradnju teatra
La Scala, četvrt Santa Giulia, i projekt Porta Nuova u zoni
Garibaldi-Repubblica. Sudjeluju mnogi čuveni arhitekti, kao Renzo Piano, Norman
Foster, Zaha Hadid, Massimiliano Fuksas i Daniel Libeskind. Projekti će
izmijeniti izgled Milana, kojim više neće dominirati katedrala i neboder
Pirelli.

U Milanu će se održati Svjetska izložba Expo 2015, u za tu priliku obnovljenom
gradu.

Umjetnost u Milanu procvala je u srednjem vijeku, te s obitelji Visconti kao
glavnim mecenama, grad je postao značajan centar gotike i gotičke arhitekture.
Također, vladavina obitelji Sforza, između 14. i 15. stoljeća, bila je drugi
period procvata umjetnosti i arhitekture. U to doba, ostvarena su neka od
čuvenih renesanskih djela, kao Leonardova Posljednja večera i Codex Atlanticus.
Osim Leonarda, u Milanu je djelovao i već spomenuti Bramante, te je izgradio
više sakralnih objekata.

Barok, tijekom 17. i 18. stoljeća, doveo je u Milano brojne izvanredne
umjetnike, arhitekte i slikare tog doba, kao Caravaggia, čija se remek-djela
Košara s voćem i Večera u Emausu čuvaju u Ambrozijanskoj biblioteci i Akademiji
Brera. Tijekom romantizma, Milano je postao značajni europski umjetnički centar,
u doba kada je milanski romantizam bio pod utjecajem austrijske vlasti.
Vjerojatno najpoznatije od svih djela romantičnog perioda čuvanih u Milanu je
Poljubac Francesca Hayeza, izložen u Akademiji Brera.

Milano i Italija u cjelini, bio je početkom 20. stoljeća pod utjecajem
Futurizma. Filippo Tommaso Marinetti, osnivač talijanskog Futurizma napisao je
1909. u svom "Manifestu Futurizma" (Manifesto Futuristico), da je Milano bio
"grande...tradizionale e futurista" ("grandiozan...tradicionalan i
futuristički"). Umberto Boccioni također je bio značajan Futuristički umjetnik u
Milanu. Danas, Milano ostaje značajan međunarodni centar moderne i suvremene
umjetnosti, s brojnim izložbama.

Milano je značajno međunarodno središte industrijskog i modernog dizajna, i
cijenjen kao jedan od najutjecajnijih svjetskih gradova u tim sektorima. Grad je
posebno poznat po svojem visoko-kvalitetnom starom i modernom namještaju i
industrijskim proizvodima. Sajam FieraMilano, europski je najveći i jedan i
svjetski najprestižnijih sajmova namještaja i dizajna. Također, u Milanu se
održavaju i druge manifestacije vezane uz dizajn i arhitekturu kao "Fuori
Salone" i "Salone del Mobile".

1950-ih i 1960-ih, kao glavno industrijsko središte Italije i jedan od
najnaprednijih i najdinamičnijih gradova kontinentalne europe, postao je,
zajedno s Torinom, talijanska prijestolnica dizajna i arhitekture. Izgrađeni su
neboderi kao toranj Pirelli i Torre Velasca te su između ostalih u gradu živjeli
i radili dizajneri Bruno Munari, Lucio Fontana, Enrico Castellani i Piero
Manzoni.

Od kraja 18. stoljeća i tijekom 19. stoljeća, Milano je bio važan centar
intelektualne diskusije i književnih djelovanja. Doba prosvjetiteljstva ovdje je
naišlo na plodno tlo. Cesare Beccaria, s čuvenim traktatom "Dei delitti e delle
pene" (“O zločinima i kaznama”) i Pietro Verri s časopisom Il Caffè, bili su
kadri vršiti znatan utjecaj na kulturu nove srednje klase, što je također bilo
moguće i radi tolerantne austrijske uprave.

Prvih godina 19. stoljeća, ideali romanticizma utjecali su na kulturni život
grada. Također, u Milanu su Giuseppe Parini i Ugo Foscolo objavili svoja
najistaknutija djela, obožavani od mlađih pjesnika i učitelja etike. Foscolova
poema Dei sepolcri bila je nadahnuta Napoleonskim zakonom koji je, protiv volje
mnogih stanovnika, primijenjen i u Milanu.

Trećeg desetljeća 19. stoljeća, Alessandro Manzoni je napisao svoj roman
"Zaručnici" ("I Promessi Sposi"), koji se smatra manifestom talijanskog
romantizma. Časopis "Il Conciliatore" objavljivao je članke Silvija Pellica,
Giovannija Bercheta i Ludovica di Bremea, romantičnih pjesnika i patriotskih
političara.

Nakon ujedinjenja Italije 1861., Milano je izgubio svoj politički značaj, premda
je zadržao svojevrsni središnji položaj u kulturnim događajima. Prihvaćane su i
razmatrane nove ideje i pokreti iz drugih zemalja Europe, te su realizam i
naturalizam stvorili talijanski pokret Verizam. Najveći veristički pisac,
Giovanni Verga, rođen je na Siciliji ali je svoja najznačajnija djela napisao u
Milanu.

Milano je važan nacionalni i međunarodni centar scenske umjetnosti, ponajviše
opere. U Milanu djeluje operna kuća La Scala, jedna od najprestižnijih u
svijetu, gdje su kroz povijest održane premijere brojnih opera, kao Nabucco
Giuseppea Verdija 1842., La Gioconda Amilcara Ponchiellija 1876., Madama
Butterfly 1904., i Turandot 1926. Giacoma Puccinija, i u novije doba Teneke,
Fabija Vacchija 2007. Druga značajnija kazališta u Milanu su Teatro degli
Arcimboldi, Teatro Dal Verme, Teatro Lirico i Teatro Regio Ducal. U gradu
također djeluju i renomirani simfonijski orkestar (Orchestra Sinfonica di Milano
Giuseppe Verdi) i konzervatorij, te je kroz povijest bio važan centar glazbene
kompozicije; brojni su čuveni skladatelji i glazbenici, kao Gioseppe Caimo,
Simon Boyleau, Hoste da Reggio, Giulio Gatti-Casazza, Paolo Cherici i Alice
Edun, ili iz Milana ili svojim radom vezani uz Milano. Također, značajnu ulogu u
glazbenom životu grada igra i čuvena izdavačka kuća Ricordi. U gradu su također
osnovani mnogi suvremeni ansambli i grupe, kao Dynamis Ensemble, Stormy Six i
Camerata Mediolanense.

Od brojnih pop-rock glazbenika i grupa iz Milana ili vezanih uz Milano,
najznačajniji su: Adriano Celentano, Articolo 31, Camaleonti, Dik Dik, Giorgio
Gaber, Enzo Jannacci, Mina, Mogol, Ornella Vanoni, 883, Paola & Chiara, Enrico
Ruggeri i Roberto Vecchioni.

Na brojnim milanskim pozornicama godišnje se izvodi oko 300 predstava. U gradu
su djelovale kazališne ličnosti svjetskog renomea: redatelj Giorgio Strehler
(osnivač kazališta Teatro Piccolo), glumac-književnik Dario Fo, dobitnik
Nobelove nagrade za književnost 1997, i redatelj i kazališni glumac Carmelo
Bene. Milanska kazališta raspršena su po cijelom gradu. U Breri, četvrti
poznatoj po noćnom životu, nalaze se tri. Druge scene mogu se naći i na glavnim
gradskim avenijama i u manje poznatim, skrivenim ulicama.

U Milanu djeluje nekoliko kulturnih institucija, muzeja i galerija, među kojima
ima i međunarodno vrlo značajnih.

Osim talijanskog, oko trećina stanovništva zapadne Lombardije govori zapadno
lombardijskim jezikom, također poznatim i kao Insubrijski. U Milanu, neki od
gradskih starosjedilaca znaju govoriti tradicionalnim milaneskim jezikom,
gradskom varijantom zapadno-lombardijskog, koju ne treba miješati s regionalnim
varijantama talijanskog jezika pod utjecajem milaneskog jezika.

Stanovništvo Milana, kao i Italije općenito, velikom je većinom katoličko, te je
u gradu sjedište katoličke nadbiskupije Milana. Druge religije zastupljene u
Milanu uključuju: pravoslavlje, budizam, judaizam, islam i protestantizam.

Milano karakterizira vlastiti povijesni Katolički obred poznat kao Ambrozijanski
obred, (tal. Rito ambrosiano). Neznatno se razlikuje od standardnog Katoličkog
obreda (Rimskog, korištenog u svim ostalim zapadnim regijama), s nekim razlikama
u liturgiji, služenju mise i kalendaru (npr, datum početka korizme slavi se
nekoliko dana nakon uobičajenog datuma, tako da i karneval ima drukčije datume).
Ambrozijanski obred također se prakticira u okolnim lokacijama Lombardije i
švicarskom kantonu Ticinu.

Druge bitne razlike tiču se liturgijske glazbe. Gregorijanski koral u Milanu i
okolnim područjima se ne koristi, radi vlastitog ambrozijanskog korala, starijeg
od gregorijanskog i definitivno ustanovljenog Tridentskim saborom (1545.-1563.).
Radi očuvanja te glazbe, razvijeni su jedinstveni schola cantorum, koledž, i
institut u suradnji s Pontificio Istituto Ambrosiano di Musica Sacra (PIAMS) u
Rimu.

Među najznačajnije filmove snimljene, djelomično ili kompletno, u Milanu,
ubrajaju se: Miracolo a Milano (1951.), Totò, Peppino e... la malafemmina
(1956.), Il grido (1957.), Il generale Della Rovere (1959.), Rocco e i suoi
fratelli (1960.), Audace colpo dei soliti ignoti (1960.), La notte (1961.), Il
posto (1961.), La classe operaia va in paradiso (1972.), Eccezzziunale...
veramente (1982.), Marrakech Express (1989.), Nirvana (1997.). Iz Milana je i
niz glumaca, posebno komičara, i redatelja. Najznačajniji su glumci: Diego
Abatantuono, Gino Bramieri, Gian Maria Volonté, Johnny Dorelli, Alberto
Lionello, Mariangela Melato, Franca Valeri i Greta Scacchi, te redatelji Alberto
Lattuada, Luciano Emmer i Dino Risi.

Kao i većina talijanskih gradova, Milano i okolno područje ima svoju izvornu
regionalnu kuhinju, koja, kako je to karakteristično za Lombardiju, češće
koristi rižu nego tjesteninu, i uglavnom ne upotrebljava rajčice. Milanska
kuhinja uključuje "cotoletta alla milanese", pohani teleći (također je moguća
svinjetina ili puretina) kotlet pržen na maslacu (neki ga smatraju austrijskog
porijekla, radi sličnosti s bečkim "Wienerschnitzelom", dok drugi tvrde upravo
suprotno, da "Wienerschnitzel" vuče porijeklo od "cotolette alla milanese").

Druga su karakteristična jela cassoeula (pirjani odresci svinjskih rebara u sosu
s kupusom), ossobuco (pirjana teleća plećka u umaku zvanom gremolata), risotto
alla milanese (sa šafranom i goveđim mozgom), busecca (pirjani fileti s grahom)
i brasato (pirjana govedina ili svinjetina s vinom i krumpirom). Sezonske
slastice uključuju chiacchiere (kroštule posute šećerom) i tortelli (prženi
kuglasti keksi) za karneval, colomba (glazirani kolač u obliku goluba) za Uskrs,
pane dei morti (keksi s aromom cimeta) za Dušni dan, i panettone za Božić.
Salame milano, salama s vrlo sitno mljevenom smjesom, raširena je širom Italije.
Najpoznatiji milaneski sir je Gorgonzola, nazvan po istoimenom obližnjem gradu,
premda su danas najveći proizvođači Gorgonzole iz Pijemonta.

Nogomet je najpopularniji sport u Italiji. Milano je dom dvaju svjetski slavnih
nogometnih klubova: A.C. Milan i Internazionale Milano F.C.. Prvi se uobičajeno
naziva "Mìlan" (naglasak je na prvi slog, za razliku od engleskog naziva za
grad), a drugi "Inter". Utakmica između ta dva tima poznata je kao Milanski
derbi ili Derby della Madonnina (u čast jednoj od glavnih znamenitosti grada,
statui Djevice Marije zvane "Madonnina", na vrhu milanske katedrale).

Grad je bio domaćin, između ostalih događaja, Svjetskom prvenstvu u nogometu
1934. i 1990, i Europskom prvenstvu u nogometu 1980. Također, Milano je jedini
grad u Europi čiji su nogometni klubovi osvojili Europski kup (danas Liga
prvaka) i Interkontinentalni Kup (danas Svjetsko klupsko prvenstvo). S ukupno
devet naslova Lige prvaka, Milano, dijeli prvo mjesto s Madridom, kao grad s
najviše osvojenih naslova. Obije momčadi igraju na čuvenom San Siru, prema UEFA
klasifikaciji, stadionu sa pet zvjezdica. Službeno nazvan Stadio Giuseppe
Meazza, San Siro raspolaže s 85 700 sjedećih mjesta i jedan je od najvećih u
talijanskoj prvoj ligi. Inter je jedini klub u Italiji koji je cijelu svoju
povijest proveo u prvoj ligi, dok je Milan nakratko bio i u drugoj.

Mnogi poznati talijanski nogometaši i treneri rođeni su u Milanu, okolnom
metropolitanskom području ili Lombardiji. Najpoznatiji su: Valentino Mazzola,
Paolo Maldini, Giuseppe Meazza, Giacinto Facchetti, Luigi Riva, Gaetano Scirea,
Giuseppe Bergomi, Walter Zenga, Antonio Cabrini, Roberto Donadoni, Gianluca
Vialli, Silvio Piola, Gabriele Oriali i Giovanni Trapattoni.

U skoro svim timskim sportovima, milanski su klubovi osvojili najmanje jedan
nacionalni naslov. Mnogi klubovi iz metropolitanske zone Milana također su na
vrhu raznih disciplina (Sesto San Giovanni u ženskoj košarci, Cernusco sul
Naviglio u hokeju na travi, Canottieri u vaterpolu i Legnano u američkom
nogometu. Velika je tradicija i mačevanja, gimnastike i atletike.

Vrlo važan sport za Milano je biciklizam. Milanski je sportski dnevni list
Gazzetta dello Sport osnivač i organizator 4 najznačajnije biciklističke utrke
koje se svake godine održavaju u Italiji: Giro d'Italia, Milano - San Remo,
Milano-Torino i Giro di Lombardia. S iznimkom Milano-Torino, koja je posljednjih
desetljeća izgubila na prestižu, ostale tri utrke uključene su u najjači
biciklistički razred UCI Pro-Tour, i među najprestižnijima su u svijetu. U
Milanu tradicionalno, osim rijetkih iznimaka (kao 2009., kada je cilj bio u
Rimu) završava zadnja etapa utrke Giro d'Italia. Osim cestovnog, Milano je vrlo
značajan i za biciklizam na pisti, posebno na bivšem velodromu Maspes-Vigorelli
gdje su se održavala brojna natjecanja, između kojih i svjetsko prvenstvo u
biciklizmu na pisti.

Sustav visokog obrazovanja u Milanu obuhvaća 39 sveučilišna središta, (44
fakulteta, 174 000 novih studenata godišnje, ili 10% ukupnog broja studenata u
Italiji), s najvećim brojem diplomiranih i postdiplomskih studenata (34 000 i
više od 5000) u Italiji.

Milano je izvanredno važan cestovni i autocestovni čvor, mjesto spajanja padske
magistrale istok-zapad (A4, Torino - Trst) i pravca sjever-jug (A1, za Bolognu,
Rim i Napulj). Druge važne autoceste koje dotiču Milano su A7, za Genovu, i
autoceste za jezera, A8 i A9. Autoceste, međusobno su povezane sustavom tri
zaobilaznice, zapadna (A50), istočna (A51) i sjeverna (A52), s ukupnom dužinom
od 74,4 km. Ako se trima zaobilaznicama pribroji i gradski dio autoceste A4,
sustav gradskih autocesta koje potpuno okružuju grad, dugačak je preko 100 km.

Milano je povezan mnogim državnim cestama, koje često u odjeljcima na ulasku u
gradsko područje, poprimaju oblik brze ceste (superstrada). Među najbitinijima
su Nuova Valassina (SS 36), Milano - Meda (SS 35), Nuova Paullese (SS 415) i
Nuova Vigevanese (SS 494). Druge su državne ceste via Emilia (SS 9), Padana
Superiore (SS 11), Strada del Sempione (SS 33), Varesina (SS 233) i Valtidone
(SS 412).

Glavne ceste i autoceste često su zagušene, radi visoke stope svakodnevnih
putnika i korištenja osobnog prijevoza u području Milana. Stoga, u projektu su
tri nove autoceste: vanjska istočna zaobilaznica (Tangenziale Est Esterna),
"BreBeMi" i Pedemontana, osim radova na poboljšanju i ubrzavanju državnih cesta.
Na dugi rok, previđena je izgradnja zapadne vanjske zaobilaznice, radi
kompletiranja punog prstena, šireg u odnosu na aktualne zaobilaznice.

Milano je veoma važan željeznički čvor za putnički i teretni promet. Grad dotiču
neke od najvažnijih željezničkih linija u Italiji: Milano - Torino, Milano -
Venecija, Milano - Genova i Milano - Bologna; polazno je mjesto dvije alpske
linije - Simplon i Gotthardbahn i destinacija intenzivnog prometa svakodnevnih
putnika. Milano opslužuju i dvije linije velikih brzina, Milano - Torino i
Milano - Bologna.

Od pet glavnih željezničkih stanica u Milanu, najprometnija je golema Centralna
stanica (Stazione centrale), s dnevnim prometom 320 000 putnika, što ju čini
drugom najprometnijom u Italiji nakon Stazione Termini u Rimu. Na Stazione
centrale završavaju dugačke međugradske linije i neke regionalne. Ostale važne
stanice u Milanu su Porta Garibaldi, Lambrate i Rogoredo, značajne posebno za
regionalni promet. Također, Milano je središte regionalne željezničke mreže
Ferrovie Nord Milano, s čvorištem na stanici Cadorna.

Grad opslužuje i sustav prigradskih željeznica ("linee S"), koji jamči
frekventne veze u krugu od oko 40 km; oslonac mreže je obilazna podzemna pruga
passante ferroviario, koja prolazi kroz 9 kilometarski tunel ispod grada u
smjeru sjeverozapad-jugoistok, sa tri povezne stanice s metroom.

Javnim prijevozom upravlja Azienda Trasporti Milanesi (ATM), koja opslužuje grad
i veći dio provincije. Veliki značaj imaju vozila na električni pogon. Mrežu
podzemne željeznice čine 3 linije s ukupnom dužinom od 83 km. Tramvajsku mrežu
čine 19 linije, s ukupnom dužinom od 160 km. 17 je gradskih linija i dvije
međugradske: za Desio i Limbiate. Neki od tramvaja korišteni na linijama,
posebno starija kola serije 1500, izrađena između 1928. i 1932. karakteristični
su za Milano. Mreža trolejbusa omogućava efikasnu uslugu poprečnih linija.
Također, kao dopuna navedenim uslugama, postoje i brojne autobusne linije,
razgranate posebno u periferijskim četvrtima.

Taxi službe djeluju kao privatne tvrtke pod licencom gradske uprave. Svi taxiji
bijele su boje. Premda je usluga vrlo kvalitetna, teško je pronaći slobodan taxi
u špicama i skoro nemoguće za vrijeme čestih štrajkova javnog prijevoza.

Grad Milano opslužuju tri međunarodne zračne luke. Zračna luka Malpensa, drugi
najveći aerodrom u Italiji, udaljen je oko 50 km od središnjeg Milana i povezan
s centrom grada željeznicom "Malpensa Express". Godišnji promet je preko 23,8
milijuna putnika (2007.). Zračna luka Linate, smještena uz samo gradsko
područje, koristi se za domaće linije i kraće međunarodne letove, s preko 9
milijuna putnika 2007. Aerodrom Orio al Serio, kraj Bergama, koriste
niskotarifne kompanije (skoro 6 milijuna putnika 2007.).



https://hr.wikipedia.org/wiki/Ivan_Me%C5%A1trovi%C4%87

Ivan Meštrović (Vrpolje kod Slavonskog Broda, 15. kolovoza 1883. – South Bend,
Indiana, SAD, 16. siječnja 1962.), bio je hrvatski kipar, arhitekt i književnik.

Bio je najistaknutiji kipar hrvatske moderne skulpture i svojedobno vodeća
ličnost umjetničkoga života u Zagrebu. Školovao se u klesarskoj radionici Pavla
Bilinića u Splitu i na Akademiji u Beču, gdje se formirao pod utjecajem
secesije. Putovao je Europom i upoznavao djela antičkih i renesansnih majstora,
osobito Michelangela, te francuskih kipara A. Rodina, A. Bourdellea i A.
Maillola. Bio je začetnik i ideolog nacionalno-romantične skupine Medulić
(zagovarao je stvaranje umjetnosti nacionalnih obilježja nadahnute junačkim
narodnim pjesmama). Za Prvoga svjetskoga rata živio je u emigraciji. Nakon rata
vratio se u domovinu i tada je započelo dugo i plodno razdoblje njegove kiparske
djelatnosti i pedagoškoga rada. Godine 1942. emigrirao u Italiju i zatim 1943. u
Švicarsku, a 1947. u Sjedinjene Američke Države. Bio je profesor kiparstva na
Sveučilištu u Syracusi i potom od 1955. u South Bendu.

Većina njegovih ranih djela, simbolične tematike, oblikovana je u duhu secesije
(Timor Dei, 1905.; Izvor života, 1907.; Sjećanje, 1908.): neka pokazuju
impresionističke nemirne površine, nastale pod utjecajem Rodinova naturalizma
(Zdenac života iz 1905., postavljen ispred zgrade HNK u Zagrebu 1912.), a druga,
oživljavajući nacionalni mit, postaju stilizirana monumentalna plastika
(Kosovski ciklus, 1908. – 1910.). Pred Prvi svjetski rat napustio je patetičnu
epsku stilizaciju izražavajući sve više emotivna stanja, o čemu svjedoče drveni
reljefi biblijske tematike izrađeni u kombinaciji arhajskoga, gotičkoga,
secesionističkog i ekspresionističkoga stila. U djelima iz 1920-ih i 1930-ih
prevladava klasična sastavnica: u tom je razdoblju izveo velik broj javnih
spomenika snažna plastičnog izraza, naglašena i čitljiva obrisa (Grgur Ninski i
Marko Maruliću Splitu; Andrija Medulić, Andrija Kačić-Miošić i Josip Juraj
Strossmayer u Zagrebu; Indijanci u Chicagu). Posebno mjesto u njegovu opusu
zauzimaju portreti.

Djela snažne plastične vrijednosti ostvario je u graditeljsko-kiparskim
spomenicima i projektima, uglavnom centralnoga tlocrta (mauzolej obitelji Račić
u Cavtatu, mauzolej obitelji Meštrović u Otavicama, Dom hrvatskih likovnih
umjetnika u Zagrebu, spomenik Neznanom junaku na Avali u Beogradu). Projektirao
je također spomen-crkvu kralja Zvonimira u Biskupiji kraj Knina nadahnutu
starohrvatskim crkvicama i reprezentativnu obiteljsku palaču, danas Galeriju
Ivana Meštrovića, te obnovio stari Kaštelet ili Crikvine u Splitu.

Njegov izniman kiparski talent očituje se u lirskoj i dramskoj ekspresiji
ljudskoga tijela, što ga svrstava među istaknute osobnosti svjetske umjetnosti
prve polovice 20. stoljeća i nesumnjivo među najistaknutije hrvatske umjetnike
čije je djelo u svoje doba doživjelo svjetska priznanja. Slikao je u ulju (Moja
mati, 1911.), pisao eseje (Moji razgovori s Michelangelom, 1926.), memoare o
javnome i političkom životu svojega doba (Uspomene na političke ljude i
događaje, 1969.) i pripovijetke (Ludi Mile, 1970.).

Godine 1952. poklonio je hrvatskom narodu Galeriju i Kaštelet u Splitu, Atelijer
Meštrović u Zagrebu i obiteljsku grobnicu, crkvicu Presvetog Otkupitelja u
Otavicama u kojoj je po vlastitoj želji pokopan.

U Vrpolju je 1972. otvorena Spomen galerija "Ivan Meštrović" s 40-ak njegovih
djela.

Meštrović je stjecajem okolnosti rođen u Vrpolju, u Slavoniji, 1883. godine, ali
je svoje djetinjstvo proveo u selu Otavice u Dalmaciji, odakle i potječe. Kao
dijete, Meštrović je slušao epsku poeziju, narodne pjesme i povijesne balade,
dok je čuvao ovce. Rođen je u seoskoj katoličkoj obitelji, a njegova
religioznost oblikovala se pod utjecajem pučke religioznosti, Biblije i kasnog
Tolstoja.

Sa šesnaest godina, majstor Pavao Bilinić, kamenorezac iz Splita, prepoznao je
njegov dar i uzeo ga je za šegrta. Njegov umjetnički talent razvio se gledanjem
znamenitih građevina Splita, uz pomoć pri školovanju Bilinićeve supruge, koja je
bila profesor u srednjoj školi. Uskoro, pronašli su jednog bečkog vlasnika
rudnika, koji je financirao Ivanovo preseljenje i školovanje u Beču. Morao je u
najkraćem roku naučiti njemački i prilagoditi se novoj sredini, ali je uprkos
brojnim problemima završio studij.

Svoju prvu izložbu priređuje 1905. godine u Beču s grupom Secesija, uz primjetan
utjecaj stila Art Noveau. Njegov rad je ubrzo postao popularan i Meštrović
počinje zarađivati dovoljno za sudjelovanje na međunarodnim izložbama, na koje
je putovao sa svojom suprugom Ružom Klein.

Ostavivši u svojem bečkom atelieru Tomu Rosandića kojeg je još 1900. upoznao u
Bilinićevoj splitskoj radionici, Meštrović 1908. godine seli se u Pariz gdje
iznajmljuje studio na Montparnassu i uspijeva izraditi više od pedeset skulptura
u dvije godine. Skulpture napravljene u tom razdoblju, donose mu međunarodni
ugled. U Beograd se seli sa ženom na nekoliko mjeseci 1911. godine, a ubrzo
potom u Rim, gdje je proveo naredne četiri godine studirajući na skulpturama
antičke Grčke. Na Svjetskoj izložbi umjetnosti, održanoj 1911. godine u Rimu,
pobjeđuje i dobija prvu nagradu za kiparstvo, postaje popularan i stječe
naklonost talijanske i strane kritike.

Sarajevski atentat, 28. lipnja 1914. godine, Meštrovića zatječe u Veneciji na
XI. međunarodnoj izložbi gdje je bilo izloženo 36 Meštrovićevih radova, i s ocem
i suprugom Ružom brodom se vratio u Split ali već je na brodu imao osjećaj da ga
prate. Nakon povratka u Split prijatelj mu je potvrdio sumnju i upozorio ga o
namjeri austro-ugarskih vlasti da ga uhite te je napustio Split i domovinu
talijanskim brodom Ancona, desetak dana prije izbijanja rata. Tijekom Prvoga
svjetskog rata, putovao je kako bi sudjelovao na izložbama u Parizu, Cannesu,
Londonu i Švicarskoj. Godine 1915. priređuje samostalnu izložbu (One-man-show) u
Albert i Victoria muzeju u Londonu gdje se do tada nije nikada dogodio sličan
događaj jednome živućem umjetniku.

Meštrović je bio aktivan i djelovao je na osnivanju Jugoslavenskoga odbora. Tada
je, kao i mnogi njegovi vršnjaci u to vrijeme, a poznavajući teško stanje u
Dalmaciji, smatrao kako je jedino rješenje za oslobođenje od Austro-Ugarske
osnivanje samostalne, demokratske države južnih Slavena.

Nakon Prvoga svjetskog rata vratio se kući i upoznao drugu ljubav svog života,
Olgu Kesterčanek, s kojom se civilno vjenčao u Čakovcu 17. listopada 1928.
godine. Imali su četvero djece - Martu, koja je rođena u Beču i Tvrtka, Mariju i
Matu, koji su rođeni u Zagrebu, kamo su se preselili 1922. godine. Kasnije su
zimske mjesece provodili u svojoj palači u Zagrebu, a ljetne u kući napravljenoj
1930-ih godina na Mejama u Splitu. Postao je profesor na Visokoj umjetničkoj
školi u Zagrebu te nastavio pravljenjem velikoga broja djela. U to razdoblje
pada i njegov rad s Jurjem Škarpom na Mauzoleju obitelji Račić u Cavtatu.

Putovanja po čitavome svijetu su se nastavila, izlagao je svoja djela u
Bruklinskom muzeju (1924.), Chicagu (1925.), kao i u Egiptu i Palestini 1927.
godine.

Na njegovim nastupima diljem SAD-a ga je kao dio glazbene pratnje pratio poznati
hrvatski operni pjevač i glazbeni pedagog Nikola Zaninović.

Tijekom Drugoga svjetskog rata, zbog njegovoga antifašističkog stava, kada je
osudio talijanski iredentizam prema Dalmaciji, te stava prema Njemačkoj (kada je
odbio Hitlerov poziv za posjetu Berlina tridesetih), ustaše su ga zatvorili na
tri i pol mjeseca (osudivši ga na smrt). Meštrović je iz zatvora pušten 13.
siječnja 1942. godine a nakon toga bio je i u kućnome pritvoru do 12. ožujka
iste godine. Uz pomoć Vatikana, prebacio se u Veneciju zbog izlaganja na
Venecijanskome Bijenalu u lipnju 1942. godine, zatim opet odlazi u Rim gdje je
stigao 25. lipnja (tu mu se je za Božić iste godine pridružila obitelj, supruga
Olga i djeca Tvrtko, Mate i Marija dok je kćerka Marta ostala sa svojim suprugom
Vanjom Šrepelom u Hrvatskoj) a potom u Švicarsku u ljeto 1943. godine. U
Švicarskoj živjeli su prvotno u Gstaadu te u Lausannei i potom u Ženevi. Cijela
njegova obitelj nije se uspjela izvući pred naletima rata – njegova prva žena
Ruža Klein umrla je 1942. godine u Zagrebu. Njegovoga 86-godišnjega strica Iliju
Meštrovića četnici su u Otavicama živa bacili u zapaljenu kuću.

Titova Jugoslavija pozvala je Meštrovića na povratak, ali je on odbio živjeti u
komunističkoj zemlji. Kasnije su mu brata Petra zatvorile komunističke vlasti.
Godine 1946. Sveučilište u Syracusi ponudilo mu je profesorsko mjesto i on se
preselio u Sjedinjene Američke Države. Na put je zajedno sa suprugom i sinom
Matom iz Europe krenuo 27. prosinca 1946. godine a u SAD je došao u 13. siječnja
1947. godine. Na zahtjev jugoslavenskih kulturnih poslanika, poslao je 59 kipova
iz Sjedinjenih Država u Jugoslaviju (uključujući i spomenik Petra II. Petrovića
Njegoša), a 1952. godine dodatnih 400 skulptura i različitih crteža. Godine
1954. dobio je američko državljanstvo koje je mogao dobiti već dvije godine
ranije, ali ga je uznemiravala pomisao da se to ne protumači kao njegovo
odbacivanje hrvatske nacionalnosti. U rujnu 1955. godine prihvaća ponudu i
postaje profesor na Sveučilištu Notre Dame.

Godine 1959. Meštrović je, nakon 17 godina izbivanja, nakratko posjetio Hrvatsku
(Zagreb i Split), zbog dogovora s novim vlastima o tretmanu njegovih nekretnina
i umjetničke ostavštine. U Zagreb je stigao vlakom 3. srpnja 1959. godine, na
večer. Sutradan je, 4. srpnja, na blagdan američke nezavisnosti, prisustvovao
primanju kod američkoga generalnog konzula u Zagrebu, Douglasa Martina. 11.
srpnja 1959. godine posjetio je u Krašiću Kardinala Alojzija Stepinca,
nepravedno zatvorenoga zbog tobožnjih veza s ustašama, a na Brijune je na poziv
Josipa Broza Tita stigao 25. srpnja iste godine i tamo se zadržao osam dana te s
njim imao tri razgovora.

Smrt Meštrovićeve djece kao da je utjecala i na njegovu. Njegova kći Marta, koja
se doselila u Kanadu, umrla je 1949. godine, u 24. godini, a njegov sin Tvrtko,
koji je ostao u Zagrebu ubio se 23. rujna 1961. godine. Meštrović je napravio
četiri glinene skulpture, kako bi obilježio smrt svoje djece, Marte i Tvrtka.
Napravio je Autoportret, uplakanoga oca, Staroga oca tužnoga zbog smrti sina,
Otac se oprašta od sina u zagrljaju i Majka se nježnim poljupcem oprašta od
preminule kćeri. Neposredno pred smrt napravio je skulpturu Pietà. Nekoliko
mjeseci nakon smrti sina Ivan Meštrović umro je u svojoj 79. godini života, u
gradu South Bend, u državi Indijani (SAD). Pokopan je u crkvi Presvetog
Otkupitelja u Otavicama, tzv. mauzoleju obitelji Meštrović.

Prema Meštroviću misterij ljubavi odgonetka je misterija smrti i uvjet
vjerovanja u vječnost. Stoga su mu čovjekova djela na zemlji, pa i umjetnost,
"otisci besmrtnog bića". Uz herojsko-nacionalni i intimistički ciklus,
religiozni ciklus zauzima središnje mjesto u Meštrovićevu stvaralaštvu (sakralni
objekti, skulpture u mramoru, bronci i drvu), u kombinaciji arhajskoga.
"gotizirajućega", secesionističkoga i ekspresionističkog stila. "Gotizirajuća
ekspresivna mistika" našla je svoj izraz u kapelici Sv. Križa u Kašteletu
(Split), s velikim drvenim Raspelom (1917.) i nizom drvenih reljefa s prizorima
iz Kristova života (1917.-1953.). Mauzolej obitelji Račić u Cavtatu (Gospa od
Anđela, 1920.-1923.) monumentalno je arhitektonsko-skulptorsko zdanje, a glavne
su mu skulpture Raspelo, Sv. Roko i anđeli s dušama pokojnika. Spomen-crkva
kralja Zvonimira u Biskupiji kraj Knina nadahnuta je starohrvatskim crkvicama.



https://hr.wikipedia.org/wiki/Hatem_Ben_Arfa

Hatem Ben Arfa (Clamart, Francuska, 7. ožujka 1987.) je francuski nogometaš.
Trenutačno nastupa za Paris Saint-Germain i igra na poziciji veznog igrača.
Rodio se u Francuskoj i tuniskog je porijekla. Ben Arfa je opisan kao "jedan od
najbolje ocijenjenih talenata u Francuskoj", ali je bio kritiziran od strane
medija zbog nedostatka discipline.

Ben Arfa je započeo svoju nogometnu karijeru u niželigaškim pariškim klubovima
prije nego se pridružio Lyonu.

Dana 27. kolovoza 2010, Ben Arfa je dogovorio osobne uvjete s Newcastleom,
sljedećeg dana, klub je potvrdio da je potpisao s Ben Arfom ugovor o posudbi u
trajanju jedne sezone. Odabrao je broj dresa 37. Debi je imao 11. rujna 2010,
kad se pojavljuje kao zamjena u 2:0 porazu kod kuće od Blackpoola. Zabio je svoj
prvi gol za Newcastle 18. rujna u 1:0 pobjedi protiv Evertona. Dana 3. listopada
slomljena mu je tibija i fibula njegove lijeve noge dok je igrao u utakmici
protiv Manchester Cityja. Ozljedio se nakon oštrog starta Nigel de Jonga.

U srpnju 2016. godine je Ben Arfa prešao u Paris Saint-Germain, gdje je potpisao
dvogodišnji ugovor. U svojoj zadnjoj sezoni prije prelaska u pariški klub, Ben
Arfa je zabio 17 golova i šest puta je asistirao u Ligue 1.

Nedovršeni članak Hatem Ben Arfa koji govori o nogometašu treba dopuniti.
Dopunite ga prema pravilima Wikipedije.



https://hr.wikipedia.org/wiki/Franka_Bateli%C4%87

Rođena je 7. lipnja 1992. u Rijeci. Pjevanjem se bavi od svoje 3. godine života
i to najprije kao solistica zbora "Minicantanti" s kojim je nastupila na brojnim
festivalima i manifestacijama u Hrvatskoj i inozemstvu. Na dječjem festivalu
"Voci nostre" dva puta je osvojila nagradu, kao i na festivalu Dorica u Osijeku.
U osnovnoj školi bila je članica Župnog zbora Sv. Andrija u Rapcu, a s kojim
također kao solistica sudjeluje na festivalima duhovne glazbe "Iskrice" i
"Bonofest" u Vukovaru.

Franka je završila osnovnu glazbenu školu za klavir, a osim klavira svira i
gitaru, koju ju je otac naučio svirati.

Osim pjevanja, velika su joj ljubav putovanja i strani jezici. Posjetila je SAD,
Kanadu, Indiju, Veliku Britaniju, Francusku, Grčku, a želja joj je proputovati
svijet. Najljepše iskustvo s putovanja joj je Monsun Wedding, vjenčanje njezinog
bratića u Indiji. Tečno govori talijanski i engleski jezik (u Londonu je
pohađala školu engleskog jezika u Southbank Universityju), a uči i njemački.
Živi u Zagrebu. Trenutačno studira pravo na pravnom fakultetu Sveučilišta u
Zagrebu.

Mama Ingrid, tata Damir i mlađi brat Nikola koji se također bavi glazbom –
gitarist i pjevač grupe "Storm" – trenutno poznati kao najmlađi rock sastav u
Labinu.

Početak njezine ozbiljne glazbene karijere označava pobjeda na televizijskom
talent showu Showtime u prosincu 2007., zbog kojeg je potpisala petogodišnji
ugovor za Hit records. S pobjedničkom pjesmom Ovaj dan imala je par mini
nastupa. U svibnju 2008. s pjesmom Ruža u kamenu, autorskog trojca Mire Buljana,
Borisa Đurđevića i Nene Ninčevića, Franka se predstavila u finalu pop/rock
večeri 12. Hrvatskog radijskog festivala u Opatiji, gdje je osvojila nagradu
gledatelja. Upravo je ta pjesma osvojila članove OGAE mreže koja okuplja
četrdesetak europskih klubova ljubitelja Eurosonga, čime je Franka OGAE Song
Contest sljedeće godine dovela u Hrvatsku. U konkurenciji od 28 pjesama, iza
Hrvatske je Velika Britanija (Take That – Rule the world) i grupa Sonohra koji
su osvojili San Remo u Italiji.

U veljači 2009. Franka je nastupila na Dori s "Pjesmom za kraj" koja je osvojila
treće mjesto po glasovima publike i ubrzo osvojila srca obožavatelja na top
listama širom Hrvatske, što pokazuje plasman na hrvatskoj nacionalnoj ljestvici
"HR Top 20", gdje je ta pjesma dosegla drugo mjesto. Nakon dvotjednog
glasovanja, hrvatski fanovi Eurosonga su 16. srpnja 2009. po drugi put izabrali
Franku za predstavnicu na OGAE Song Contestu. Jedan tjedan nakon ovog glasovanja
22. srpnja 2009. godine Franka je uspjela ostvariti svoj prvi broj 1 u karijeri,
i to sa pjesmom s kojom je nastupila na 14. Hrvatskom radijskom festivalu u
Opatiji, "Možda volim te".

Za sljedeći singl najavljeno je "Moje najdraže", zbog brojnih poruka i upita
fanova kako zvuči nova pjesma, Franka je na svojoj Facebook stranici u music
playeru stavila kratki isječak pjesme (20-ak sekundi refrena). Pjesma je
službeno izašla na Hrvatskom radiju 5. studenog 2009. godine. Franka je sa
pjesmom "Na tvojim rukama" nastupala na 18. Dori i završila na 7. mjestu. Album
prvijenac, nazvan Franka trebao je izaći u prvoj polovici 2010. godine, no zbog
nerazjašnjenih razloga nije objavljen.

U svibnju 2011. godine Franke je preko svoje službene Facebook stranice objavila
novu pjesmu "Crna duga". Dana, 15. lipnja 2011. godine objaviti će pjesmu "On
Fire". Pjesma je doživjela veliki uspjeh i našla se na brojnim kompilacijama
house i dance glazbe te je na kanalu Kontor do 8. mjeseca 2012. pogledana više
od 900 000 puta.



https://hr.wikipedia.org/wiki/Bjelorusija

Bjelorusija (bjeloruski: Беларусь – Belarus', ruski: Белоруссия – Belorussia;
službeno ime: Republika Bjelarus, prije Bjelorusija, Belarus), država je u
istočnoj Europi, koja se proteže istočno od poljske granice prema Rusiji. Na
jugu graniči s Ukrajinom, a na sjeverozapadu s Latvijom i Litvom.

Bjelorusija se nalazi na prijelazu s njemačko-poljske u istočno-europsku nizinu.
Većinom je nizinska zemlja s umjerenom kontinentalnom klimom što u gospodarskom
smislu pogoduje razvoju ratarske odnosno stočarske kulture. Kontinentalna je
država, što znači da nema izlaza na more, ali je vrlo dobro povezana riječnim
tokovima, posebno s Ukrajinom i Rusijom.

Bjelorusija ima staru i kulturno bogatu tisućljetnu povijest, ali je njezina
državna neovisnost relativno mlada. Kroz svoju povijest Bjelorusija je u
državničkom i kulturološkom smislu duže vrijeme bila vezana sa Ukrajinom u
sklopu Kijevske Rusi i Poljsko-Litavske Unije. Obje zemlje tada su u specifičnoj
federaciji bile poznatije pod imenom Rutenija odnosno Rus' u lokalnom
slaveniziranom obliku, a konkretno u slučaju Bjelorusije - Bijela Rus'.

Nakon raspada SSSR-a 1991. godine prestalo je doseljavanje u dotada industrijski
i poljoprivredno najrazvijeniju sovjetsku republiku. Teška gospodarska kriza,
koja pogađa ovu zemlju započinje još u doba SSSR-a i nastavlja se zbog istočno
azijske ekonomske krize sve do 1999. godine. Do drastične ekonomsko-političke
promjene dolazi 1994. godine kada stanovnici umorni od privatizacija i
siromaštva dotadašnjem predsjedniku daju samo 10 posto glasova, a na vlast
dovode Aleksandra Lukašenka koji privatizirane tvrtke vraća pod okrilje države.

Od 1999. do danas Bjelorusija bilježi zavidan gospodarski rast koji se kreće
između 9 i 10 posto godišnje.[1] Ipak, glavne zamjerke trenutačnom predsjedniku
Bjelorusije idu u smjeru optužbi da je zemlju doveo u generalnu izolaciju, a
granice države u Europi se i dalje percipiraju politički zatvorene što
Bjelorusiju drži u svojevrsnoj stagnaciji kada su u pitanju europski standardi i
njihovo usvajanje.

Slaveni s prostora zapadne Ukrajine naseljavaju prostor današnje Bjelorusije
između 6. i 8. stoljeća. Tu se posebno ističu dva istočnoslavenska plemena
Dregoviči i Radimiči, koji ujedno predstavljaju pretke današnjih Bjelorusa.
Tadašnji Istočni Slaveni susreću se s Varjazima i osnivaju prvu veliku državu
istočne Europe – Kijevsku Rus'. U sastavu te države nalazile su se i kneževine
čija su središta bila u današnjim bjeloruskim gradovima kao što je Polack. Širi
prostor oko kneževine Polocki u sjevernijem djelu današnje Bjelorusije imenovao
se Bijela Rus' po čemu je suvremena Bjelorusija i dobila ime nakon Ruske
revolucije.

U 13. stoljeću nakon mongolske provale u kojem je Kijev kao glavno kulturno i
političko središte Istočnih Slavena bio do temelja uništen, Kijevska Rus' se
raspala na nekoliko kneževina, a kneževine koje su se nalazile na području
Bjelorusije, ušle su u posjed Velike kneževine Litve zajedno s kneževinama s
prostora srednjovjekovne Ukrajine. Do 15. stoljeća, ta će se kneževina naglo
proširiti na istočnu Europu i obuhvatiti prostor od Baltičkog do Crnog mora. U
zemlji će većinu stanovnika činiti Bjelorusi i Ukrajinci tada poznatiji kao
Rusini, a sama država jedno vrijeme nositi će ime Velika kneževina Litve, Rusi i
Samogitije.

Godine 1386. godine Poljska i Litva sklapaju personalnu uniju čime ukrajinske
zemlje ulaze u sastav Poljske, a bjeloruske ostaju u sastavu Litve. Time se
ujedno započinje stvarati jezično-kulturološka različitost između Bjelorusa i
Ukrajinaca, koji su se sve do 16. stoljeća precipirali kao jedinstven narod.
Godine 1514., dogodila se bitka za Oršu između Velikog Vojvodstva Litve i
Kraljevine Poljske protiv Velikog Vojvodstva Moskve. Mnogo manja vojska
Poljske-Litve (30.000 vojnika) porazila je 80.000 ruskih vojnika te zarobila
vojni stožer i zapovjednika. Svake se godine svečano obilježava godišnjica bitke
održavanjem festivala. Godine 1569. dolazi do političkog sjedinjenja Poljske i
Litve koje otada čine Poljsko-Litavsku Uniju. Nakon ustanka Zaporoških kozaka
sredinom 17. stoljeća, Bjelorusi se kratko nalaze u sklopu federacije tri naroda
odnosno tada je stvorena Velika kneževina Ruska koja će u jednoj mjeri potaknuti
i bjelorusko samoodređenje. Upravo u tom razdoblju javlja se svojevrsna
nacionalna misao o neovisnoj bjeloruskoj državi prema uzoru na Veliku kneževinu
Rusku.

Svibanjskim Ustavom iz 1791. (smatra se prvim europskim modernim Ustavom),
Poljska ukida sve dotadašnje podijele na kneževine i sve ujedinjuje pod nazivom
Kraljevina Poljska. No ubrzo, već 1795. Rusija, Austrija i Pruska međusobno
dijele Poljsku, prisilivši posljednjeg poljskog kralja Stanisława Augusta na
abdikaciju. Bjeloruske zemlje ušle su u sastav Ruskog Carstva i tamo će se
zadržati sve do njegovog raspada 1917. godine. Na teritoriju Bjelorusije
odigrale su se važne bitke tijekom Napoleonove invazije na Rusiju 1812. godine.
Prelazak bjeloruske rijeke Berezine predstavljao je konačnu katastrofu francuske
vojske. Dok su se ostaci francuske armije borili da prijeđu preko pontonskih
mostova, dvije ruske armije na Berezini nanijele su im ogromne gubitke.

Tijekom Prvog svjetskog rata, zemlja se nalazi pod njemačkom okupacijom.
Bjelorusi su tada po prvi puta proglasili svoju neovisnost 25. ožujka 1918.
odnosno kratkotrajno je stvorena Bjeloruska Narodna Republika. Kao rezultat
okupacije Crvene armije, 1. siječnja 1919. biti će proglašena Sovjetska
Socijalistička Republika Bjelorusija odnosno Bjeloruska Sovjetska Socijalistička
Republika) koja će u prosincu 1922. službeno ući u sastav SSSR-a.

Zapadna Bjelorusija, sukladno dogovoru u Rigi je pripala Poljskoj, a bit će joj
vraćena 1939. Hitlerovim i Staljinovim dogovorom o podijeli Poljske. Dvadesete
godine XX. stoljeća, godine su ubrzane industrijalizacije zemlje i razvijanja
poljoprivrede, no također to su i godine nastavka prisilne rusifikacije. Deseci
tisuća građana Bjelorusije, uključujući inteligenciju, kulturnu i književnu
elitu, pa sve do običnih seljaka koji su se protivili Staljinovoj ideji
kolektivizacije bili su osuđeni na strijeljanje ili su poslani na robiju u
Sibir.

Od samog početka Drugog svjetskog rata, Bjelorusiju su okupirale snage
nacističke Njemačke, koje će zadržati vlast sve do 1945. Golemi dio zemlje je
stradao u ratu zajedno s velikim dijelom stanovništva koje je bilo ubijeno za
vrijeme njemačke invazije. Židovsko stanovništvo je također uništeno tijekom
Holokausta. Poznata je bitka kod tvrđave Brest 1941. godine. To je jedna od
prvih bitaka tijekom Operacije Barbarossa. Potpuno odsječena i okružena
Nijemcima, daleko od glavnog fronta, koji se brzo kretao prema Moskvi,
malobrojnija Crvena armija odolijevala je napadima duže od očekivanoga. Bitka je
postala simbol sovjetskog otpora nacistima. Tvrđava je proglašena "tvrđavom
herojem" 1965., a Minsk "gradom herojem" 1974., zajedno s još nekim sovjetskim
gradovima. Minsk je bio okružen njemačkim snagama krajem lipnja 1941. Zarobljeni
u ogromnom džep, Sovjeti su očajnički branili svoje pozicije. Njihov otpor je
slomljen 9. srpnja, s više od 300.000 zarobljenih sovjetskih vojnika. Tijekom
sljedeće tri godine okupacije, Nijemci su ubili oko 400.000 civila unutar i oko
grada. Područje Minska postalo je središte za sovjetske partizanske aktivnosti
iza neprijateljskih linija.

Tek je 1971. godine Bjelorusija dostigla prijeratni broj stanovnika, dok se
židovsko stanovništvo nikad nije oporavilo. Nakon rata, Bjelorusija je bila
jedna od 51 potpisnika povelje o osnivanju Ujedinjenih naroda.

Obnova koja je uslijedila odmah nakon rata, donijela je silan napredak SSSR-u i
u to je vrijeme uz Ukrajinu, Bjelorusija bila najrazvijenije industrijsko
središte SSSR-a. Otvaranje novih radnih mjesta potaknulo je i povećanje broja
imigranata iz Rusije. Tijekom Staljinove vladavine, rusifikacija je bila
izrazito snažna i na ključnim mjestima u Sovjetskoj Bjelorusiji nalazili su se
isključivo Rusi iz raznih krajeva SSSR-a. Službena upotreba bjeloruskog jezika,
zajedno s bjeloruskom tradicijom bila je također ograničavana od strane Moskve
(iako je danas bjeloruski uz ruski službeni jezik u državi, gotovo svi koriste
isključivo ruski jezik). I nakon Staljinove smrti 1953., njegov nasljednik
Nikita Hruščov nastavio je s idejom rusifikacije, pa je čak i jednom prilikom
izjavio u Minsku: ”Čim prije ćemo svi progovoriti ruski, prije ćemo izgraditi
komunizam”.

Kada je 26. travnja 1986. došlo do eksplozije na nuklearnoj elektrani nedaleko
od gradića Černobila u susjednoj Ukrajini, Bjelorusija je pretrpjela golemu
štetu, jer se radijacija s ukrajinsko-bjeloruske granice širila upravo preko
njenog teritorija. U to je vrijeme Mihail Gorbačov pokrenuo Perestrojku, a u
prosincu te iste 1986. bjeloruski građani su mu predali peticiju u kojoj su
naveli da njihova kultura i tradicija nestaje pred nametnutom im rusifikacijom.
Taj događaj je među povjesničarima ostao zapamćen kao “kulturni Černobil”.

U lipnju 1988., pronađena je masovna grobnica iz doba Staljinove strahovlade u
šumovitom predjelu Kurapati. Neki smatraju da je ta grobnica ključni dokaz
namjere sovjetske vlade u smišljenom genocidu protiv bjeloruskog naroda (slično
je i s ukrajinskim Gladomorom).

Bjelorusi su proglasili nezavisnost od SSSR-a 27. srpnja 1990., a Republika
Bjelorusija međunarodno je priznata kao 25. kolovoza 1991. godine. Upravo je u
to vrijeme na čelo bjeloruskog parlamenta odnosno Vrhovnog Sovjeta Bjelorusije
(na tada najmoćniju funkciju u državi) došao Stanislav Šuškevič. Šuškevič je
zajedno s tadašnjim novim predsjednikom Rusije Borisom Jeljcinom i Ukrajine
Leonidom Kravčukom na sastanku u prosincu 1991. i službeno objavio raspad
Sovjetskog Saveza i osnivanje nove Zajednice Nezavisnih Država sa sjedištem u
Minsku.

Od 1994. na čelu države se nalazi aktualni predsjednik Bjelorusije Aleksandar
Lukašenko koji je po navodima organizacije za ljudska prava Human Rights Watch,
posljednji europski diktator koji krši prava čovjeka, ometa slobodu i neovisnost
medija, vrši neposrednu cenzuru nad novinarima, zatvara političke
neistomišljenike i sprječava razvoj demokracije i pluralizma. Kada su u pitanju
ljudska prava, stanje u Bjelorusiji se od 2005. godine počelo poboljšavati, kada
je na inicijativu Ukrajine odnosno pozitivnog lobiranja bivšeg predsjednika
Viktora Juščenka, Bjelorusija pristupila Istočnom partnerstvu čime su se
Bjelorusi našli u nešto manjoj političkoj i društvenoj izolaciji, a oporbeni
politički aktivisti Bjelorusije pred nešto manjim državnim sankcijama.

Zastava bijeli-crven-bijeli i grb naziva „Pagonja“ izvorno su simboli Velike
Kneževine Litve, a kasnije su bili simboli Narodne Republike Bjelorusije iz
1918. Iako je za vrijeme SSSR-a simbolika bila zabranjena, rabila se među
bjeloruskim iseljeništvom.

Neposredno pred slom Sovjetskoga Saveza, simboliku je preuzeo bjeloruski narodni
preporod da bi u prvim godinama neovisnosti zastava i grb bili i službeno
priznati simbolima nezavisne Bjelorusije. Dolaskom na vlast, Aleksandar
Lukašenko vraća staru gotovo nepromijenjenu sovjetsku zastavu i grb (od grba
BSSR razlika je jedino u zamijeni srpa i čekića u obris Bjelorusije i natpis na
vrpci BSSR je promijenjen u Republika Bjelorusija), a stara trobojnica i Pagonja
postaju simboli demokracije i borbe protiv trenutačno vladajućeg režima
Aleksandra Lukašenka.

Najveća jedinica upravne podjele Bjelorusije su oblasti (bje: voblastsi),
Bjelorusija se sastoji od šest oblasti i grada Minsk koji ima specijalan status
pošto je i središte Minske oblasti. Oblasti nose nazive središte oblasti tako
Brestska oblast je dobila ime po glavnome gradu oblasti Brestu.

Bjelorusija se nalazi između 51° i 57° sjeverne zemljopisne širine i između 23°
i 33° istočne zemljopisne dužine. To je kopnena, relativno ravna zemlja, koja
ima i mnogo močvarnog zemljišta. U Bjelorusiji se nalazi jedna od najvećih
močvara u Europi - Pripjatska močvara, koja je dio Polesije. Oko 40% Bjelorusije
pokriveno je šumama. Ima čak 11 000 jezera te oko 20 000 vodotoka. Tri glavne
rijeke koje teku kroz zemlju su: Njemen, Pripjat i Dnjepar. Njemen teče prema
zapadu i ulijeva se u Baltičko more. Pripjat teče prema istoku i ulijeva se u
Dnjepar. Dnjepar teče prema jugu do Crnog mora. Ostale značajnije rijeke su:
Berezina i Sož.

Bjelorusija je nizinska zemlja pa se najviši vrh, koji se nalazi na Dzeržinskoj
gori nalazi na samo 345 metara. Najniža točka je na rijeci Njemen na 90 m.
Prosječna nadmorska visina je 160 m. Klimatska obilježja su hladne zime, s
prosječnom siječanjskom temperaturom od -6°C te blagim i vlažnim ljetima s
prosječnom temperaturom od 18°C. Snijeg se zadržava na tlu od prosinca do
ožujka. Prosječna godišnja količina oborina kreće se od 550 do 700 mm. Zemlja je
u prijelaznoj zoni između kontinentalne klime i oceanske klime.

Prirodni resursi su: šume, jezera, poljoprivredna zemljišta, treset, male
količine nafte i zemnog plina, granit, vapnenački dolomit, lapor, kreda,
pijesak, šljunak i glina.

Nekada je cijela zemlja bila pod šumama. Na zapadu zemlje nalazi se Bjelovjeska
šuma, koja je najveća prašuma u Europi, gdje u prirodi boravi europski bizon.
Bjeloruske šume su listopadne i crnogorične. Glavne vrste drveća su: bukva,
hrast, smreka, bor i breza. Bogat je životinjski svijet šuma kojeg čine: jeleni,
srne, vukovi, medvjedi, lisice, zečevi, kune, razne ptice itd. U jezerima i
vodotocima ima mnogo ribe te vidri i dabrova. Glavne poljodjelske kulture su:
ječam, heljda, lan, krumpir, šećerna repa i pšenica.

Oko 70 % zračenja iz Černobila pogodilo je Bjelorusiju od 1988. godine na dalje.
Černobil se nalazi blizu granice. Oko petina površine na jugoistoku zemlje,
uglavnom poljoprivredno zemljište i šume i dalje su pod utjecajem zagađenja od
zračenja. Opasno je po ljude, ako se dugotrajno živi na tom području.
Kratkotrajni posjeti su bezopasni. Ujedinjeni narodi i druge međunarodne
organizacije imaju za cilj smanjiti razinu zračenja u pogođenim područjima
metodama, koje su namijenjene smanjenju razine cezija-137 u tlu.

Bjelorusija na sjeveru graniči s Latvijom, na sjeverozapadu s Litvom, s Poljskom
na zapadu, s Rusijom na sjeveru i istoku i s Ukrajinom na jugu.

Bjelorusija je površinom nešto manja od Velike Britanije i Rumunjske te američke
savezne države Kansas.

Zbog blizine Baltičkog mora (257 km od najbliže točke), klima je umjereno
kontinentalna. Zime traju između 105 i 145 dana, a ljeta do 150 dana. Prosječna
temperatura u siječnju iznosi -6 °C, a prosječna srpanjska temperatura oko 18 °C
s visokom vlažnosti zraka. Prosječna godišnja količina oborina kreće se između
550 i 700 milimetara, a ponekad i više.

Prema popisu stanovništva iz 2009. godine, broj stanovnika je 9,503.807.
Bjelorusi čine 83,7% od ukupnog stanovništva. Sljedeće najveće etničke skupine
su: Rusi (8,3%), Poljaci (3,1%) te Ukrajinci (1,7 %). U Bjelorusiji su dva
službena jezika: bjeloruski i ruski. Od 1990. godine, samo je bjeloruski bio
službeni jezik, a ruski je to postao nakon referenduma 1995. godine. U
Bjelorusiji stoljećima su strani vladari potiskivali bjeloruski jezik. U
Sovjetskom Savezu na prostoru Bjelorusije, službeni jezik u školama i ustanovama
bio je samo ruski. U gradovima se više cijenio ruski, dok se bjeloruski govorio
uglavnom na selu. Ova dva jezika slična su pa je većina stanovništva dvojezična,
razumiju oba jezika. Službeno pismo je ćirilica. Kao prvi jezik, ruski koristi
čak 72% stanovništva, dok bjeloruski, samo 11,9%. Nacionalne manjine govore i:
poljski, ukrajinski i jidiš. U Bjelorusiji postoji miran i skladan suživot
između većinskog naroda i manjina, zbog sličnosti u jeziku i običajima.

Gustoća stanovništva je 48 ljudi po četvornom kilometru. U gradovima živi 70%
stanovništva. Nakon Drugog svjetskog rata bilo je samo 20% gradskog
stanovništva. Broj se naglo povećao, zbog gospodarske krize na selu i masovne
sovjetske industrijalizacije u gradovima. Bjelorusija je pretrpjela strašne
gubitke stanovništva tijekom povijesti, a naročito prije, za vrijeme i nakon
Drugog svjetskog rata.

Na prostoru Bjelorusije, vodile su se žestoke borbe između Sovjetskog Saveza i
nacističke Njemačke. Poginulo je 20% stanovništva tj. oko 2,2 milijuna ljudi.
Još oko 700.000 stanovnika poginulo je od progona sovjetskog režima. Prije
Drugog svjetskog rata, Židovi su činili 10% stanovništva, a u gradovima poput
Minska, Hrodne i Pinska čak i preko 50%. Danas ih ima 10% od nekadašnjeg broja.
Nakon Drugog svjetskog rata, doselio se velik broj Rusa, koji su se lako
uklopili.

Minsk je glavni i najveći grad i ima 1,836.808 stanovnika Homel s 481.000
stanovnika drugi je najveći grad. Ostali veliki gradovi su: Mogilev (365.100
stanovnika), Vitebsk (342.400 stanovnika), Hrodna (314.800 stanovnika) i Brest
(298.300 stanovnika).

Kao i mnoge druge europske zemlje, Bjelorusija ima negativnu stopu rasta
stanovništva i negativan prirodni rast. Godine 2007., broj stanovnika smanjio se
za 0,41%, a stopa fertiliteta bila je 1,22. Stopa migracija je vrlo mala. Godine
2007., 69,7% stanovništva činila je populacija u dobi od 14. do 64. godine
starosti, 16% je mlađih od 14. godina, dok 14,6% stanovništva ima 65 ili više
godina. Populacija postepeno sve više stari. Prosječna dob je 37 godina, a
procjenjuje se da će će biti između 55 i 65 godina u 2050. godini. Prosječni
životni vijek je 68,7 godina (63,0 godina za muškarce i 74,9 godina za žene).
Više od 99% Bjelorusa su pismeni.

Oko 80% stanovništva izjasnilo se kao vjernici Ruske pravoslavne crkve
(Bjeloruski egzarhat), 10% su rimokatolici, a 2% protestanti. Od ovog broja
svega 18% pravoslavnih vjernika redovno posjećuje crkve, dok je broj katoličkih
vjernika koji posjećuju crkve nešto veći.

Do Drugog svjetskog rata, Bjelorusija je imala veliku židovsku zajednicu, ali
danas je postotak Židova manji od 1%. Islam kao religiju ispovijedaju tatarska
(15 000) i azerska manjina.

Podrobniji članak o temi: Katolička Crkva u Bjelorusiji Procjene o stvarnom
udjelu katolika u Bjelorusiji variraju od 10 do 30%. Katoličanstvo je kao nešto
zapadnjačko bila nepoželjna pojava u boljševičkom SSSR-u, pa su katolici bili
proganjani, a ateistički je režim radio na odvlačenju grkokatolika od pape. U
katolike se uglavnom ubrajaju pripadnici poljske i litavske manjine, a
protestanti su pripadnici njemačke manjine. Jedan manji dio pripadnika
ukrajinske manjine su grkokatolici. Katolici najviše žive na području grada
Hrodnog. Katolička Crkva u Bjelorusije sastoji se od jedne nadbiskupije
Minsk-Mahilau, koja se sastoji od nekoliko biskupija. Nadbiskup je Poljak
Tadeusz Kondrusiewicz. Apostolski nuncij u Bjelorusiji od 2004. do 2011. bio je
hrvatski nadbiskup Martin Vidović. Današnji prvi tajnik apostolske nuncijature u
Bjelorusiji je Hrvat, mons. Marinko Antolović iz Zenice. Katedralna crkva u
Minsku je katedrala Blažene Djevice Marije.

Bogoslužje se u pravoslavnim crkvama služi na ruskom jeziku, a u katoličkim na
poljskom. Bilo je nastojanja, da se služi i na bjeloruskom jeziku, ali nije
naišlo na plodno tlo.

Nakon Drugog svjetskog rata, komunističke vlasti protjerivale su pripadnike svih
vjera, oduzimali im imovinu te zatvorili i pogubili dio vjernika. To je
rezultiralo slabljenjem vjerskih zajednica. Nakon pada komunizma, došlo je do
prestanka represije nad vjernicima.

Prema članu 16 Ustava, Bjelorusija je sekularna država bez službene religije i
svim građanima zajamčeno je pravo na slobodu vjeroispovjesti.

Do raspada bivšeg SSSR-a 1991. godine, Bjelorusija je bila jedna od industrijski
najrazvijenijih članica. Nakon stjecanja nezavisnosti, gotovo sve bivše
sovjetske republike upale su u ekonomske poteškoće. Umjesto "tržišnog
kapitalizma" Bjelorusija je uvela "tržišni socijalizam", politiku prema kojoj je
vlada bila ta koja je kontrolirala kretanje cijena i inflacije, a miješala se i
u rad poduzeća (tržište je liberalizirano tek 2008. s ciljem intenzivnijeg
privlačenja stranih investicija). Te mjere bjeloruske vlade, ali i Unija s
Rusijom pomogli su Bjelorusiji, da ekonomski dosta bezbolno preživi tu
početničku fazu tranzicije.

Zahvaljujući Savezu sa Rusijom, Bjelorusija je dobila ogromno izvozno tržište za
svoje proizvode, a također su i glavni energenti (nafta i plin) bili dostupni po
znatno povoljnijim cijenama. Sve je to dovelo do ekonomskog rasta tokom 90.-ih
godina. Prema izvještaju UN-a o gospodarstvu u svijetu u 2006. Bjelorusija je
označena kao brzo rastuća ekonomija: rast BDP-a u 2004. iznosio je 11% (na
drugom mestu u ZND-u), a 2005. rast je iznosio 8,5%. Na osnovu tih pokazatelja
Bjelorusija je zabilježila veći rast od susjednih zemalja članica EU-a (Poljske,
Litve i Latvije). Rast u 2010. iznosio je oko 6,1%. Veliki problem je inflacija
(koja je po nekim pokazateljima u 1999. iznosila 300%). Smanjena je na 6,6% u
2006. godini. Međutim, u 2011. inflacija je ponovo doživjela veliki skok, i u
prvih 6 mjeseci iznosila je 36,2% (u odnosu na 9,9% iz 2010.).

Iz bivše zajedničke države, Bjelorusija je naslijedila razvijenu jaku
industrijsku i poljoprivrednu bazu te dobar i obrazovan stručni kadar. Životni
standard je bio među najvišima na području bivše države. Nakon stjecanja
nezavisnosti i dalje je zadržan stari sovjetski sustav, a privatizacije državnog
kapitala gotovo da nije ni bilo (oko 80% industrije, uključujući i najveće
kombinate, ostali su u vlasništvu države). Poduzeća u državnom vlasništvu daju
oko 75% cjelokupne vrijednosti nacionalnog BDP-a.

Najvažnije prirodno bogatstvo je treset, koji se koristi kao gorivo, gnojivo i u
kemijskoj industriji. Ekonomski su isplative i zalihe kamene i kalijeve soli.
Rezerve nafte i prirodnog plina vrlo su skromne, tako da se većina energenata
uvozi iz susjedne Rusije (naftna polja u Polesju zadovoljavaju svega 30% domaćih
potreba). Postoje i značajnije zalihe uljnih škriljaca, procjenjene na oko 8,8
milijardi tona. Najvažnije rafinerije nafte i plina nalaze se u Novopolacku i
Homelu (50% gotovih proizvoda se izvozi).

Razvijena je industrija traktora (tvornice "Minsk Tractor Works", "Borisov Works
of Automobile and Tractor Electric Equipment" (BATE Borisov i dr.), kamiona
(MAZ-MAN), autobusa (MAZ, Neman), vojnih vozila (nosači balističkih raketa) i
drugih poljoprivrednih i građevinskih strojeva (MZKT, BelAZ i dr.), zatim
kemijska, tekstilna i drvoprerađivačka industrija. Tvornica kamiona, autobusa i
vojnih vozila MAZ, bila je najveća tvornica kamiona u Sovjetskom Savezu. Od
1997. godine, u suradnji s njemačkim koncernom MAN, osnovano je
bjelorusko-njemačko poduzeće MAZ-MAN. Razvijena je optička industrija. Poduzeće
optike "Optik" iz Lide jedna je od najvećih europskih tvornica optičkih
elemenata poput prizmi i leća. Postoje i druga poduzeća, koja proizvode
optomehaničke elemente, lasere i sl. Glavni poljoprivredni proizvodi su:
krumpir, lan, konoplja, šećerna repa, zob, raž, heljda i pšenica, dok u
stočarstvu dominira mliječno i mesno govedarstvo, svinjogojstvo i uzgoj pilića.

Glavni vanjski trgovački partneri Bjelorusije su: Rusija, Poljska, Ukrajina i
Njemačka.

Nuklearna katastrofa u Černobilu 1986. godine ostavila je vrlo negativne
posljedice i na bjelorusko gospodarstvo. Zbog pojačane radijacije, došlo je do
zagađenja tla, mnoga sela (posebno na jugu zemlje) u potpunosti su napuštena, a
stanovništvo preseljeno. Proces kontaminacije zagađenih područja je jako skup i
dugotrajan.

Ukupan BDP u 2009. iznosio je 116 milijardi dolara, a BDP po glavi stanovnika
iznosio je $11.600 (2009.). Stopa nezaposlenosti u siječnju 2010. iznosila je
samo 0,9%. To je rezultat projekta, po kojem mladi ljudi nakon završetka
obrazovanja odmah dobivaju posao u nekom od državnih poduzeća. Zbog recesije,
nezaposlenost se malo povećala tijekom 2011. Vanjski dug u 2010. iznosio je
22,06 milijardi američkih dolara. Sektor usluga čini 51% ukupnog BDP-a,
industrija 27,1%, a poljoprivreda 13 %.

Radnu snagu čine više od četiri milijuna ljudi, među kojima su žene malo više
zastupljenije nego muškarci. Godine 2005., gotovo četvrtina stanovništva bila je
zaposlena u industrijskim pogonima, a zapošljavanje je također visoko u
poljoprivredi, trgovini i obrazovanju. Broj nezaposlenih osoba 2005., iznosio je
679.000, od čega su oko dvije trećine bile žene.

Valuta je bjeloruski rubalj (BYR). Valuta je uvedena u svibnju 1992.,
zamijenivši sovjetski rubalj. Bjelorusija ima 30 državnih banaka i jednu
privatiziranu banku. U svibnju 2011. dogodila se značajna devalvacija
bjeloruskog rublja u odnosu na američki dolar. U lipnju 2011. Bjelorusija je
zatražila ekonomski paket spašavanja od Međunarodnog monetarnog fonda.

Razvijene su sve vrste prometa. Ukupna dužina željezničkih pruga iznosi 5.512 km
(874 km elektrificirano), a nacionalni željeznički prijevoznik zove se
Željeznice Bjelorusije, preko kojeg se odvija 3/4 ukupnog teretnog i oko 1/2
putničkog prometa u zemlji. Ukupna dužina asfaltiranih cesta iznosi 93.055
kilometara. Glavna autocesta je M1, koja vodi od Poljske do Rusije preko Minska.
Nacionalni avioprijevoznik je Belavija iz Minska.

Minsk je jedini grad, koji ima metro. Dnevno prevozi oko 800.000 putnika. Ima
dvije linije – Linija 1, plave boje ("Moskovskaya") i Linija 2, crvene boje
("Avtozavodskaya"). Ukupna dužina tračnica iznosi 30,3 km, a ukupan broj postaja
je 25. Kao i u mnogim drugim metro sustavima u bivšim sovjetskim zemljama i
ovdje su postaje umjetnički ukrašene. Većina njih je dekorirana u
socijalističkom stilu, no sve je više novih i obnovljenih stanica, koje su
uređene prema najmodernijim trendovima. Prijevozom upravlja tvrtka "Minsky
Metropoliten".

Tramvaj vozi u gradovima: Minsk, Homel, Brest, Mogilev, Mazir, Novapolatsk,
Vitebsk i Hrodna. U Minsku postoji 11 tramvajskih linija.

Nastava se odvija na oba službena jezika: na ruskom i bjeloruskom. Međutim u
gradskim sredinama i na sveučilištima u najvećem broju slučajeva nastava se
odvija na ruskom jeziku, dok je bjeloruski jezik u nastavi zastupljen uglavnom u
ruralnim sredinama. Zbog dugotrajne rusifikacije, bjeloruski jezik je podređen.

Bjelorusko školstvo još uvijek nije uključeno u Bolonjski proces (a to bi se
moglo dogoditi 2012. godine). Nakon završetka fakulteta, većina lako nađe posao
u nekom većinom državnih poduzeća.

Najviša znanstvena institucija je "Nacionalna akademija znanosti Bjelorusije"
(blr. Nacionalьnaя akademiя nauk Belarusi, NAN Belarusi).

Godine 2008., registrirano je 3,720.000 pretplatnika fiksne telefonije i
8,640.000 korisnika mobilne telefonije (nacionalna telefonska agencija je
Beltelekom i u državnom je vlasništvu). Ima oko 3,5 milijuna korisnika
interneta. Vršna domena za Bjelorusiju je ".by". Najveća medijska kuća u zemlji
je Nacionalna radio-televizija Bjelorusije (NGTRK RB), koja emitira radijski i
tv-program preko zemaljskih i satelitskih frekvencija.

Prema Ustavu Bjelorusije zagarantirana je sloboda medija, međutim stavak 5
Ustava zabranjuje klevete na račun predsjednika države i visokih državnih
službenika. Zbog toga članka u Ustavu, mnoge nevladine organizacije sumnjaju u
stvarnu slobodu medija u Bjelorusiji. Tako su OEBS i "Freedom House" rangirali
Bjelorusiju kao zemlju u kojoj je ugrožena sloboda medija. Predsjednik
Lukašenko, stavio je pod državno vlasništvo i kontrolu najvažnije tv-kuće, radio
postaje i novine.

Prema Ustavu, Bjelorusija je predsjednička republika s predsjednikom kao šefom
države i Narodnom skupštinom (blr. Нацыянальны сход Рэспублiкi Беларусь).
Bjelorusija je trenutačno jedina predsjednička republika u Europi, dok ih u
svijetu ima mnogo uključujući i: SAD, Brazil, Meksiko, Iran i mnoge dr.
Predsjednik Bjelorusije bira se na petogodišnji mandat na direktnim izborima s
neograničenim brojem mandata (u skladu s izmjenama Ustava iz 2004.). Od 1994.
predsjedničku funkciju obavlja Aleksandar Lukašenko, koji je prvi predsjednik,
koji je izabran na izborima. Prije njega, na čelu države bio je Stanislav
Šuškevič (1991. - 1994.) kao prijelazno rješenje između raspada Sovjetskog
Saveza i prvih izbora. Narodna skupština je dvodomni parlament kojega čini 110
članova Zastupničkog (donjeg) doma i 64 člana Vijeća Republike (Gornji dom).
Zastupnički dom imenuje premijera, predlaže amandmane na ustav i predlaže
smjernice vanjske i unutarnje politike. Sve odluke Donjeg doma moraju proći
potvrdu u Gornjem domu koji čak ima ovlasti za opoziv ili reizbor predsjednika
države. Na čelu Vlade je premijer i pet potpredsjednika. Ministre u Vladi bira
predsjednik države. Najviše sudsko tijelo je Vrhovni sud, koji nadgleda rad
nižih sudova i revidira njihove odluke ukoliko za to ima potrebe. Ustavni
predmeti i tužbe šalju se na razmatranje Ustavnom sudu Republike Bjelorusije.
Suce Vrhovnog suda imenuje predsjednik države s odobrenjem Vijeća Republike.

Posljednja dva kruga predsjedničkih izbora (iz 2006. i 2010. godine) pratile su
brojne kontroverze. U oba slučaja aktualni predsjednik A. Lukašenko ostvario je
uvjerljive pobjede, ali su pripadnici oporbe izbore proglasili nelegitimnim.
Promatrači iz Rusije i ZND-a izbore su smatrali legitimnim, dok su promatrači
zapadnih organizacija, poput OESS-a izjavili, da su izbori bili namješteni i
nelegalni.

Predsjednik Lukašenko osobno je svoj način vladavine opisao kao autoritativan
demokratski politički sustav. Vlade zemalja Europske Unije i SAD-a te bjeloruska
oporba vide bjeloruskog predsjedniku kao diktatora.

Vijeće Europe je 1997. godine suspendiralo Bjelorusiju iz svog članstva, zbog
nepravilnosti na izborima godinu dana ranije i represije koje vladajuća stranka
vrši nad oporbom, nevladinim organizacijama, novinarima i manjinama. Oporba je
više puta organizirala prosvjede, koje je policija rastjerala i pritvorila
organizatore.

Predsjednik Lukašenko dva je puta predlagao kontroverzne izmjene Ustava. Prvo je
1996. godine, produljeno trajanje mandata predsjednika s 5 na 7 godina, a 2006.
godine usvojen je amandman o neograničenom broju mandata predsjednika države.
Bivša američka državna tajnica Condoleezza Rice svrstala je Bjelorusiju 2005.
godine, u grupu od 6 zemalja svijeta, gdje vlada tiranija.

Bjelorusija se nalazi na 54. mjestu od 182. države svijeta po ljudskom razvojnom
indeksu (eng. Human Development Index) po podacima iz 2010. godine. Nalazi se na
112. mjestu od 153 države svijeta po globalnom indeksu mira (eng. Global Peace
Index) po podacima iz 2011. godine. Nalazi se na 127. mjestu od 178 država
svijeta po indeksu percepcije korupcije u istraživanju Amnesty Internationala iz
2010. godine.

Opća stopa kriminala niža je nego u zapadnoeuropskim zemljama. Između većinskog
naroda Bjelorusa i najbrojnijeg manjinskog naroda Rusa predvladavaju odlični
odnosi. Postoji tolerancija prema pripadnicima različitih vjerskih ispovijesti.
Bjelorusi su gostoljubljivi prema stranim turistima.

Bjelorusija je jedna od prvih članica i osnivača UN-a (još od 1945. kao
Bjeloruska SSR). Najbolje bilateralne odnose ima sa susjednom Rusijom, koja je
jedan od najvažnijih trgovačkih i diplomatskih saveznika Minska (još od raspada
SSSR-a). Bjelorusko gospodarstvo ovisi od uvoza sirovina (nafta i plin) iz
Rusije, odnosno glavnina domaćeg izvoza upućena je na to tržište. Kao rezultat
bliskih odnosa formiran je Savez Rusije i Bjelorusije 1996. kao nadnacionalna
konfederacija čiji je krajnji cilj bilo uspostavljanje jedinstvenog monetarnog
sustava, jedinstvene obrambene i vanjske politike te uvođenje jedinstvene
putovnice. To je samo djelomično postignuto, jer je Bjelorusija željela
ravnopravan odnos, a Rusija je željela Bjelorusiju kao dio Ruske Federacije.
Bjelorusija je također jedna od glavnih osnivača Zajednice Nezavisnih Država, a
Minsk je sjedište zajednice. Bjelorusija ima potpisane ugovore o slobodnoj
trgovini s nekoliko zemalja članica EU-a, iako je službeno EU uvela sankcije
prema predsjedniku Lukašenku i njegovim suradnicima. Bjelorusija ne radi korake
prema euro-atlantskim integracijama, zbog bliskih odnosa s Rusijom.

Diplomatski odnosi sa SAD-om su zategnuti i loši zbog podrške službenog
Washingtona bjeloruskoj oporbi. Međutim dvije nacije surađuju u borbi protiv
organiziranog kriminala i trgovine ljudima, te na pitanjima tehnološkog
kriminala i pomoći u izvanrednim situacijama. Odnosi s NR Kinom su na visokom
nivou, posebno u ekonomskoj sferi. Bjelorusija je članica Pokreta nesvrstanih od
1998. te Organizacije za Europsku sigurnost i suradnju (OESS).

Hrvatska nema veleposlanstvo u Bjelorusiji, ali je veleposlanik u Rusiji zadužen
i za diplomatske odnose s Bjelorusijom i s drugim bivšim sovjetskim republikama.
Bjelorusija nema veleposlanstvo u Hrvatskoj, a najbliža bjeloruska
veleposlanstva su u Mađarskoj, Italiji, Austriji i Srbiji. Za putovanja u
Bjelorusiju, potrebna je viza za hrvatske državljane.

Oružane snage Republike Bjelorusije formirane su 1992. godine na ostacima
nekadašnje crvene armije, koja je bila smještena na teritoriju Bjelorusije.
Transformacija nekadašnje crvene armije završena je do 1997. godine, a broj
vojnika je smanjen za 30.000. Oružane snage djeluju u okviru Ministarstva obrane
i podijeljene su u tri roda: kopnena vojska, vojno zrakoplovstvo i specijalne
jedinice. Glavni zapovjednik oružanih snaga je predsjednik države.

Svi punoljetni mladići imaju obavezu redovnog služenja vojnog roka i oni ujedno
čine rezervni sastav vojske Bjelorusije (vojni rok traje 12 mjeseci za
visokoobrazovane regrute, dok za ostale traje 18 mjeseci). Status profesionalnih
vojnika imalo je 2001. godine 12 000 pripadnika Oružanih snaga Bjelorusije.
Godine 2005. za potrebe obrambenih snaga izdvojeno je 1,4 % ukupnog BDP-a, što
je manje od hrvatskog postotka proračunskih izdvajanja za vojsku. Iako
Bjelorusija ne izražava interes prema budućem članstvu u NATO-u, ipak sudjeluje
u nekim NATO-vim programima poput Partnerstva za mir (od 1995.) te pruža podršku
misiji ISAF-a u Afganistanu. Od 1992. godine članica je Organizacije kolektivne
sigurnosti zajedno s još 6 bivših država SSSR-a.

Križ sv. Efrosinije remek-djelo je bjeloruske kulture, kojeg je izradio
bjeloruski majstor Lazar Bokša za crkvu sv. Spasitelja u Polocku 1161. godine.
Nestao je na početku Drugog svjetskog rata i ne zna se gdje je danas.

Umjetnost srednjeg vijeka pod bizantskim je utjecajem. Francysk Skaryna objavio
je prvu Bibliju na bjeloruskom jeziku u 16. stoljeću, koja sadrži i vrijedne
ilustracije. Od 16. do 18. stoljeća nastale su brojne ikone.

Postojale se tri važne umjetničke škole s kraja 19. i početka 20. stoljeća:
umjetnička škola u Vitebsku, škola lijepih umjetnosti u Vilniusu (danas Litva) i
Krugerova škola crtanja u Minsku. Iz tog vremena potječe više poznatih slikara,
najčešće bjeloruski Židovi, od kojih je najpoznatiji Marc Chagall, jedan od
najvećih svjetskih umjetnika 20. stoljeća. Ostali cijenjeni slikari i kipari su:
Chaim Soutine, Yehuda Pen, Pinchus Kremegne, Ossip Zadkine, Michel Kikoine i dr.
Kada su uslijedili progoni Židova pobjegli su u druge krajeve, najviše u Pariz.
Tamo im je pomogao i francuski književnik Guillaume Apollinaire, čija je majka
rođena u Bjelorusiji.

Kazimir Maljevič, jedan od glavnih predstavnika ukrajinske i ruske avangarde
radio je kao predavač i direktor na umjetničkoj školi u Vitebsku od 1919. do
1922. godine. Sa studentima iz Vitebska osnovao je suprematsku grupu UNOVIS.

Ruski umjetnik El Lissitzky djetinjstvo i mladost proveo je u Vitebsku. Na poziv
Marca Chagalla, predavao je na umjetničkoj školi u Vitebsku od 1919. do 1921.
godine zajedno s Maljevičem, kojeg je osobno nagovorio, da dođe tamo.

Arhitektura u Bjelorusiji odraz je povijesti, razvoja, pojave novih stilova i
ideja, ali i ratova, razaranja i ponovne gradnje i obnove. Glavni grad Minsk
pretrpio je brojna razaranja tijekom povijesti. Napadali su ga: krimski Tatari
1505., napoleonova Francuska 1812., Nijemci 1918., Poljaci od 1919. do 1920. i
nacistička Njemačka od 1941. do 1944. Samo 5% grada ostalo je sačuvano nakon
završetka Drugog svjetskog rata. Obnova je bila vrlo uspješna i pozitivan je
primjer sovjetskog planskog monumentalnog klasicizma.

Danas je Minsk uredan, moderan, kozmopolitski grad s obilje parkova i zelenila
te s odlično riješenom prometnom infrastrukturom bez gužvi i zastoja s
kvalitetnim javnim prijevozom, koji uključuje i metro. Uz istočne obale rijeke
Svisloč ponovno su sagrađene građevine u stilu 17. i 18. stoljeća, koje čine
kontrast prema širokim, dugim avenijama. Od građevina ističu se: katolička
poljska katedrala sv. Simona i Elene, koja je poznata i kao "crvena crkva",
zatim pravoslavna katedrala i zgrada Nacionalne opere i baleta. Modernu
arhitekturu predstavlja hi-tech zgrada Nacionalne knjižnice.

U Bjelorusiji ima mnogo dvoraca, od kojih se ističu dvorci Mir i Nesviž pod
zaštitom UNESCO-a.

Iz srednjeg vijeka (9. do 11. stoljeće) sačuvan je dvorac u Hrodni i pravoslavne
crkve u Hrodni i Polocku.

Jedna od najpoznatijih građevina u zemlji je tvrđava u Brestu sagrađena od 1838.
do 1842. godine. Cijeli grad je pomaknut istočno, kako bi bilo mjesta za masivnu
tvrđavu. Razorena je tijekom 1941., a ostaci su pretvoreni u muzej.

U gradu Hrodni negativan je primjer suvremenog urbanizma. Vlasti su devastirali
dio stare gradske jezgre, kako bi proširili ulice, što je trajalo, dok se
građani nisu pobunili i zaustavili radove.

Počeci bjeloruske književnosti vezuju se za razdoblje Kijevske Rus' (između 11.
i 13. stoljeća) i uglavnom se bazirala na liturgijskim spisima. Iz tog perioda
datiraju spisi svetog Ćirila Turavskog, kojega su suvremenici nazivali "ruskim
Ivanom Zlatoustim" (bogoslovska akademija u Minsku nosi njegovo ime).

Prve tiskane knjige na bjeloruskom jeziku pojavile su se početkom 16. stoljeća,
kada je današnja Bjelorusija bila u granicama Litavske kneževine u kojoj je
starobjeloruski jezik imao status službenog jezika. Francysk Skaryna objavio je
"Psaltir" - prvu tiskanu knjigu na bjeloruskom jeziku u Pragu 1517. To je ujedno
bila i prva knjiga tiskana na nekom od istočno-slavenskih jezika.

Razdoblje moderne bjeloruske književnosti počinje s kraja 19. stoljeća i sadrži
elemente romantizma, impresionizma, realizma i modernizma. Najvažniji
književnici iz tog perioda su: Maksim Bogdanovič, Jakub Kolas i Janka Kupala u
poeziji te prozaist Zmitrok Bjadulja.

Nakon što je Bjelorusija postala dio Sovjetskog Saveza, sovjetska vlada preuzela
je kontrolu i nad izdavanjem knjiga. Slobodan razvoj književnosti dogodio se
samo na bjeloruskom teritoriju pod vlašću Poljaka, do sovjetske okupacije 1939.
godine. Nekoliko književnika otišlo je u egzil nakon nacističke okupacije
Bjelorusije, i nisu se vratili sve do 1960. Posljednji veliki pomak u
bjeloruskoj književnosti dogodio se 1960.-ih izdavanjem romana Vasila Bykava i
Uladzimira Karatkeviča.

U ljetu 2006. godine, otvorena je nova moderna hi-tech zgrada Nacionalne
knjižnice u Minsku, koja čuva najviše knjiga na ruskom jeziku izvan Rusije.

Tek sredinom 19. stoljeća u većim gradovima širom zemlje počinju se otvarati
operne i baletne kuće, a klasična glazba doživjela je veliki napredak tijekom
sovjetske ere. Postoji više kvalitetnih orkestara i zborova poput:
Predsjedničkog orkestra Bjelorusije, Nacionalnog koncertnog orkestra
Bjelorusije, Državnog akademskog simfonijskog orkestra itd. Nacionalni baletni
teatar iz Minska dobio je nagradu za najbolju baletnu kuću na svijetu 1996.
godine Cijenjen je i Nacionalni akademski boljšoj teatar u Minsku. Tradicionalna
narodna glazba često se izvodi se i danas. Karakterizira je veselje i
miroljubljivost. Tijekom sovjetske vladavine, vlasti su snažno podupirale rad
kulturno - umjetničkih društava.

Tijekom 1970.-ih godina planetarnu slavu stekli su članovi grupe Pesnjari, koji
su spajali narodnu glazbu sa suvremenom rock glazbom te su bili prvi sovjetski
glazbeni sastav, koji je imao turneju po SAD-u. Najpopularnija rock grupa je N.
R. M. Bjeloruska rock grupa Ljapis Trubeckoj (blr. "Lя́pis Trubeckóй") dobivala
je glazbene nagrade i izvan Bjelorusije (Rusija i Portugal). Spot za pjesmu
"Capital" osvojio je desetak glazbenih nagrada. Nakon što su objavili pjesme u
kojima traže promjenu vlasti, zabranjeno im je javno djelovanje. Među popularnim
izvođačima su i: Boris Moiseev, ULIS, TT-34 i mnogi drugi.

Mladi ljudi najviše slušaju rusku i zapadnjačku pop glazbu. U poljskom gradu
Gródeku kraj Białystoka, održava se rock festival kojeg organizira bjeloruska
mladež. Na tom području živi oko 200.000 Bjelorusa. Taj rock festival često se
naziva "bjeloruskim Woodstockom".

Od 2004. godine, Bjelorusija se natječe na Izboru za pjesmu Eurovizije. Najveći
uspjeh na tom natjecanju ostvarili su 2007. godine u Helsinkiju kada je pjevač
Dima Koldun s pjesmom "Daй mne silu" (ili na engleskom "Work Your Magic") zauzeo
4. mjesto u finalnoj večeri.

U gradu Vicebsku, svake se godine tradicionalno održava međunarodni glazbeni
festival "Slavjanski bazar", koji promovira sveslavensku kulturu i umjetnost.

Bjeloruska narodna nošnja datira iz vremena Kijevske Rus' i izrađena je uglavnom
od lana ili vune (plemstvo je koristilo i svilu, brokat i baršun), a detalji se
razlikuju od regije do regije (etnografi su ustvrdili postojanje oko 30-ak
različitih inačica nošnje), a dominiraju bijela i crvena boja. Neki od
tradicionalnih uzoraka čak se nalaze i na bjeloruskoj zastavi. Zbog hladne
kontinentalne klime i dugih zima, narodna nošnja je topla i zatvorena. Ima
sličnosti s narodnom nošnjom okolnih naroda. Osnovu muške odjeće čine košulja s
pojasom i hlače, a žensku košulja duža od muške i "paniova" tip duge suknje.
Zimi se nosi kaput iznutra obložen krznom. Postoje folklorna društva, koja
njeguju običaje, izvode tradicionalne plesove i čuvaju narodnu nošnju.

Bjeloruska tradicionalna kuhinja temelji se na: obilju povrća (krumpir, cikla,
kupus, luk i dr.), mesu (uglavnom svinjetina, ali i piletina i slatkovodne
ribe), na žitaricama (ječam, heljda), gljivama i kruhu (uglavnom raženi kruh,
jer prirodni uvjeti puno više pogoduju uzgoju raži u odnosu na druge žitarice).
Od salata najčešće su: salata od kupusa, salata od cikle i salata od rajčica i
krastavaca. Hrana se uglavnom služi kuhana. Popularne su juhe: kao što su boršč
(s ciklom) i šči (s kiselim kupusom). Od voća posebno se ističe bobičasto voće
poput jagoda, borovnica i brusnica. U znak dobrodošlice, domaćin gosta
tradicionalno dočekuje s kruhom i solju (što je tradicija u većini slavenskih
naroda). Bjeloruska kuhinja je spoj lokalne tradicije i utjecaja drugih naroda.
Slična je kuhinjama Poljske, Litve, Latvije i Rusije.

Najpopularnija pića su: votka i kvas. Kvas je bezalkoholno piće, koje se radi od
pšeničnog ili raženog brašna (način pripreme je sličan kao kod pripreme "boze"
koja se pravi od kukuruznog brašna). Kvas se često kombinira sa svježim povrćem
za izradu osvježavajuće hladne juhe zvane "akroška".

Bjelorusija se natjecala na Olimpijskim igrama kao dio sovjetske olimpijske
momčadi od Helsinkija 1952. godine. Na Olimpijskim igrama u Barceloni 1992.,
Bjelorusija se natjecala kao dio Zajednice nezavisnih država. Prvi put su se
natjecali samostalno na Olimpijskim igrama u Lillehammeru 1994. Bjelorusija je
osvojila ukupno 73 medalje na Olimpijskim igrama od 1994.: 11 zlatnih, 23
srebrnih i 39 brončanih. Najviše su osvojili medalja u: atletici (17), dizanju
utega (8), gimnastici (8), hrvanju (8) i veslanju (7 medalja). Na svakim
Olimpijskim igrama osvojili su barem jednu medalju. Prvu olimpijsku medalju za
Sovjetski Savez osvojio je Bjelorus Mihail Krivonosov u Melbourneu 1956. u
bacanju kladiva. Na čelu Bjeloruskog nacionalnog olimpijskog odbora je
predsjednik Aleksandar Lukašenko od 1997. On je jedini predsjednik na svijetu,
koji ima tu funkciju.

Hokej na ledu najpopularniji je šport. Predsjednik je dao brojne donacije za
razvoj hokeja, uključujući i gradnju brojnih športskih dvorana za hokej.
Bjelorusija je bila iznenađujuće 4. u hokeju na ledu na Olimpijskim igrama u
Salt Lake Cityju 2002. godine. Od tada, bjeloruski igrači postali su uobičajeni
u NHL-u i međunarodnim natjecanjima.

Najuspješniji bjeloruski športaši su: Vitalij Šerbo (najbolji svjetski
gimnastičar svih vremena, 6 olimpijskih zlata, 12 puta svjetski prvak), Igor
Železovski (jedan od najboljih brzih klizača u povijesti, 6 puta svjetski
prvak), Nellie Kim (5 olimpijskih zlata u gimnastici, 5 puta svjetska
prvakinja), Olga Korbut (4 olimpijskih zlata u gimnastici, 2 puta svjetska
prvakinja), Alexander Medved (najbolji hrvač slobodnim stilom u povijesti, 3
olimpijska zlata, 7 puta svjetski prvak), Svetlana Boginskaja (3 olimpijskih
zlata u gimnastici, 5 puta svjetska prvakinja), Viktor Sidyak (4 olimpijskih
zlata u mačevanju), Elena Novikova-Belova (4 olimpijskih zlata u mačevanju),
Darja Domračeva (3 olimpijska zlata i bronca u biatlonu, dva zlata, tri srebra i
bronca na Svjetskim prvenstvima). Leonid Taranenko (1 olimpijsko zlato u dizanju
utega, 2 puta svjetski prvak), Vladimir Samsonov (6 puta europski prvak u
stolnom tenisu), Viktorija Azarenka (1. tenisačica svijeta u siječnju 2012.),
Nataša Zvereva (5. tenisačica svijeta 1989.), Max Mirnyi (tenisač), Alexandr
Hleb (nogometaš) i dr.



https://hr.wikipedia.org/wiki/Bitka_na_Kosovu_polju

Bitka na Kosovu polju se vodila 15. lipnja 1389. godine između ujedinjenih
srpskih, bosanskih i albanskih snaga protiv Otomanskog Carstva, na Kosovu polju
oko 5 kilometara sjeverozapadno od Prištine.

Nakon pada Sofije u Bugarskoj (1382.) i Niša u Srbiji (1386.) otvorila su se
Turcima vrata u Srbiju. Lazar je pomoću bosanske vojske 1387. godine razbio
Turke kod Pločnika na rijeci Toplici, ali ta kao i ona bosanska pobjeda kod
Bileće (1388.) razjarila je sultana Murata I. Prvi na udaru bio je knez Lazar.
Izmirivši se sa Žigmundom, ugarskim kraljem tražio je i pomoć Tvrtka, bosanskoga
kralja. Tvrtko mu je poslao 20.000 vojnika pod vodstvom vojvode Vlatka Vukovića.
Njima su se pridružili križari iz Hrvatske pod vodstvom bana Ivaniša Horvata. Na
strani balkanskih saveznika su sudjelovali i odredi Bugara, Vlaha i Čeha.
Mađarska i Poljska su također poslale pojačanja balkanskim saveznicima.

Bitka se odigrala 15. lipnja 1389., na Vidovdan. U osmanskoj vojsci je sultan
Murat I. upravljao središnjim dijelom vojske dok su krilima upravljali njegovi
sinovi Jakub i Bajazid. Tijek bitke i danas je nejasan; prema jedinim izvorima
iz prve ruke - onih sa bosanskog dvora Tvrtka I. kršćani su odnijeli pobjedu;
međutim se zna da su Srbi ubrzo nakon bitke plaćali sultanu danak, iz čega
moramo zaključiti da je posrijedi u najboljem slučaju "Pirova pobjeda". U bitci
je poginuo turski sultan Murat I.; legenda pripovijeda da ga je ubio srpski
junak Miloš Obilić.

Također je u bitci poginuo srpski knez (i vladar pretežnog dijela Srbije) Lazar
Hrebljanović: Njegova udovica Milica i malodobni sin Stefan su ubrzo nakon bitke
sklopili mir s Turcima, priznajući vrhovnu vlast sultana i obvezavši se na
plaćanje danka; njihove vojne jedinice su se borile na turskoj strani protiv
kršćana u bitkama na Rovinama (1395.) i kod Nikopolja (1396.), te u bitci sa
Mongolima kod Ankare ("Angore") (1402. god.). Vidjevši u rasulu koji je u
Turskoj nastao poslije što su Mongoli teško porazili Turke 1402. godine, priliku
da se otrgne od neugodne podložnosti muslimanskim vladarima, Stefan Lazarević
1402. godine raskida vezu sa Turcima, postavši vazal ugarsko-hrvatskom kralju
Žigmundu Luksemburškom, čije je vojsku 1396. godine bio pomogao poraziti u
važnoj bitci kod Nikopolja.

Nedovršeni članak Bitka na Kosovu polju koji govori o bitkama i ratovima treba
dopuniti. Dopunite ga prema pravilima Wikipedije.



https://hr.wikipedia.org/wiki/USS_Enterprise_(CVN-65)

USS Enterprise (CVN-65), prvotno CVA(N)-65, bio je prvi nosač zrakoplova na
nuklearni pogon na svijetu i osmi brod američke mornarice imena USS Enterprise.
Kao i njegov prethodnik u Drugom svjetskom ratu (USS Enterprise (CV-6)), dali su
mu nadimak Big E. Dužinom od 342 metra bio je najduži vojni brod na svijetu, a
njegova istisnina od ukupno 93.500 tona ga činila ga je jedanaestim najtežim
nosačem zrakoplova, lakšim samo od 10 nosača zrakoplova klase Nimitz.

Zbog starosti i cijene održavanja (imao je 8 nuklearnih reaktora), povučen iz
aktivne službe u prosincu 2012. poslije više od 50 godina plovidbe, a zamijenili
su ga nosači zrakoplova klase Gerald R. Ford.

Malo je ratnih brodova zaslužilo svoje mjesto u pomorskoj povijesti u trenutku
porinuća, a uglavnom se radilo o brodovima koji su imali revolucionarna rješenja
koja su bitno utjecala na strategiju i taktiku pomorskog ratovanja. Jedan od
takvih brodova bio je i američki nuklearni nosač zrakoplova USS Enterprise.
Enterprise je zaslužio svoje mjesto u pomorskoj povijesti iz najmanje dva
razloga. Prvi je da je u trenutku porinuća 24. rujna 1960. sa svojih 342 metra
dužine i 93 970 tona pune istisnine bio najveći brod. Tu će "titulu" zadržati
sve do 1972. i porinuća prvog nosača klase Nimitz. Prvotno je planirano da će se
izgraditi šest nosača klase Enterprise, ali se od toga, zbog prevelike cijene
gradnje, naknadno odustalo. Iskustva operativne uporabe Enterprisea pokazala su
da su nuklearni nosači zrakoplova, unatoč visoke nabavne cijene, isplativiji od
nosača s klasičnim pogonom, te je stoga već krajem šezdesetih godina prošlog
stoljeća američka ratna mornarica počela s gradnjom nuklearnih nosača klase
Nimitz.

USS Enterprise, prvi u nizu od planiranih šest nosača zrakoplova klase
Enterprise, bio je naručen 15. studenoga 1957. godine. Kobilica je bila položena
u brodogradilištu Newport News Shipbuilding 4. veljače 1958., da bi dvije i pol
godine poslije, 24. rujna 1960. bio porinut. Tog jutra, brod je krstila supruga
tadašnjeg tajnika američke mornarice, Williama B. Frankea. Bio je to osmi u nizu
brod američke mornarice koji nosi ime Enterprise. Prvi kapetan tada najvećeg i
prvog broda na nuklearni pogon koji je ikad zaplovio postao je Vincent P. de
Poix. Enterprise je 12. siječnja 1961. krenuo na svoju prvu plovidbu u trajanju
od 3 mjeseca, nakon čega je započeo dugotrajan niz ispitivanja i trenažnih
vježbi kako bi se ustvrdila pouzdanost i mogućnosti nuklearno pogonjenog nosača
zrakoplova. Nakon Enterprisea, niti jedan drugi nuklearni nosač zrakoplova ove
klase zbog velike cijene izgradnje (451,3 milijuna američkih dolara) nije
dovršen, čime je USS Enterprise (CVN-65) ostao jedini u svojoj klasi. Klasu
Enterprise je nastavila klasa Nimitz.

Dana 20. veljače 1962. Enterprise je igrao ulogu kao mjerna postaja za praćenje
leta svemirske letjelice Friendship 7 u misiji Mercury Atlas 6 u kojoj je
pukovnik John H. Glenn Jr. napravio prvi američki let u orbiti. U kolovozu iste
godine, nosač zrakoplova se pridružio 6. floti američke mornarice u Sredozemnom
moru. Ubrzo nakon povratka u Norfolk, Virginia u listopadu, Enterprise je poslan
u svoju prvu misiju u međunarodnoj krizi na Kubi. U istom mjesecu, SAD su
nadlijetale Kubu s U-2 izviđačkim avionima. Tijekom takvog nadlijetanja i
snimanja otoka Kube, špijunski avioni su snimili sovjetske lansirne rampe za
nuklearne projektile koje su bile u izgradnji na otoku. Pripremljeni na najgore,
SAD su počele pripremati vojnu akciju protiv Kube, šaljući nekoliko postrojba na
Floridu koje su bile potpomognute jakim postrojbama i brodovima mornarice.
Predsjednik John F. Kennedy je naredio pomorsku i zračnu blokadu Kube.
Enterprise zajedno s nosačima USS Independenc, USS Essex i USS Randolph i drugim
brodovima 2. flote postavili su Kubu u izolaciju i sprječavali krijumčarenje i
opskrbu oružja na Kubu. Tijekom tih sedam napetih dana (od 22. do 28. listopada
1962.) Enterprise je plovio vodama oko Kube spreman za napad na položaje
kubanske vojske, ali i na sovjetske brodove koji su prevozili projektile.
Blokada je postavljena 24. listopada, a prvi sovjetski brod je zaustavljen već
sljedećeg dana. 28. listopada sovjetski predsjednik Nikita Hruščov je prihvatio
američki prijedlog i povukao nuklearno oružje s Kube.

Dana 19. prosinca 1962., zrakoplov E-2 Hawkeye je bio katapultiran s Enterprisea
na prvom palubnom ispitivanju novog uređaja za izbacivanje, projektiranog da
zamijeni stari uređaj. Novi uređaj je na paru i znatno skraćuje duljinu piste
potrebne za uzlijetanje. Minutu kasnije lansiran je i drugi zrakoplov, A-6A.

Enterprise je napravio svoju drugu i treću plovidbu Sredozemljem 1963. i 1964.
godine. Tijekom kasnijih plovidbi, 13. svibnja, osnovana je prva svjetska
borbena grupa na nuklearni pogon, koju su uz USS Enterprise činili još i USS
Long Beach i USS Bainbridge. Dana 31. srpnja, ova tri broda su stavljena u
grupaciju nazvanu "Task Force One" (hrv. Prva borbena grupa) i poslani su u
operaciju Morska orbita, "Operation Sea Orbit", povijesno 30.565 milja dugo
putovanje oko svijeta, obavljeno bez nadolijevanja ili izmjene goriva. U
listopadu, Enterprise se vratio u brodogradilište Newport News Shipbuilding i
Dry Dock Company za svoje prvo nadolijevanje goriva i tehnički pregled. Big E
(nadimak broda) je poslan u pacifičku 7. flotu u studenom 1965. i postao je prvi
brod na nuklearni pogon kada je sudjelovao u bombardiranju Vijetkonga 2.
prosinca 1965. u ratu u Vijetnamu. S njegove palube se prvog dana obavilo 125
uzlijetanja, bacivši i ispalivši 167 tona bomba i raketa na neprijateljsku
liniju. Već sljedećeg dana postavljen je rekord od 165 uzlijetanja u samo jednom
danu.

U siječnju 1968., sjevernokorejsko zarobljivanje USS Puebla (istraživačkog
broda) dovelo je do diplomatske krize (ovaj incident naziva se još i Pueblov
incident). Enterprise je poslan u Tihi ocean i dobio je zapovijed ophođenja i
plovidbe blizu voda Južne Koreje, gdje se zadržao gotovo cijeli mjesec.

Nakon incidenta, plan je bio da se u siječnju ili veljači 1969. priključi
pomorskim snagama kod Vijetnama. Međutim, ujutro 14. siječnja 1969. došlo je do
eksplozije projektila MK-32 Zuni podvješenog pod krilo lovca F-4 Phantom II.
Eksplozija je zahvatila dio aviona na krmi broda što je dovelo do
nekontroliranog širenja plamena. Od posljedica eksplozije i plamena poginuo je
27 članova posade, dok ih je 314 ozlijeđeno. Petnaest je aviona uništeno, a na
krmi broda je napravljena velika šteta, zbog čega je Enterprise morao na
popravak. Popravak je obavljen u Pearl Harboru na Havajima i Enterprise se
vratio u operativnu uporabu već u ožujku 1969.

Dne 14. travnja 1969., napetosti sa Sjevernom Korejom su se povećale kada je
Sjeverno korejski zrakoplov MiG-17 u međunarodnim vodama srušio nenaoružani
EC-121 Warning Star tijekom rutinskog ophođenja Istočno-korejskog mora iz baze u
Atsugi, Japan. Svih 31 članova posade je poginulo. SAD su reagirale i aktivirale
"Task Force 71" kako bi zaštitile međunarodni zračni prostor od ovakvih napada.
Brodovlje borbene grupe (Task Force) bilo je sastavljeno većinom od krstarica i
razarača u misijama u Jugoistočnoj Aziji i nosača Enterprise, Ticonderoga,
Ranger i Hornet. Formacija ove grupe postala je najveće pokazivanje vojne moći u
tom području od Korejskog rata.

Od 1969. do 1970., Enterprise se vratio u Newport News Shipbuilding gdje je
detaljno pregledan i servisiran. Istodobno je po drugi put napunjen. U siječnju
1971., dovršio je probne plovidbe sa svojim novo projektiranim jezgrama
nuklearnih reaktora, koji su sadržavali dovoljno goriva da ga pogone narednih 10
godina. Nakon toga, zaplovio je za Vijetnam, kako bi pružio zračnu potporu
američkim i južnovjetnamskim postrojbama.

U Vjetnamskom ratu Enterprise je po prvi put sudjelovao 1971. godine. U
Vijetnamu, Enterprise, USS Oriskany (CVA-34) i USS Midway (CVA-41) su zajedno
imali ukupno 2.001 uzlijetanje sa svojih paluba do 30. lipnja 1971. Djelovanje
se nastavilo i u sljedećem mjesecu, 22 dana s dva nosača i 9 dana s jednim.
Zračne operacije tijekom srpnja su bile ograničene zbog tri tropska monsuna tog
mjeseca. Broj uzlijetanja za napadne operacije u Sjevernom Vijetnamu su se pred
kraj mjeseca povećale. Bili su to napadi na protivničke postrojbe i ciljeve i
potpora američkim jedinicama s helikopterima. Od kolovoza do studenoga 1971. USS
Enterprise je sudjelovao u operacijama na takozvanoj "Yankee Station" (hrv:
Američka postaja). Tijekom kolovoza 1971., djelovanje je nastavljeno prvih osam
dana u mjesecu s dva nosača zrakoplova, a tijekom ostalih 23 dana tog mjeseca je
djelovao jedan sam. Tog mjeseca je zabilježeno 1915 uzlijetanja. U rujnu 1971.,
uz iznimku od dva dana. nosači su djelovali samostalno (svaki za sebe). Prvih
par dana tog mjeseca se uzlijetalo samo s Enterprisea, sredinom mjeseca samo s
Orskanya, a pred kraj mjeseca s Midwaya. Stav sa samo jednim aktivnim nosačem i
izmjenjivanjem nosača uzrokovao je malo manje uzlijetanja od prijašnjih mjeseci,
pa je tako izvršeno 1.243 uzlijetanja tijekom rujna. Na "Yankee Stationu"
tijekom listopada 1971., nastavljene su operacije sa samo jednim aktivnim
nosačem, dok se druga dva "odmaraju". Midway je završio svoj dio 10. listopada,
nakon čega ga je zamijenio Enterprise. Pred kraj mjeseca Enterprisea je
zamijenio Oriskany. Sa sva tri nosača zajedno je zabilježeno 1024 uzlijetanja,
30 od njih u Sjeverni Vijetnam, a ostali u Laos. U studenom naizmjence na
"Yankee Station" su djelovali USS Enterprise, USS Oriskany i USS Constellation.
22 dana su djelovala dva nosača istovremeno, s ukupno 1766 uzlijetanja.

U prosincu 1971. tijekom Indijsko-pakistanskog rata 1971., Enterprise je poslan
u Bengalski zaljev kako bi pokazao nadmoć nad indijskom pomorskom blokadom
indijskog lakog nosača zrakoplova INS Vikrant. Američku borbenu flotu je pratila
i sovjetska podmornica. Sukob je izbjegnut kada su se amerikanci udaljili iz
Indijskog oceana i krenuli prema Sjeveroistočnoj Aziji.

U listopadu 1972., SAD su obavile sve taktičke zračne napade u Sjevernom
Vijetnamu iznad 20-te paralele, privodeći operaciju "Linbacker I" kraju. Ova
gesta i plan o prestanku napada i bombardiranja Sjevernog Vijetnama iznad
dvadesete paralele je osmišljen kako bi se promicala ideja i olakšali pregovori
oko mira koji su se održavali u Parizu. Od listopada do prosinca, Enterprise je
ostao na položaju na "Yenkee Stationu" s ostalim nosačima i bio u pripravnosti
za napad. Kao rezultat obustave bombardiranja Sjevernog Vijetnama, u tom
razdoblju nije srušen niti jedan MiG niti je bilo američkih gubitaka.

Dne 18. prosinca 1972., SAD su nastavile bombardiranje Vijetnama iznad 20-te
paralele pod imenom "Linebacker II". Tijekom operacije Linebacker II, Enterprise
i drugi nosači koncentrirali su napade na zemlja-zrak projektile i protuavionsko
topništvo, neprijateljske vojarne, skladišta goriva, Haiphong pomorsko i
brodogradilišno područje, željezničke ciljeve itd. Mornarički taktički zračni
napadi operacije Linebacker II su bili usredotočeni na priobalna područja oko
Hanoia i Haiphonga. Izvedeno je 705 mornaričkih napada u tom području tijekom
ove operacije. Između 18. i 22. prosinca mornarica je izvršila 119 napada u
Sjevernom Vijetnamu, s velikim ograničenjem djelovanja zbog lošeg vremena.

Pred kraj prosinca 1972. Sjeverni Vijetnam se vratio "mirovnom stolu". Operacija
Linebacker II je završila. U siječnju 1973., dogovoreno je primirje i sva
napadna djelovanja na Vijetnam su otkazana. Od 28. siječnja 1973., zrakoplovi s
Enterprisea i Rangera uzlijetali su zbog napada na glavne putove opskrbe u
Laosu. Laos nije imao nikakve veze s primirjem u Vijetnamu.

Nakon primirja u Vijetnamu, USS Enterprise je zaplovio prema Puget Sound
mornaričkom brodogradilištu u Bremertonu, Washington, gdje je 18. ožujka 1974.
postao prvi američki nosač zrakoplova s kojeg su počeli operativno djelovati
tada najbolji američki lovački avioni F-14 Tomcat. F-14 avioni VF-1 Wolfpack i
VF-2 Bounty Hunters napravili su svoja prva uzlijetanja i slijetanja na nosač. U
rujnu 1974. Enterprise je postao prvi nosač koji je bio opremljen borbenim
lovcima F-14.

U veljači 1975. tajfun Gervaise obrušio se na otok Republike Mauricijusa u
jugozapadnom dijelu Tihog Oceana. Enterprise je odgovorio na pozive u pomoć i
uplovio u luku Louis, gdje je osoblje nosača provelo više od 10.000 radnih sati
popravljajući električni, telefonski i vodovodni sustav i prevozeći
helikopterima medicinske potrepštine, hranu i vodu u pogođena područja.

Zajedno s nosačima Midway, Coral Sea, Hancock i Okinawa, Enterprise je 19.
travnja 1975. sudjelovao u operaciji Frequent Wind - spašavanju američkih
državljana iz opkoljenog Sajgona. Operacija se razvila u evakuaciju američkih
građana iz glavnog grada Južnog Vijetnama koji je bio pod teškim napadima
sjevernovjetnamske vojske. Stanje oko Sajgona i njegove Tan Son Nhat zračne luke
omogućilo je samo zračnu evakuaciju. Predsjednik SAD-a Gerald Ford naredio je
evakuaciju. Sa zaštitom lovaca s nosača zrakoplova, helikopteri su sletjeli u
Sajgonu i Tan Son Nhatu kako bi evakuirali amerikance. Zračna luka je postala
glavno sletište američkih helikoptera, koju su branili marinci iz devete
amfibijske brigade. Evakuirano je 900 amerikanaca, a zadnji helikopter je
napustio Američko veleposlanstvo noseći marince.

U siječnju 1979. je uplovio u Puget Sound mornaričko brodogradilište na
30-mjesečni remont. Tijekom ovog remonta maknut je SCANFAR radar i napravljeno
je još par manjih izmjena. Tijekom remonta, zaposlenici brodogradilišta nazvali
su ga "Building 65".

Godine 1982. nosač je otišao na svoju 10. WESTPAC implementaciju. U travnju
1983., Enterprise se nasukao u uvali San Francisca dok se vraćao iz plovidbe.
Ostao je nasukan nekoliko sati. U to vrijeme je na brodu bio George Takei, koji
tumači lika Mr. Sulu, kormilara u popularnoj znanstveno-fantastičnoj seriji
Zvjezdane Staze. Iako nasukavanja i sudari svojih brodova znače kraj karijere za
kapetana broda američkog ratnog broda, tadašnji kapetan Enterprisea, Robert J.
Kelly, koji je tada već bio predložen za komodora, a kasnije je postao admiral i
vrhovni zapovjednik američke pacifičke flote.

Godine 1984. krenuo je na svoju 11. WESTPAC implementaciju. 2. studenog 1985.
Enterprise je zapeo na Bishop Rock kod Cortes Banka tijekom vojne vježbe, što je
oštetilo vanjski dio trupa i propeler. Enterprise je nastavio s vježbama, a
kasnije je otplovio na suhi dok za popravak oštećenja. Godine 1986. je krenuo na
12. WESTPAC implementaciju. Enterprise je 28. travnja 1986. je iz Crvenog mora,
preko Sueskog kanala uplovio u Sredozemno more, postavši tako prvi nosač na
nuklearni pogon koji je prošao tim kanalom. U Sredozemnom moru se pridružio USS
Americi (CV-66) kod obale Libije. Tamo je sudjelovao u operaciji "Eldorado
Canyon", američkom bombardiranju Libije. To je bio prvi puta nakon 22 godine da
je Enterprise ušao u Sredozemno more.

U travnju 1988., krenuo je na 13. WESTPAC implementaciju tijekom koje je
Enterprise plovio Perzijskim zaljevom i sudjelovao u operaciji "Earnest Will"
pomažući obrani kuvajtskih tankera od iranskih napada. U isto vrijeme USS Samuel
B. Roberts (FFG-58) je zapeo za iransku minu u međunarodnim vodama. Kao odgovor
na to, pokrenuta je operacija "Praying Mantis". Započeti su napadi na Iranske
ciljeve i dvije naftne platforme koje su služile kao baza za iranske napade.
Avioni iz CVW-11 (Carrier Air Wing Eleven) su pružali zračnu potporu i
izviđanje, s A-6 Intruderima i A-7 Cirsair II i borbenim avionima F-14 Tomcat.

U rujnu 1989., Enterprise je napustio NAS Alamedea i započeo svoju 14.
implementaciju, krstarenje oko svijeta do nove matične luke u Norfolku. Početkom
prosinca 1989. Enterprise i Midway su sudjelovali u operaciji "Classic Resolve",
američki predsjednik George H.W. Bush je odgovorio na poziv filipinskog
predsjednika Corazona Aquinoa za zračnu potporu tijekom pokušaja pobunjeničkog
atentata. Enterprise je ostao blizu filipinskih voda sve dok se stanje nije
smirilo, a tada je nastavio plovidbu Indijskim oceanom.

U ožujku 1990. Enterprise je završio svoj put oko svijeta uploveći u svoju
matičnu luku Norfoklk. Prešao je više od 69.000 km od svoje bivše matične luke u
Almedi u Kaliforniji, preko Hong Konga, Filipina, Tajlanda, Singapura, Rio de
Janeira, St.Thomasa i Fort Lauderdalea na Floridi. Zbog zamjene goriva i
opsežnog remonta koji je trajao od listopada 1990. do rujna 1994. otplovio je u
Newport News Shipbuilding, te zbog toga nije sudjelovao u ratu za oslobođenje
Kuvajta od iračke okupacije. Tijekom ovog nadopunjavanja i pregleda, mornarica
je produžila nosač s 336 na 342 metra uz neke manje izmjene kako bi produžila
životni vijek nosača.

Dne 27. rujna 1994. Enterprise je vraćen u more na ispitivanja, tijekom kojih je
pokazao da je s punom snagom čak malo brži nego što je bio nov.

Dne 28. srpnja 1996. započeo je svoju 15. implementaciju. Nosač je poslan u
Jadran kao dio operacije "Joint Endeavor" gdje je osiguravao zračni prostor
Bosne i Hercegovine. Bio je i u Iraku u operaciji "Souther Watch". Ovo je bila i
posljednja operacija u kojoj se sudjelovali A-6 Intruder avioni, nakon što su
povučeni iz uporabe u američkoj mornarici. Tijekom tih 6 mjeseci plovidbe, brod
je posjetio 8 luka. Do prosinca 1996. završio je svoju implementaciju.

U veljači 1997. Enterprise je uplovio u Newport News Shipbuilding na dodatne
izmjene, koje su trajale četiri i pol mjeseca.

U studenom 1998., Enterprise je krenuo na 16. implementaciju, ovaj put s grupom
CVW-3 (Carrier Air Wing Three). Tijekom noći 8. studenog 1998., EA-6B Prowler se
zabio u S-3 Vikinga na palubi nosača. Nezgoda se dogodila kada se EA-6B vraćao
na Enterprise prateći noćno osvjetljenje i zapeo za S-3 koji se nalazio na
letnoj palubi. Obje posade aviona su se izbacile iz svojih aviona prije sudara.
Vatra je zahvatila oba aviona, ali je požar posada broda brzo ugasila. Tri od
četiri člana su izgubljena u moru. Drugi članovi posade broda nisu bili
ozlijeđeni. Potraga za tri člana EA-6B Prowaler aviona je obustavljena nakon 24
sata potrage i pretraženog 340 km2 područja.

Enterprise je 23. studenog 1998. otišao pomoći nosaču USS Dwight D. Eisenhower
(CVN-69) u Perzijskom zaljevu. Tijekom sidrenja u luci Jebel Ali, UAE, nosač je
ugostio predsjednika George H.W. Busha i imao koncert uživo grupe Hootie & the
Blowfish. U prosincu 1998. Enterpriseova borbena grupa sudjelovala je u
operaciji "Desert Fox", bombardirajući iračke vojne ciljeve s više od 300
BGM-109 Tomahawk zrak-zemlja raketama i 313 tona topničkog naoružanja. 70-satni
napad su izvodili Enterprise, USS Gettysburg (CG-64), USS Stout (DDG-55), USS
Nicholson (DD-982) i USS Miami (SSN-755). 23. prosinca 1998., na nosač su
sletjeli ministar obrane William Cohen, sa svojom ženom Janet, senator Daniel
Inouye s Havaja, predstavnik John Murtha iz Pennsylvaniae i pjevačima Mary
Chapin Carpeter, Carole King i David Ball. Ministar je uživao u ručku s
mornarima, nakon čega je održan koncert na palubi broda.

Prema operaciji "Sicily", Enterprise je trebao otići u posjet Cannesu,
Francuska. No, pregovori o primirju s Jugoslavijom u Rambouilletu u Francuskoj
su se pogoršali i nosač je poslan u Jadransko more nakon samo 24 sata sidrenja u
Cannesu. Početkom ožujka 1999., Enterprise se usidrio u Trstu u Italiji, za svoj
zadnji posjet nekoj Sredozemnoj luci prije plovidbe za Perzijski zaljev. Tamo
14. ožujka 1999. mijenja nosač USS Carl Vinson (CVN-70). Vraća se natrag u
svibnju 1999. Tijekom 1998.-1999. Enterprise je preplovio više od 80.000 km i na
moru je proveo 151 dan. Avioni su s njega uzletjeli više od 9.000 puta, a
proveli su u zraku oko 17.000 sati.

Dana 25. travnja 2001. Enterprise je krenu na svoju 17. implementaciju s grupom
CVW-8. Od 18. srpnja do 28. srpnja 2001., nosač i brodovi u pratnji ostalih
brodova je sudjelovao zajedno s britanskom kraljevskom mornaricom u zajedničkoj
vojnoj vježbi u Sjevernom moru, blizu Škotske.

Enterprise je bio na putu iz Perzijskog zaljeva ka svojoj matičnoj luci Norfolk
(Virginia), kada su se 11. rujna 2001. avioni zaletjeli u njujorške nebodere.
Umjesto odlaska u Sjedinjene Države Enterprise je dobio zapovijed da se vrati u
Indijski ocean. U listopadu 2001. SAD su pokrenule zračne napade na Al Qaidine
trenažne kampove i talibanska uporišta u Afganistanu. Akcija je osmišljena kako
bi se omelo korištenje Afganistana za uporište terorista. Tijekom tri tjedna,
avioni s nosača Enterprise su poletjeli u približno 700 misija i izbacili velike
količine bomba i raketa na ciljeve u Afganistanu. Pri kraju listopada, nosač je
zaplovio prema SAD-u.

U studenom 2001. nosač je stigao u svoju matičnu luku u Norfolk, oko dva tjedna
kasnije od planiranog. Tijekom zadnjih dana na moru, s nosača se prenosila
dvosatna emisija "Good Morning America". Dana 7. siječnja 2002. Enterprise je
ušao u Nortfol mornaričko brodogradilište za jednogodišnji remont.

Od 2003. do 2004. nosač je pružao zračnu potporu u operaciji "Iračka sloboda".
Od svibnja 2006. Enterprise je krenuo na planiranu šestomjesečnu plovidbu, koja
je trajala dva tjedna duže od predviđenog. Tijekom plovidbe posjetio je 8 luka,
djelovao u šestoj, petoj i sedmoj floti. Vratio se u Norfolk 18. studenog 2006.

U kolovozu 2007. nosač se pridružio floti blizu Irana. Dana 19. prosinca 2007.
vratio se u SAD nakon šest mjeseci provedenih u Perzijskom zaljevu.

Dne 12. travnja 2008. uplovio je u Northrop Grumman Newport brodogradilište na
planiran pregled u trajanju od 18 mjeseci. Vraćen je u službu u rujnu 2009.
godine. Brod bi trebao obaviti još jednu plovidbu prije povlačenja iz službe. Po
sadašnjim planovima američke ratne mornarice Enterprise će ostati u operativnoj
uporabi sve do 2014. kada bi ga trebao zamijeniti nuklearni nosač CVN-78.

Početno su Enterprise označili kao CVA(N)-65, pri čemu je N označavalo nuklearni
pogon. Kasnije je ta oznaka skraćena u CVN-65. Nuklearni nosač zrakoplova
Enterprise ostat će zapamćen i po još jednoj specifičnosti - nuklearnom pogonu
od čak osam reaktora. Naime, u trenutku njegove gradnje nisu postojali dovoljno
snažni i pouzdani nuklearni reaktori te su projektanti morali uporabiti
relativno slabe A2W reaktore tvrtke Westinghouse, koji su porijeklo vukli od
nuklearnih reaktora namijenjenih podmornicama. Para proizvedena u osam reaktora
odvodi se na četiri parne turbine ukupne snage 280 000 konjskih snaga što je
dovoljno za vršnu brzinu od 33 čvora. Tako velika brzina potrebna je kako bi se
olakšalo polijetanje aviona s letne palube na koju su postavljena četiri parna
katapulta C-13 Mod 1 dužine 88,5 metara kojima se avioni doslovno ispaljuju u
zrak (za dvije sekunde ubrzaju do brzine veće od 265 km/h). Kako je za pripremu
svakog katapulta potrebno minuta i 45 sekundi, teoretski s palube Enterprisea
avioni mogu polijetati svakih 30 sekundi.

Za povratak na brod namijenjena je sletna staza koja je ukošena od krme prema
lijevom boku. Opremljena je s četiri uređaja za kočenje čije se debele sajle
protežu preko sletne staze. Kada avion svojom kukom smještenom na stražnjem
dijelu trupa zakači jednu od četiri sajle mora u samo 105 metara smanjiti brzinu
s oko 225 km/h na nulu. U slučaju da pilot promaši sve četiri sajle, podiže
avion i nakon toga ponovno slijeće. Ukupna dužina i širina letne palube je 331,6
x 76,8 metara. Za prijevoz aviona s letne palube u brodski hangar Enterprise su
opremili s četiri dizala, od toga su tri smjestili na desni bok, a jedan na
lijevi. Hangar je visok 7,5 metara i ima površinu 19 440 m2. Veličina hangara i
letne palube dovoljna je za 72 zrakoplova. Nakon što je iz operativne uporabe
povučen palubni lovac F-14 Tomcat, osnovu palubnog zrakoplovstva američke
mornarice čini višenamjenski borbeni avion F/A-18 E/F Super Hornet. Iako su
opremljeni i projektilima za zračnu borbu, osnovna im je namjena uništavanje
ciljeva na zemlji. Za zračnu obranu nosača i udarne grupe zaduženi su nešto
stariji i manji F/A-18 C/D Hornet. Nadzor zračnog prostora i površine mora oko
nosača dužnost je "letećih radara" D-2C Hawkeye, dok se za ometanje protivničkih
radara i njihovo uništenje rabe jurišnici EA-6B Prowler. Protupodmornička borba
je u domeni aviona S-3B Viking i helikoptera SH-60 Seahawk, dok se zrakoplovi
S-3B Viking koriste i u zadaćama opskrbe aviona gorivom u letu.

Da bi brod funkcionirao ima posadu od 3000 ljudi, od čega je 150 časnika, 150
viših dočasnika i 2700 nižih dočasnika i časnika. Zrakoplovnu grupu čini 250
pilota i 1750 ljudi zaduženih za održavanje aviona i helikoptera.

Napomena: Ovaj tekst ili jedan njegov dio je preuzet iz internetskog izdanja
časopisa Hrvatski vojnik. Vidi Dopuštenje Hrvatskog vojnika za Wikipediju na
hrvatskome jeziku.



https://hr.wikipedia.org/wiki/Singapur

Republika Singapur, kraće Singapur, otočni je grad-država u jugoistočnoj Aziji
na jugu Malajskog poluotoka, na vrhu poluotoka Malake. Također ga radi njegovog
strateški važnog položaja zovu "Azijski Gibraltar". Na malajskom Singapura znači
"lavlji grad".

Između 7. i 13. stoljeća današnji je Singapur bio dio države Srivijaya koja je
obuhvaćala Malajski poluotok i Sumatru. Na prostoru današnjeg Singapura je
nastao grad Temasek koji je bio značajno trgovačko naselje čije značenje se
smanjilo u 14. stoljeću. Između 14. i 19. stoljeća bio je dio Sultanata Johor. U
17. stoljeću razoren je u malajsko-portugalskom ratu. U 18. stoljeću taj su
prostor kontrolirali Nizozemci, a na otoku Singapuru je bilo ribarsko naselje.

Portugalski potkralj d'Albuquerque je u 16. stoljeću doplovio na 19 brodova, s
800 Portugalaca i 600 Indijaca razbio nakon nekoliko dana vojsku sultanova
mlađeg sina radže Alaedina, uništio Malajsko Carstvo i njegovu prijestolnicu i
grad začina Malaccu pretvorio u europsku utvrđenu koloniju.

Suvremeni je Singapur osnovao 6. veljače 1819. godine Thomas Stamford Raffles iz
Britanske Istočnoindijske kompanije koji je prvi uočio strateški položaj grada.
Kad je stigao Raffles, na otoku je živjelo 150 ribara i gusara. Raffles je imao
težak posao uvjeriti London u potrebu sultanu od Johora platiti godišnje 5 000
dolara, a njegovu ministru 3 000 za najam pustoga malaričnog otoka. Singapur je
kasnije postao britanskom krunskom kolonijom i razvio se u značajan lučki i
trgovački centar. Već godine 1825. isplovilo je iz Singapura 15 brodova na put u
Liverpool, London, Hamburg, Bordeaux ili čak Stockholm. Prenosio se sirovi
kaučuk, kositar, kopra, začini, palmino ulje, tvrdo drvo itd. U Singapuru se
kupovao daleko najveći dio sijamskih, malajskih i indonezijskih proizvoda.
Godine 1869. u gradu je živjelo 100.000 stanovnika raznih nacionalnosti
(Malajci, Kinezi, Indijci i Englezi). Kinezi su zadobivali sve značajnije
gospodarske položaje, barem 40 % kositra bilo je u njihovim rukama.

Tijekom Drugog svjetskog rata Japanci su zauzeli Malajski poluotok, a Britanci
su u Singapuru pružili otpor. To je dovelo do Bitke za Singapur u kojoj su
Britanci poraženi, a Japanci su za 6 dana zauzeli grad. To se smatra najvećim
britanskim porazom u Drugom svjetskom ratu. Japanci su grad nazvali Shōnantō.
Englezi su ga vratili 12. rujna 1945., mjesec dana nakon japanske predaje.

Godine 1959. Singapur je stekao samoupravu unutar Britanskog kolonijalnog
carstva. Prvi predsjednik je postao Yusof bin Ishak, a premijer Lee Kuan Yew.
Godine 1963. Singapur je proglasio potpunu samostalnost, ali se s Malajom,
Sabahom i Sarawakom ujedinio u Federaciju Maleziju. Stanovnici Singapura nisu
bili zadovoljni državnom ideologijom u Maleziji, pa su 1965. proglasili
nezavisnost, pa Singapur postaje posebna država. Lee Kuan Yew je bio premijer
sve do 1990. godine. Nakon 1990. je premijer Goh Chok Tong.

Singapur je otočna država koja se sastoji od 63 otoka (najveći je otok Singapur,
veći su otoci Pulau Tekong i Jurong, a ostali su manji). Nalaze se južno od
Malajskog poluotoka. Između Malajskog poluotoka i Singapura je uski morski
prolaz Johorski prolaz preko kojeg vodi most.

Singapur se nalazi na strateški važnom položaju. Nalazi se na krajnjem jugu
Malajskog poluotoka na ulazu u Malajski prolaz (morski prolaz između Malajskog
poluotoka i Sumatre). To je najvažniji morski prolaz koji spaja Tihi i Indijski
ocean i preko njega prolazi većina brodova koji plove između istočne i južne
Azije. Većina tih brodova staje u Singapuru, te se on razvio u značajnu luku.

Klima je jednolično vruća i vlažna kroz čitavu godinu (ekvatorska klima).
Singapur se nalazi u zoni tropske kišne šume koja je na otoku ipak najvećim
dijelom iskrčena. Četvrtinu otoka prekriva šuma koja je većinom zaštićena kao
posebni rezervat. Među autohtonim životinjama nalazimo i majmuna makaki
rakojeda.

Državom vlada izravno izabrani predsjednik, a većina zakonodavne vlasti leži u
rukama parlamenta, u kojem se 81 član bira svakih 5 godina. U praksi vlada
jednostranačje, jer je predsjednikova Stranka narodne akcije pobijedila na svim
izborima od 1959. godine. Singapur je poznat po vrlo strogim zakonima.

Tri glavne etničke skupine, Kinezi (77 %), Malajci (14 %) i Indijci (7 %) govore
raznim jezicima, pa i engleskim, te štuju razne vjere (islam (15 %), budizam
(30 %), kršćanstvo (19 %), taoizam (14 %) i hinduizam (5 %). 15 % stanovnika su
ateisti (15 %)).

Singapur ima 4 službena jezika: engleski, malajski, mandarinski i tamilski.
Engleski jezik je službeni jezik administracije i trgovine, a malajski je
nacionalni jezik. Mandarinskim (kineskim) jezikom koristi se najveći broj
stanovnika (oko 35 %), 23 % stanovnika koristi kineske dijalekte, 23 % engleski,
15 % malajski, a 3 % koristi tamilski jezik. Singapur je država u kojoj su sve
religije ravnopravne.

Pismenost stanovništva u 2006. godini iznosila je 96%. Zahvaljujući izuzetnom
zdravstvenom sustavu, očekivani životni vijek pri rođenju iznosi 80 godina za
muškarce i 85 godina za žene, a infantilna stopa smrtnosti iznosi 2,29 ‰. Stopa
fertiliteta singapurskih žena iznosi 1,06 djece po ženi (jedna od najnižih na
svijetu). Unatoč navedenom, stopa nataliteta je veća od stope smrtnosti.

Godine 2006. prirodni priraštaj iznosio je +3,3 ‰, natalitet je iznosio 9,34 ‰,
a mortalitet 4,28 ‰. Imigracijska stopa iznosi 9,12 ‰. Singapur je 2006. godine
imao 4.483.900 stanovnika, 51 % žena i 49 % muškaraca; te iste 2006. godine
sklopljeno je 21.962 brakova , a razvrgnuto ih je 6.561.

Singapur je jedna od najrazvijenijih država svijeta. Smatra se azijskim tigrom
(tigrovima se nazivaju male azijske države koje su se vrlo brzo razvile).
Bogatstvo se temelji na trgovini i lučkim djelatnostima. Singapur se najviše
razvio na uvozu jeftinih sirovina i izvozu gotovih industrijskih proizvoda.

Poljodjelstvo i ribarstvo razmjerno su nevažni; mnoge osnovne namirnice, među
njima i riba moraju se uvoziti. Rastuća proizvodna djelatnost oslanja se na
uvezene sirovine. Među glavne industrijske grane spadaju petrokemijska i
tekstilna industrija te brodogradnja. Značajniji izvori prihoda su bankarstvo i
turizam.



https://hr.wikipedia.org/wiki/Rim

Rim (talijanski i latinski: Roma) je glavni grad Italije i regije Lacij, te
najveća i najnapučenija općina u zemlji. Grad broji 2.612.068 stanovnika (popis
stanovnika 2011. godine).

Nadimci grada su: Caput mundi ("Prijestolnica svijeta"), la Città Eterna
("Vječni grad"), Limen Apostolorum ("Apostolski prag"), la città dei sette colli
("Grad na sedam brežuljaka") ili jednostavno l'Urbe ("Grad").

Povijesno središte Rima i Vatikan nalaze se na UNESCO-vom popisu svjetske
baštine. Grad je i sjedište nekih međunarodnih institucija, kao što su UN-ove
institucije: Organizacija za prehranu i poljoprivredu, Međunarodni fond za
razvoj poljoprivrede i Svjetski program za hranu.

Prema legendi, svrgnuvši s prijestolja brata Numitora, Amulije je postao kralj
grada Albe Longe; a da bi izbjegao rođenje nasljednika koji bi prijestolje mogli
tražiti natrag, prisilio je nećakinju Reju Silviju da postane vestalska djevica.
No, ona se sjedini s bogom Marsom i rodi dva blizanca, Romula i Rema, koje je
Amulije odmah po rođenju bacio u rijeku Tiber. Blizance je u podnožju Palatina,
jednog od sedam brežuljaka, pronašla jedna vučica, koja ih je dojila vlastitim
mlijekom. Blizance je potom našao pastir Faustul te ih je uzeo i othranio. Kad
su odrasli, odlučili su na brežuljku Palatinu osnovati grad. Ubrzo su se počeli
svađati koji će od njih dvojice vladati gradom te je Romul u toj svađi ubio
brata.

Po predaji, grad je osnovan 21. travnja 753. godine prije Krista. Nazvan je po
svome prvom kralju Romulu.

Arheološka istraživanja potvrdila su da su u 8. stoljeću pr. Kr. na brežuljcima
uz Tiber postojala naselja. U 6. stoljeću pr. Kr. tim su selima zavladali
Etruščani i pod njihovom su se vladavinom naselja sjedinila u jednu političku
cjelinu. Močvarno područje u podnožju brežuljaka tada je isušeno i na tome
mjestu uređen je gradski trg Forum Romanum. Prema tome, Rim nije nastao
odjednom, već su se naselja na brežuljcima postupno ujedinjavala.

Sedam brežuljaka ranijeg Rima bili su: Kapitol (Capitolinus mons, nadmorske
visine 50 m), Palacij (Palatium, 47 m), Aventin (Aventinus, 51 m), Celij
(Caelius mons, 50 m), Eskvilin (Esquiliae, 65 m), Viminal (Viminalis collis, 60
m) i Kvirinal (Quirinalis, 61 m).

Taj grad se kasnije razvio u prijestolnicu Rimskog Kraljevstva (kojim je
neprekidno upravljalo sedam kraljeva, što je bilo u skladu s tradicijom), pa
Rimske Republike (od 509. pr. Kr., kojom je upravljao Senat) i konačno Rimskog
Carstva (od 27. pr. Kr., kojim je upravljao car). Ovaj uspjeh je zavisio od
vojnih osvajanja, trgovačke nadmoći i selektivne asimilacije susjednih
civilizacija, prije svega grčke i etruščanske civilizacije. Rimska dominacija
proširila se na veći dio Europe i obale Sredozemnog mora, tako da je broj
stanovnika narastao na preko milijun. Skoro tisuću godina Rim je bio politički
najznačajniji, najbogatiji i najveći grad zapadnog svijeta, a to je ostao i
nakon propasti i podjele Carstva, čak i kada je konačno izgubio svoj status
glavnog grada u korist Milana i potom Ravenne i nakon što ga je po prestižu i
važnosti nadmašila istočna prijestolnica Carigrad.

Usponom ranog kršćanstva rimski je biskup osim vjerskog, sve više dobivao i
politički značaj, postavši papa. Tako je Rim postao središte Katoličke Crkve.
Nakon pljačke Rima 410. godine, od strane Alarika I. i pada Rimskog carstva 476.
godine, Rim su obilježili bizantska uprava i pljačkanja germanskih barbara. U
Srednjem vijeku broj stanovnika je smanjen na samo 20.000, a grad se sveo na
skupine naseljenih zgrada, koje su se nalazile između velikih površina ruševina
i vegetacije. Rim je službeno ostao dio Bizantskog carstva sve do 752. godine,
kada su Langobardi konačno uništili ravenski egzarhat, koji je bio središte
bizantske moći u Italiji. Pipin Mali je 756. godine dao papi nadležnost nad
Rimom i okolnim područjima, te je na taj način stvorena Papinska država.

Rim je bio prijestolnica Papinskih država sve do njihovog pripajanja Kraljevini
Italiji 1870. godine. Grad je postao glavno mjesto hodočašća u Srednjem vijeku i
središte sukoba između pape i Svetog rimskog carstva, kojeg je započeo Karlo
Veliki, a kojeg je papa Lav III. okrunio u Rimu na Božić 800. godine kao cara.
Osim kratkih razdoblja neovisnosti u Srednjem vijeku, Rim je stoljećima zadržao
status papske prijestolnice i "svetog grada", čak i kada je papinsko sjedište
kratkotrajno (1309.-1377.) premješteno u Avignon. Iako grad više nije imao
političke moći, što je potvrđeno i pustošenjem Rima 1527. godine od strane
vojske Karla V., cvjetao je kao središte kulturne i umjetničke aktivnosti u
vrijeme renesanse i baroka, pod pokroviteljstvom papinske uprave.

Iako je broj stanovnika naglo narastao u 17. stoljeću i prešao 100.000, grad je
zaostajao za ostalim važnim gradovima u Europi, velikim dijelom i zbog crkvenog
procesa katoličke obnove s kojim je Crkva bila zaokupljena. Grad su zahvatila i
nacionalistička previranja u 19. stoljeću te je dva puta dobio i izgubio
neovisnost. Rim je postao i jedan od ciljeva pokreta za ujedinjenje Italije te
ga je, nakon uklanjanja francuske zaštite 1870. godine, pripojila Kraljevina
Italija 1871. godine. Rim je postao glavni grad nove ujedinjene Italije.

Nakon pobjede u Prvom svjetskom ratu, u Italiji je počela rasti fašistička
ideologija pod vodstvom Benita Mussolinija, koji je umarširao u grad 1922.
godine, proglašavajući novo Talijansko carstvo te kasnije ulazeći u savez s
nacističkom Njemačkom. U ovom razdoblju naglo je rastao broj stanovnika, od
212.000 stanovnika u vrijeme ujedinjenja pa do više od milijuna, ali je taj
trend prekinuo Drugi svjetski rat. Za vrijeme ovog rata, Rim je bio razaran i od
strane Saveznika i od strane nacističkog okupatora. Nakon pogubljenja
Mussolinija i kraja rata, referendumom iz 1946. godine ukinuta je monarhija i
proglašena republika.

Nakon rata Rim je značajno narastao, kao rezultat poslijeratne rekonstrukcije i
modernizacije. Rim je postao pomodan grad 1950-ih i ranih 1960-ih, u vrijeme
razdoblja znanog kao "Slatki život" (la Dolce Vita), a trend rasta stanovništva
nastavio se do sredine 1980-ih godina, kada je na području općine živjelo više
od 2.800.000 stanovnika. Nakon toga, broj stanovnika se postupno smanjivao, zbog
iseljavanja stanovništva u susjedne općine, gdje je stanovanje jeftinije.

Rim se nalazi u središnjoj Italiji u regiji Lacij, na ušću rijeka Aniene i
Tiber. Iako se grad nalazi 24 km od Tirenskog mora, područje grada se proteže
praktički do obale, gdje se nalazi okrug Ostia Antica. Najniža visina grada je
13 metara (na Piazzi del Popolo), a najviša 120 metara (Monte Mario). Rimska
općina pokriva područje od 1.285,30 km2, što uključuje mnoge zelene površine.

Na rimsku klimu najviše utječe položaj grada u mediteranskom području. Prosječna
godišnja temperatura je 15,5 °C, a prosječni godišnji broj padalina je 880 mm.
Najtopliji mjeseci u godini su srpanj i kolovoz s prosječnom temperaturom od
24,5 do 24,7 °C. Ovo su također i najsuši mjeseci u godini s prosječnim brojem
padalina od 14 do 22 mm.

Razdoblje s najvećim brojem padalina se proteže od listopada do prosinca s
prosjekom od 106 do 128 mm. Najhladniji mjesec u godini je siječanj s prosječnih
6,9 °C.

U starija vremena bi Rimljani tijekom ljeta, kada su temperature često visoke,
napuštali grad i odlazili u ljetovališta. Danas je ova praksa puno slabija, te
je grad funkcionalan tijekom cijele godine, najviše radi rastućih turističkih
potreba.

U Rimu se, kao u glavnom gradu zemlje, nalazi sjedište predsjednika Talijanske
Republike , koje je smješteno u Kvirinalskoj palači. U gradu se nalazi i
talijanski Parlament, te talijanska Vlada s premijerom i svim ministarstvima.

U političkim krugovima u Italiji vodi se rasprava o tome da li bi grad trebao
imati posebne ovlasti javne samouprave te da li grad ili čak pokrajinu Rim treba
pretvoriti u okrug glavnog grada, koji bi bio odvojen od regije Lacij, po uzoru
na neke druge glavne gradove u Europi.

Radi administrativnih razloga i radi povećanja decentralizacije, prostor rimske
općine je službeno podijeljen u 19 gradskih općina (municipi), prije znanih kao
okruzi. Unutar svake te podopćine nalaze se dijelovi raznih gradskih četvrti.

Prije je grad bio podijeljen u 20 podopćina, ali je podopćina Fiumicino
izglasala izlazak iz sastava grada Rima, te postala samostalna općina.

Regije ili rioni (vulgarizirani oblik latinskog izraza regio tj. regija) su
povijesne, a ne upravne jedinice podjele središta grada. Ova podjela potječe još
iz starog Rima, a rastom grada povećao se i njihov broj. Svi rioni (osim riona
Prati i Borgo) nalaze se unutar Aurelijevih zidina.

Nakon uspostave zadnje gradske regije (riona), za nove urbanizirane dijelove
grada počeo se koristiti izraz četvrt (quartiere). Danas Rim ima 35 četvrti,
koje se iz praktičnih razloga označavaju slovom Q.

Zadnje tri četvrti Q.XXXIII, Q.XXXIV i Q.XXXV, su primorske četvrti (quartieri
marini).

Rim je jedinstven grad u svijetu po tome što sadrži i dva suverena entiteta.
Jedno od tih entiteta je Sveta stolica, koja je politički i religijski entitet
koji upravlja područjem Vatikanskog Grada (de facto enklava od 1870. godine, a
službeno je tako priznat od 1929. godine), te koja ima izvanteritorijalna prava
nad nekim palačama i crkvama, većinom u središtu grada. U gradu Rimu nalaze se
veleposlanstva i u Italiji i pri Svetoj Stolici.

Drugi entitet čini Malteški red (Sovrano Militare Ordine di Malta ili SMOM) koji
se sklonio u Rim nakon što je Napoleon osvojio Maltu 1798. godine. Ovaj entitet
nema svoj poseban teritorij (što je često predmet rasprava oko njegovog
suvereniteta), ali ima nekoliko izvanteritorijalnih palača u središtu Rima.

Rim je važan grad u pogledu europske političke i gospodarske integracije. Godine
1957. ovdje su potpisani Rimski ugovori, kojima su osnovani Europska ekonomska
zajednica (EEZ), prethodnica današnje Europske unije, te Europska zajednica za
atomsku energiju (Euratom). Ovdje je potpisan i dogovor o europskom ustavu u
srpnju 2004. godine. Rim je također i sjedište važnih međunarodnih institucija,
kao što je Organizacija za prehranu i poljoprivredu (FAO) Ujedinjenih naroda, a
ovdje je formuliran i Rimski statut Međunarodnog kaznenog suda.

Priča o Rimu kao naseljenom mjestu počinje oko 800. pr. Kr. udruživanjem
nekoliko manjih sela, čija je ukupna naseljenost bila oko nekoliko stotina
stanovnika. Rim u idućim stoljećima narasta do milijunskog grada, te je
najvjerojatnije bio najveći svjetski grad sve do 19. stoljeća. Procjene o broju
stanovništva variraju, ali se procjenjuje da je grad na vrhuncu svoje
naseljenosti imao od 450.000 pa sve do 3,5 milijuna stanovnika, a najrealnije
procjene s kojima se slažu većina povjesničara govore o oko jedan do dva
milijuna stanovnika. Nakon prebacivanja najvažnijih funkcija carstva u Carigrad
u 4. stoljeću, te nakon propasti Zapadnog carstva u 5. stoljeću, broj stanovnika
se kontinuirano smanjivao, da bi grad 530. godine imao oko 100.000 stanovnika.

U ranom Srednjem vijeku je Rim imao tek 20.000 stanovnika. Stanovništvo grada je
stagniralo na oko 50.000 ili se čak smanjivalo sve do renesanse, da bi grad tek
u 17. stoljeću ponovno dosegao broj od 100.000 stanovnika. Kada je Talijansko
kraljevstvo anektiralo grad 1870. godine, on je imao već oko 200.000 stanovnika.

Za vrijeme fašističke vlasti, režim je pokušavao ograničiti rast grada, ali je
broj stanovnika svejedno dosegao milijun 1931. godine. Nakon rata grad se
nastavio širiti zbog industrijskog razvoja, te su 1950-ih i 1960-ih stvorene
nove četvrti i predgrađa.

Procjenjuje se da grad danas ima oko 2,7 milijuna stanovnika, a da zajedno sa
širim područjem grada ovdje živi oko četiri milijuna stanovnika. Prema popisu
stanovništva, u općini živi 156.833 stranca, što je 6,2% stanovništva.

Navedeni podaci su procjene sve do 1858. godine. Od 1861. do 2001. navedeni su
podaci iz popisa stanovništva, a za 2005. godinu korišteni su podaci Nacionalnog
instituta za statistiku (ISTAT).

Zbog svoje upravne važnosti (državne, regionalne, pokrajinske i općinske) i zbog
razvijenosti tehnologije, komunikacija i uslužnog sektora, Rim je gospodarski
najznačajniji grad u Italiji. Proizvodi oko 6.7% nacionalnog BDP-a (što je više
od ijednog grada u zemlji), a zbog gospodarskog rasta od 4,4% taj udio se
povećava, te je Rim grad s najvećim rastom u Italiji. Tek nakon Drugog svjetskog
rata grad gospodarski počinje premašivati ostale gospodarski snažne gradove u
Italiji, kao što su Napulj i Milano. Gospodarski najvažnija djelatnost u Rimu je
turizam, te je grad u tom pogledu jedan od najzanimljivijih u Europi. U tom
području se također bilježi snažan rast; 2005. godine grad je posjetilo 19,5
milijuna turista, što je porast od 22,8% naspram 2001. godine.

Od industrijskih proizvoda u gradu se proizvodi tekstil i suveniri za turiste, a
u novije vrijeme razvijene su i prehrambena, farmaceutska, strojna, papirna i
metalna industrija. Značajno je i bankarstvo, te elektronička i zračna
industrija. Zbog povijesno važnih lokacija grad je važan i u svjetskog filmskoj
industriji, te je nacionalno filmsko središte. Brojna međunarodna kompanijska
sjedišta, konferencijski centri i sl. nalaze se u poslovnim dijelovima grada kao
što su: Esposizione Universale Roma (EUR), Torrino , Magliana, Parco de'
Medici-Laurentina i tzv. Tiburtina-valley.

U starom Rimu najzastupljenija religija bila je rimska religija (Religio
Romana), zajedno s rimskim bogovima, koji su se štovali u raznim kultovima. Zbog
višekulturnog karaktera grada, javljale su se i druge religije, kao mitraizam i
razni mistični kultovi. Za vrijeme Rimske Republike javlja se i judaizam, čiji
su sljedbenici često kroz povijest zatvarani u rimski geto. Slična sudbina
pratila je i sljedbenike kršćanstva, čija se zajednica vrlo rano javlja u gradu,
a koji su često bili progonjeni.

Unatoč progonima, kršćanstvo je do 4. stoljeća postalo toliko rašireno, da ga je
na kraju car Konstantin I. Veliki legalizirao 313. godine, a 380. godine car
Teodozije I. Veliki proglasio je kršćanstvo službenom religijom carstva. Nešto
kasnije, sve ostale religije su zabranjene, te je tako i rimska religija
izumrla.

Rim je postao jedno od središta kršćanstva (uz Antiohiju, Aleksandriju, Carigrad
i Jeruzalem), a rimski biskup (papa) postao je nadređeni svim kršćanskim
biskupijama i vođa kršćana, smatrajući se nasljednikom sv. Petra koji je, uz sv.
Pavla mučenički umro u Rimu u 1. stoljeću. Od legalizacije kršćanstva 313.
godine, brojni rimski carevi i patriciji značajnim donacijama pomagali su Crkvu,
čime je ona kroz vrijeme dobila znatnu političku moć.

Nakon pada Zapadnog carstva 476. godine, Crkva je dobivala sve veći i veći
politički utjecaj i vlast nad civilnim stanovništvom u Rimu i okolnim
područjima. Kroz vrijeme, Rim je postao središte Katoličke Crkve i glavni grad
papinskih država. Za vrijeme renesanse u gradu su izgrađene brojne značajne
crkve, uključujući baziliku sv. Petra na vatikanskom brežuljku. Papinstvo se
prvo nalazilo u Lateranskoj palači, a kasnije je premješteno u Kvirinalsku
palaču. Nakon što je Rim pripojen Talijanskom kraljevstvu 1870. godine, papa Pio
IX. povukao se u Vatikan i proglasio se zarobljenikom Savojske dinastije, što je
izazvalo dugotrajni sukob između Katoličke Crkve i Italije.

Ovaj sukob riješen je 1929. Lateranskim sporazumima, kojima je Sveta Stolica
dobila pravo upravljanja nad Državom Vatikanskog Grada kao samostalnom državom.

Zbog snažne imigracije iz afričkih država i država na Bliskom istoku, u gradu je
zadnjih godina značajno narasla islamska zajednica. Zbog ove činjenice u gradu
je podignuta muslimanska bogomolja, koja je trenutno najveća džamija u Europi.

Izvorni jezik Rima bio je latinski, iz kojega se u srednjem vijeku razvio
talijanski. Ova pretvorba jezika dogodila se pod utjecajem raznih regionalnih
dijalekata, a najznačajniji je bio toskanski dijalekt. U Rimu se razvila posebna
vrsta rimskog dijalekta (romanesco). Stariji oblik rimskog dijalekta, koji se
upotrebljavao u srednjem vijeku, bio je južnotalijanski dijalekt, koji je bio
vrlo sličan napuljskom dijalektu. Utjecaj firentinske kulture za vrijeme
renesanse, te preseljavanje mnogih Firentinaca u Rim (uključujući i pape iz
obitelji Medici, Lava X. i Klementa VII.), uzrokovali su mnoge promjene u
dijalektu, koji je više počeo sličiti toskanskim jezičnim inačicama. Ovaj
dijalekt većinom se upotrebljavao samo u Rimu sve do 19. stoljeća, ali se od 20.
stoljeća proširio na ostala područja Lacija (Civitavecchia, Latina) zahvaljujući
rastu rimskog stanovništva i boljoj prometnoj povezanosti. Ovaj dijalekt
održavaju i brojna književna djela koja su na njemu napisana. Poznatiji autori
koji su pisali na ovom dijalektu su Giuseppe Gioacchino Belli, Trilussa i Cesare
Pascarella. Moderniji rimski dijalekt u mnogome promoviraju filmski glumci kao
što su Aldo Fabrizi, Alberto Sordi, Nino Manfredi, Anna Magnani, Gigi Proietti,
Enrico Montesano i Carlo Verdone.

Rim je veliko središte za visoko obrazovanje. Prvo sveučilište u gradu je
Sveučilište Sapienza (Università degli Studi di Roma "La Sapienza") osnovano
1303., koje je najveće europsko sveučilište kojeg pohađa oko 150.000 studenata.
Ostala dva gradska sveučilišta su Sveučilište Tor Vergata (Università degli
Studi di Roma Tor Vergata), koje je osnovano 1982. i Treće rimsko sveučilište
(Università degli Studi Roma Tre), koje je osnovano 1992. godine.

U gradu se nalazi i veliki broj papinskih sveučilišta, uključujući Sveučilište
sv. Tome Akvinskog i Gregorijansko sveučilište (najstarije isusovačko
sveučilište na svijetu iz 1551. godine).

Rim je važan glazbeni centar. U njemu se nalazi Nacionalna akademija Santa
Cecilia (osnovana 1585.) za koju su izgrađene nove koncertne dvorane u Parku
glazbe (Parco della Musica). U Rimu se nalazi i opera Teatro dell'Opera di Roma,
te više manjih glazbenih institucija. Rim je bio grad domaćin Pjesme Eurovizije
1991. godine, te MTV Europe Music Awards 2004. godine.

U Rimu se nalaze studiji Cinecittà, koji su praktički središte talijanske
kinematografije i u kojima su snimani mnogi poznati talijanski i strani filmovi.

Studije je 1937. godine osnovao fašistički diktator Benito Mussolini. Saveznici
su ih bombardirali tijekom Drugog svjetskog rata. Mnogi svjetski poznati filmovi
su ovdje snimljeni od 1950-ih (kao Ben-Hur), a sami studiji se od tog vremena
najviše povezuju s redateljem Federicom Fellinijem.

Od 1980-ih studiji su privatizirani. I u novije vrijeme ovdje se snimaju poznati
filmovi i serije, kao Bande New Yorka, komedija When in Rome sa Kristen Bell i
Joshom Duhamelom u glavnim ulogama i serijal Rim. U Rimu je do sada snimljeno
više od 60 filmova.

Najstariji muzeji u Rimu su Kapitolski muzeji iz 1471. godine, koji se nalaze na
Kapitolu te koji, uz Vatikanske muzeje, sadrže najveće i najvažnije umjetničke
kolekcije u gradu.

U Villi Giuliji, ladanjskoj kući pape Julija II. koja je izgrađena sredinom 16.
stoljeća, nalazi se značajna kolekcija etruščanske i antičke rimske umjetnosti.
U blizini se nalazi i Villa Borghese, u kojoj se nalazi znamenita galerija s
većinom umjetnina iz kolekcije obitelji Borghese.

U Nacionalnom muzeju u Rimu (Museo Nazionale Romano), kojeg je projektirao
Michelangelo, nalaze se važne grčke i rimske umjetnine. Važne galerije slika
nalaze se u palačama Palazzo Doria Pamphili, Palazzo Colonna i Palazzo
Barberini, a Venecijanska palača (Palazzo Venezia) čuva veliki broj umjetnina od
ranokršćanskog razdoblja do renesanse.

Rim je bio domaćin Ljetnih olimpijskih igara 1960. godine. Najpopularniji sport
po gledanosti je nogomet, kao i u ostatku zemlje. Na Stadio Olimpico održano je
finale Svjetskog prvenstva u nogometu 1990. godine. Ovaj stadion je poznat i po
tome što je matični stadion dva kluba iz Serie A, Rome i Lazia. Gradski derbiji
između ta dva kluba privlače veliku pozornost talijanske i europske javnosti.

Nogomet: Osim klubova A.S. Roma i S.S. Lazio ovdje se nalaze i A.S. Cisco Roma i
S.S. Lazio Calcio Femminile (ženski klub).

Trčanje: Svakog proljeća održava se Rimski maraton na kojem sudjeluju mnogi
natjecatelji iz Italije i cijeloga svijeta, te je ovo jedan od najvažnijih
ovakvih natjecanja u svijetu.

Košarka: Osim kluba Virtus Pallacanestro Roma ovdje djeluje i ženski klub San
Raffaele Basket.

Odbojka: M Roma Volley je muški odbojkaški klub u ligi A1, a ženski odbojkaški
klubovi su Virtus Roma i Roma Pallavolo, oboje u ligi A2.

Vaterpolo: Ovdje se nalazi ženski klub A.S.D. Roma u vaterpolskoj Serie A1, te
S.S. Lazio u Serie A2 i Rari Nantes Roma u Serie B.

Ragbi: Osim Unione Rugby Capitolina ovdje se nalaze i Rugby Roma, S.S. Lazio
Rugby, U.S. Primavera Rugby Roma, CUS Roma Rugby, te talijanska nacionalna
reprezentacija za vrijeme Prvenstva šest nacija.

Jedan od simbola Rima je Kolosej (70.-80.), najveći amfiteatar ikada izgrađen u
Rimskom carstvu. Ovaj objekat je imao kapacitet od 50.000 gledatelja i koristio
se za borbe gladijatora. Popis značajnih spomenika antičkog Rima uključuje
Forum, Domus Aureu, Panteon, Trajanov stup, Trajanov forum, Rimske katakombe,
Circus Maximus, Karakaline terme, Konstantinov slavoluk, Cestijevu piramidu,
Aurelijeve zidine, Bocca della Verità i druge.

Od ranokršćanstva, izgradnjom bazilika sv. Petra i Bazilika sv. Ivana
Lateranskog, Rim je bio jedno od najvažnijih središta kršćanstva na svijetu. U
to vrijeme podignuti su i drugi vrijedni spomenici (Bazilika sv. Marije Velike,
Bazilika svetog Pavla izvan zidina, San Pietro in Vincoli, Lateranska palača, i
dr.), a Hadrijanov mauzolej je pretvoren u papinsku Anđeosku utvrdu.

Rim je, uz Firencu, bio svjetsko središte renesanse, koja je ostavila dubok trag
na sam grad. Najimpresivniji primerak renesansne arhitekture u Rimu je
Bramanteova Bazilika Sv. Petra, te Michelangelova Piazza del Campidoglio s
palačom Senatorio, koja je sjedište gradske vlade. Tijekom ovog razdoblja velike
aristokratske obitelji u Rimu su gradile raskošne građevine, kao što su Palazzo
del Quirinale, koja je sada sjedište predsjednika Talijanske republike, Palazzo
Venezia, Palazzo Farnese, Palazzo Barberini, Palazzo Chigi, sjedište talijanskog
premijera, Palazzo Spada, Palazzo della Cancelleria i Villa Farnesina. Rim je
poznat i po veličanstvenim trgovima, obično ukrašenima obeliscima, koji su
uglavnom izgrađeni u 17. stoljeću. Glavni trgovi su Piazza Navona, Piazza di
Spagna, Campo de' Fiori, Piazza Venezia, Piazza Farnese i Piazza della Minerva.

Najizrazitiji predstavnik barokne umjetnosti je Fontana di Trevi, djelo
arhitekta Nicole Salvija. Ostala značajne barokne građevine iz sedamnaestog
stoljeća su Palazzo Madama, sjedište talijanskog Senata i Palazzo Montecitorio,
sjedište Donjeg doma Talijanskog parlamenta.

Rim je 1870. godine postao prijestolnica nove Kraljevine Italije. Od tih godina
dominantan stil gradnje postaje neoklasicizam, koji je svoje uzore nalazio u
antici. U ovom razdoblju su izgrađene mnoge palače koje su napravljene za
ministre, veleposlanike ili druge vladine agencije. Jedan od najpoznatijih
spomenika iz neoklasicizma u Rimu je spomenik Viktoru Emanuelu II. odnosno
"Oltar domovine", u kome se nalazi grob Nepoznatog Vojnika, koji predstavlja
650.000 Talijana koji su poginuli u Prvom svjetskom ratu.

Fašistički režim, koji je vladao Italijom između 1922. i 1943. godine, razvio je
poseban arhitektonski stil. Taj stil je nastao istraživanjem veza s antičkom
rimskom arhitekturom. Najpoznatiji spomenik iz tog razdoblja je okrug
Esposizione Universale Roma, koji je izgrađen 1935. godine. Taj okrug je izvorno
bio namjenjen za Svjetsku izložbu 1942. godine (Esposizione 42), a obzirom da je
Italija 1940. godine ušla u Drugi svjetski rat izložba nikada i nije održana.
Najreprezentativnija zgrada tog stila je Palazzo della Civiltà Italiana
(1938.-1943.). Zgrada Palazzo della Farnesina, koja je aktualno sjedište
talijanskog ministarstva vanjskih poslova je izgrađena 1935. godine u
fašističkom stilu.

Središte Rima okruženo je velikim zelenim površinama i raskošnim antičkim
vilama, koje su ostaci vila koje su okruživale papinski grad. Mnoge od njih su
značajno razorene kroz špekulacije nekretninama krajem 19. stoljeća. Od
preostalih je najznačajnija "Villa Borghese" s velikom pejzažnim vrtom, koji je
izgrađen u naturalističkom engleskom stilu iz 19. stoljeća. Taj vrt sadrži
brojne zgrade, muzeje (Galerija Borghese) i atrakcije. Ostale značajne vile su
"Villa Ada" s najvećim javnim panoramskim parkom u Rimu, "Villa Doria Pamphili",
druga po veličini s površinom od 1.8 km2, "Villa Torlonia", primjer Art
Nouveaua, koja je bila rimska rezidencija diktatora Benita Mussolinija te "Villa
Albani", u koju je kardinal Alessandro Albani smjestio svoju kolekciju
antikviteta.

Rim služe tri zračne luke. Dvije od njih su u vlasništvu društva Aeroporti di
Roma (ADR). Zračne luke su:

Zračna luka Centocelle u istočnom dijelu grada se više ne koristi u zračnom
prometu, te je najvećim dijelom pretvorena u javni park.

Rim je važno sjecište talijanskih željeznica. Prva željeznica u Rimu, te druga u
Italiji bila je pruga Rim-Frascati, koja je otvorena 14. srpnja 1856. Glavni
željeznički pravci su: tirenski (Rim-Genova, uz cestu Aurelia), sjeverni
(Rim-Firenca-Bologna), jadranski (Rim-Pescara, uz cestu Tiburtina, te
Rim-Ancona) i južni (Rim-Napulj, uz cestu Appia). Godine 2006. otvorena je nova
brza pruga između Rima i Napulja, na kojoj vlakovi mogu postići brzinu i do 300
km na sat.

Glavni rimski kolodvor je Roma Termini, koji je otvoren 1863. godine. Ovo je
najprometniji kolodvor u Italiji s oko 600.000 putnika dnevno. U sklopu
kolodvora nalazi se veliki trgovački centar "Forum Termini". Drugi po veličini
kolodvor je Roma Tiburtina, koji služi za brze vlakove. Ostali veći kolodvori su
Roma Ostiense, Roma Trastevere i Roma Tuscolana.

Rim trenutno služe dvije linije podzemne željeznice, koje su otvorene 1955.
(linija B, tj. plava) i 1980. (linija A, tj. narančasta) i koje prometuju
smjerom sjeverozapad-jugoistok (linija A) i sjeveroistok-jug (linija B).
Trenutna ukupna dužina metro sustava je 38 km. Ove dvije linije sijeku se samo
na jednom mjestu, na kolodvoru Roma Termini. Tri stanice linije B (Piramide,
Basilica di San Paolo i EUR Magliana) zajedničke su sa stanicama željeznice
Rim-Lido. Nastavak linije B (linija B1) se trenutno gradi, te se smatra da će se
otvoriti 2010. godine. Ova linija od pet kilometara i pet stanica prometovati će
na području na kojem živi oko pola milijuna ljudi, te će se s linijom B spajati
na Bolonjskom trgu. Trenutno se gradi i nova linija C koja će prometovati u
pravcu istok-sjeverozapad i koja će biti dugačka 34 km i imati 39 stanica. U
planovima trenutno je i linija D koja bi trebala prometovati u pravcu
sjever-jug.

Sustav javnog gradskog prijevoza sastoji se i od mreže autobusa, tramvaja i
trolejbusa (vraćen u upotrebu 2005.) kojima upravlja ATAC. Općinsko društvo za
javni prijevoz osnovano je 1929. godine, kao "Azienda Tramvie ed Autobus del
Governatorato" (A.T.A.G.), te je desetljećima bilo jedino društvo koje je
upravljalo javnim prijevozom grada i koje je apsorbiralo ostala manja privatna
poduzeća. S vremenom su troškovi upravljanja narasli zbog širenja grada, te je
ovo društvo 2000. godine pretvoreno u dioničko društvo. Danas ATAC upravlja s
339 linija s 2.760 vozila na području od 2.152 km, te godišnje autobusima
preveze 932 milijuna putnika.

Zbog prometnih zagušenja koje su uzrokovali automobili, u središtu grada je
uvedena zabrana prometa tijekom radnog dana od 6 do 18 sati. Ovo područje zove
se Zona a Traffico Limitato (ZTL). Zbog velikog noćnog prometa vikendima koji se
događa zbog noćnog života, stvoreni su novi noćni ZTL-ovi u nekim dijelovima
grada. Gradnjom podzemnih garaža, u mnogim parkiralištima u gradskim ulicama
uvedeno je plaćanje.



https://hr.wikipedia.org/wiki/Omi%C5%A1

Omiš je grad u Hrvatskoj, koji administrativno pripada Splitsko-dalmatinskoj
županiji. Grad Omiš je jedinica lokalne samouprave na podrucju utvrdenom Zakonom
o podrucjima županija, gradova i opcina u Republici Hrvatskoj. U sastavu Grada
Omiša su naselja Blato na Cetini, Borak, Čelina, Čišla, Donji Dolac, Dubrava,
Gata, Gornji Dolac, Kostanje, Kučiće, Lokva Rogoznica, Marušići, Mimice,
Naklice, Nova Sela, Omiš, Ostrvica, Pisak, Podašpilje, Podgrađe, Putišici,
Seoca, Slime, Smolonje, Srijane, Stanići, Svinišće, Trnbusi, Tugare, Zakučac,
Zvečanje. Područja Grada Omiša obuhvaća područje naselja sa zapadne strane
omeđeno granicom Grada Omiša i Općine Dugi Rat (granica pocima na moru zapadno
od auto-kampa “Ribnjak” ide potokom prema sjeveru do Jadranske ceste, Jadranskom
cestom u pravcu Omiša do spomenika Franji Kluzu, cestom prema starom selu Duće
do kuće Rajka Opačka, preko istočnog dijela kuće Rajka Opačka u pravcu
sjeverozapada na granicu k. o. Tugare), zatim južnom granicom k. o. Tugare
skreće prema sjeveru zapadnim granicama k. o. Tugare, k. o. Dubrava, k. o. Dolac
Donji do rijeke Cetine, skreće prema jugoistoku rijekom Cetinom do granice k. o.
Dolac Gornji, k. o. Srijane, do zapadne granice k. o. Nova Sela, nastavlja
zapadnom granicom k. o. Nova Sela do k. o. Birorine, onda ide sjevernom granicom
k. o. Nova Sela, k. o. Blato do k. o. Kreševo, skrece prema jugu istočnim
granicama k. o. Blato, k. o. Kostanje, k. o. Podgrađe, k. o. Slime i k. o.
Rogoznica do mora. Granice Grada Omiša mogu se mijenjati na način i po postupku
koji su propisani zakonom.

Omiš je gradić u srcu Dalmacije, na ušću rijeke Cetine. Nalazi se 21 kilometar
jugoistočno od najvećeg dalmatinskog grada Splita, na Državnoj cesti D8.
Područje Grada Omiša zauzima 266,20 km2 i proteže se od Duća na zapadu do Brela
na istoku. Graniči s općinama Dugi Rat, Dugopolje, Trilj, Cista Provo,
Šestanovac, Zadvarje i Brela te s Gradom Splitom.

Sinaj je predio Omiša koji se nalazi uz zapadnu obalu rijeke Cetine, sve do
njena ušća u Jadransko more.

Gradska naselja Omiša su: Blato na Cetini, Borak, Čelina, Čisla, Donji Dolac,
Dubrava, Gata, Gornji Dolac, Kostanje, Kučiće, Lokva Rogoznica, Marušići,
Mimice, Naklice, Nova Sela, Omiš, Nemira, Ostrvica, Pisak, Podašpilje, Podgrađe,
Putišići, Seoca, Slime, Smolonje, Srijane, Stanići, Svinišće, Trnbusi, Tugare,
Zakučac i Zvečanje.

Naselje na području današnjeg Omiša prvi se put spominje u povijesti pod imenom
Oneum ili Onaeum, a zamire početkom 7. stoljeća. S obzirom na poziciju Omiša kao
važne veze s unutrašnjošću, to nije bilo duga vijeka. Povijesno središte
ondašnjeg Omiša je bilo smješteno na istočnoj obali rijeke Cetine. Samo ime
"Cetina" potječe od frigijske riječi Zetna u značenju "vrata", jer je ušće
Cetine sličilo na monumentalna vrata.[nedostaje izvor]

U antičkom se razdoblju naselje Oneum vjerojatno nalazilo u zaseoku Baučićima,
gdje je pronađeno mnogo antičkih ulomaka (reljefa, natpisa, nadgrobnih
spomenika, svjetiljaka i novca). Najvažniji spomenici, koji se danas čuvaju u
Gradskom muzeju, kameni su ulomci s rimskim natpisima. Iz teksta se zaključuje
da su uklesani za vladavine rimskih careva Tiberija i Klaudija (Tiberius - A.D.
14-37; Claudius - A.D. 41-54 ), a najvjerojatnije su bili namijenjeni nekoj
javnoj zgradi, spomeniku ili cesti, što govori o važnosti naselja u kojem su
građeni.

Nedaleko od tog nalazišta mramorni je portret rimskog cara Tiberija i jedan
veliki dio antičkog žrtvenika posvećenog rimskom caru Augustu (Augustus - 27
B.C. - 14 A.D.). Da se radilo o većem i važnijem naselju u antičko doba svjedoče
i rimski grobovi, te nadgrobne stele i sarkofazi koji postoje na omiškom starom
groblju.

U Srednjem vijeku, tijekom 12. i 13. stoljeća, gradom su vladali knezovi Kačići,
koji su bili na čelu omiških gusara. Omiš se tada spominje pod talijanskim
imenom Almissa. Omiški gusari vodili su napade na papinske galije i trgovačke
brodove moćne Venecije, Dubrovnika, Kotora, Splita... Sve su to bili povodi za
učestale ratove te sklapanje sporazuma, koji su često završavali plaćanjem danka
Omišanima za mirnu plovidbu. Medutim, svaki mir s omiškim gusarima bio je kratka
vijeka, pa su se protiv njih povela i dva križarska rata. Prvi rat, koji je
završio pobjedom gusara, poveo je papa Honorije III. 1221. godine, radi
gusarskih napada na križare koji su plovili prema Palestini. Drugi križarski
rat, koji Omišani gube, poveli su Mlečani 1286. i 1287. godine, a označio je
svojevrstan kraj moći knezova Kačića i njihove vladavine gradom Omišom.

Gusarsku povijest zorno predočuju gradske tvrđave Mirabella (Peovica) i
Starigrad (Fortica). S Peovice se može vidjeti cijeli Omiš, a s Fortice cijeli
Brački kanal, otoke Brač, Hvar i Šoltu, Srednja Poljica i ušće rijeke Cetine,
što je bilo veoma važno za gusarenje, jer se s jednoga mjesta moglo nadzirati
veliko područje na kopnu i moru.

Omiški gusari koristili su brodove na vesla, tzv. Omiške strijele, odličnih
karakteristika. Jedna od najvažnijih karakteristika Omiških strijela bio je
plitki gaz, koji im je omogućavao pokretljivost, kao i brzo povlačenje u korito
rijeke Cetine u slučaju opasnosti. Omiški su gusari sagradili podvodni zid u
koritu rijeke Cetine na samom ulazu u more, koji je bio neobično važan. Taj
podvodni zid (Mostina) nije se vidio jer je bio pod vodom, a imao je samo jedan
otvor koji je bio prilagođen omiškim brodovima i koji se mogao zatvoriti
lancima, tako da bi se neprijateljski brodovi tu nasukali ako bi pokušali
slijediti gusare. Na lijevoj obali rijeke Cetine bila je izgrađena i mala
tvrđava (Gomilica), koja je danas sasvim porušena, a čija se uloga povezuje s
Mostinom.

Nakon Kačića, gospodari Omiša izmjenjuju se, a gusarstvo, premda još uvijek
djelatno, više nikada neće biti tako uspješno kao za njihove vladavine.
Četrnaesto stoljeće bilo je obilježeno vladavinom bribirskih knezova Šubića nad
gradom. Nakon Šubića gradom vladaju: braća Horvat, koji su bili pod zaštitom
bosanskog kralja Tvrtka I.; bosanski velmoža Hrvoje Vukčić Hrvatinić; ban Ivaniš
Nepilić; obitelj Matka Talovca, koja vlast nad gradom dobiva od kralja Žigmunda
te bosanski vojvoda Stjepan Kosača.

Nakon što je Ladislav Napuljski 1409. godine Mletačkoj Republici prodao
Dalmaciju, 1444. godine i Omiš je priznao vlast te države, u čijem je sastavu
ostao do 1797. godine. U doba mletačke uprave Omiš je, zbog zaštićena položaja,
bio vojničko i pomorsko naselje koje se razvijalo unutar zidina. Grad je bio
zaštićen zidinama s tri strane, a sjevernu mu je stranu štitila planina. Takvo
se stanje održalo sve do 19. stoljeća, a potom su zidine najvećim dijelom
porušene (ostaci gradskih zidina i danas su vidljivi na pojedinim mjestima).
Stanovnici Omiša su se u to vrijeme bavili uglavnom ribarstvom na ušću, nešto
južnije, rijeke Neretve. Od tog su ribolova morali davati Mlečanima jednu
desetinu ulova ribe, a često su se sukobljavali i s ribarima koji su na isto
lovište stizali s obližnjeg otoka Brača.

Omiš, nakon propasti Venecije 1797. godine, pada pod vlast Austrije. Požunskim
mirom iz 1805. godine, kojim završava rat izmedu Austrije i Francuske, Omiš
zajedno s Dalmacijom dolazi pod vlast Napoleonove Francuske da bi 1813. godine
ponovno pao pod vlast Austrije. U to vrijeme Omiš gubi stratešku važnost uz
istovremeno slabljenje pomorstva. Zbog toga mjesto nazaduje i 1840. godine ima
samo 761 stanovnika. Pod austrijskom vlašću Omiš ostaje sve do kraja Prvog
svjetskog rata 1918. godine.

Tek dolaskom industrije i turizma na početku 20. stoljeća Omiš počinje ponovo
uzlaznu putanju u svom razvoju. O bogatoj kulturnoj baštini ovog gradića govore
danas brojni spomenici kulture. Takva je, na primjer, crkva sv. Petra na Priku
(na desnoj obali rijeke Cetine), koja se prvi put spominje 1074. godine, za
vladanja kralja Slavca. Vrijedi spomenuti i ostatke gradskih zidova i kula na
Fošalu, te srednjovjekovnu kulu Mirabella (Peovica).

Prema popisu stanovništva iz 2011. godine, grad Omiš ima 14.936 stanovnika.
Većina stanovništva su Hrvati s 98,55%, a po vjerskom opredjeljenju većinu od
95,65% čine pripadnici katoličke vjere.

Na području Omiša postoje dvije župe: Župa sv. Mihovila arkanđela i župa sv.
Petra apostola. Svetac zaštitnik je Sv. Ivan Nepomuk, čiji se dan slavi 16.
svibnja kao dan Grada.

U župa sv Petra Apostola na Priku sveci zaštitnici su sv. Petar i sv. Leopold
Bogdan Mandić (župska crkva u izgradnji, nazvana titularno Gospa od Zdravlja).
Blagdan župe i veliko pučko slavlje je sv. Petar, koji se 29. lipnja slavi
ispred istoimene ranokršćanske crkve.

Blagdan Male Gospe slavi se svetom misom kod kapelice na Potoku. U selu Zakučac
pred dovršetkom je izgradnja svetišta sv. Leopolda Bogdana Mandića, čiji su
roditelji podrijetlom iz tog kraja.

Na području Omiša postoji i Franjevački samostan Gospe od Karmela, s istoimenom
crkvom koju su izgradili franjevci predvođeni fra Stipom Vrljićem 1785. godine,
bježeći pred Turcima. Sada se tu nalazi starački dom za fratre i biblioteka.
Blagdani samostana su sv. Ante 13. lipnja i Gospa od Karmela.



https://hr.wikipedia.org/wiki/Dugi_otok

Dugi otok je otok na Jadranskom moru, na hrvatskoj obali Jadrana. Pripada
zadarskoj otočnoj skupini sjevernodalmatinskih otoka; 124 km2 (dug 43 km, širok
do 4,6 km); 2873 stanovnika. Površinom od 113,3 km2 i ukupnom duljinom od 44,5
km Dugi otok čini vanjski niz otoka zadarskog arhipelaga zajedno s otocima
Molatom, Istom, Škardom i Premudom. Na otoku se nalazi jedanaest naselja, od
čega su Sali, Zaglav, Žman, Luka, Savar, Brbinj, Dragove i Božava smješteni na
SI strani, dok se Soline, Verunić i Veli Rat nalaze na SZ obali, u duboko
uvučenim zaljevima Solišćica i Velarska vala.

Pruža se u smjeru sjeverozapad - jugoistok, u nizu u kojem je sjevernije otok
Molat, a južnije Kornat. Između niza vapnenačkih bila, u kojima je najviši vrh
Vela straža (338 m), prostiru se krška polja Velo jezero, Arnjevo polje,
Stivanje polje, Sridnje polje i dr.; mnogobrojne su spilje (Strašna peć, Kozja
peć, Veli badanj, Crvene rupe i Pećina). Južni je dio otoka kamenjar, srednji i
zapadni obrastao je šikarom, a mjestimice ima i šume.Uz obalu su mnogobrojni
otočići (Golac, Bršćak, Magarčić, Mali i Veliki Planatak, Utra, Mrtovnjak,
Luški, Krknata, Lagnići, Mežanj, Katina i dr.).Zapadna obala je vrlo strma,dok
su ostale obale položite s nizom uvala, među kojima se pješčanim žalima ističu
Solišćica, Pantera i Telašćica. Od većih otoka u blizini su Ist, Olib,Iž, Pašman
i Ugljan. Gospodarska je osnova poljodjelstvo, vinogradarstvo, maslinarstvo,
stočarstvo, ribarstvo ,pčelarstvo i turizam.

Na otoku se nalaze sljedeća mjesta[nedostaje izvor]: Sali (ujedno i najveće
mjesto na otoku), Zaglav, Žman, Luka, Savar, Brbinj, Dragove, Soline, Božava,
Veli Rat, Verunić (Verona) i Polje.

Dugi otok ima nekoliko domaćih dnevnih trajektnih i brodskih veza sa Zadrom.
Veće luke su trajektna u Brbinju i Zaglavu, te Sali i Božava. Sva naselja
povezana su otočnom cestom kojom prometuje i lokalna autobusna linija.

Otok ima mnogo prirodnih ljepota,a posebno se ističe Park prirode Telašćica na
južnom djelu otoka, velo i malo jezero kod Žmana, uvala Solinšćica i uvala
Saharun. Ima dosta povijesnih ostataka (uključujuči i prapovijesne). Na otoku se
nalaze 3 jezera (dva periodička slatka i stalno slano u Telašćici). U blizini
otoka se nalazi mnogo manjih otočića i hridi. U neposrednoj je blizini i
Nacionalni park Kornati.

Znamenitosti otoka su i svjetionik Veli rat kod Velog Rata i crkvica Sv.
Pelegrina u Savru, te manifestacija Tovareća mužika u Salima.

U novije vrijeme pokušava se oživjeti zanimanje za spilju Strašna peć koja se
nalazi kraj mjesta Savar na nadmorskoj visini od 70 m.

Brojni su tragovi prapovijesti među kojima se ističu kamena industrija s
veloratskog područja s kraja paleolitika te osobito spilja Vlakno u središnjem
dijelu otoka. Dosadašnja istraživanja su u Vlaknu utvrdila kulturni sloj star 20
tisuća godina, a među inim nalazima i očuvani ljudski kostur, jedini takav nalaz
na čitavom jadranskom prostoru. Dugi otok spominje Konstantin Porfirogenet
sredinom 10. stoljeća pod imenom Pizuh (sačuvan u nazivu položaja Čuh uz zaljev
Telašćicu). U 10.-11. stoljeću otok se u ispravama naziva Insula Tilagus (naziv
sačuvan u imenu zaljeva Telašćice). Ime Veli otok zabilježeno je prvi put
glagoljicom 1460. Na istaknutim vrhovima po otoku nalaze se ostaci ilirskih
utvrđenih naselja i kameni grobni humci. Na prevlaci Mala proversa bio je
prostran rimski ladanjski dvorac (villa rustica), dijelom istražen i
konzerviran. Iz starohrvatskog razdoblja sačuvale su se u cijelosti ili
djelomično, crkvice, suhozidne kućice i grobovi.



https://hr.wikipedia.org/wiki/Dan_dr%C5%BEavnosti_(Hrvatska)

Dan državnosti u Republici Hrvatskoj je blagdan koji se obilježava 25. lipnja,
na dan kada je 1991. godine Hrvatski sabor donio Ustavnu odluku o samostalnosti
i suverenosti Republike Hrvatske proglašavajući Republiku Hrvatsku samostalnom i
neovisnom državom. Dan državnosti je službeni državni blagdan te se taj dan ne
radi.

Do 2001. godine Dan državnosti se obilježavao 30. svibnja svake godine, u spomen
na konstituiranje prvog višestranačkog Sabora 1990. godine. Danas se taj datum
obilježava kao spomendan – Dan Hrvatskoga sabora.

Drama bivše Jugoslavije dosegla je vrhunac u proljeće 1991. Hrvatska i Slovenija
još su godinu dana prije toga izglasale svoju suverenost i održale prve slobodne
parlamentarne izbore. Međutim u to doba riječi suverenost i nezavisnost nisu se
poistovjećivale.

Zagreb i Ljubljana tražili su miran način za razdruživanje od Jugoslavije, pa je
zato politički prostor za eventualnu konfederaciju suverenih republika ostao
otvoren. Bila su to pravila igre koja su nametale i svjetske sile. Međutim,
Srbiju i Crnu Goru zanimala je jedino hegemonija pod maskom nove moderne
federativne Jugoslavije, pa su pregovori blokirani. U isto vrijeme u dijelu
Hrvatske traje pobuna Srba u Hrvatskoj, a ostaci savezne vlasti bivše
Jugoslavije potpuno su paralizirani. U takvim okolnostima Hrvatska je 19.
svibnja izašla na referendum, na koji se odazvalo 83,5 posto biračkog tijela. Od
toga broja čak 93,2 posto zaokružilo je listić DA za hrvatsku suverenost.

Uslijedio je jedan od najznačajnijih hrvatskih povijesnih događaja. Dana 25.
lipnja 1991. sastao se Hrvatski sabor i donio Ustavnu odluku o suverenosti i
samostalnosti Republike Hrvatske. U okruženju velikosrpskih prijetnji i
inertnosti svjetske diplomacije, Hrvatski sabor je proglasio Republiku Hrvatsku,
do tad u sastavu socijalističke Jugoslavije, suverenom i samostalnom državom.
Tim činom, Hrvatska je postala nezavisna država, pokrenula je postupak
razdruživanja od drugih jugoslavenskih republika i zatražila međunarodno
priznanje.

Prigodom usvajanja Ustavne odluke o suverenosti i samostalnosti Republike
Hrvatske, Tuđman je rekao:

Izglasavanje Ustavne odluke o suverenosti i samostalnosti je bilo ponešto
narušeno činjenicom da su se reformirani komunisti, tada pod nazivom Stranka
demokratskih promjena, izjasnili protiv ustavne odluke i provedbenog ustavnog
zakona. Klub zastupnika SDP-a na čelu s Ivicom Račanom tražio je da se istodobno
s razdruživanjem pokrene postupak udruživanja s drugim jugoslavenskim
republikama. Taj je prijedlog odbijen pa se saborska većina u kojoj je
prevladavala Hrvatska demokratska zajednica odlučila za punu hrvatsku
nezavisnost bez ikakvih uvjeta.

Nekoliko sati kasnije identičnu je odluku donijela i Skupština Slovenije.
Šesteročlana federalna jugoslavenska zajednica tada je i pravno prestala
postojati. Međunarodna zajednica nije odmah prihvatila raspad Jugoslavije, te je
cijeloj bivšoj Jugoslaviji nametnula embargo na uvoz oružja, a s obzirom na
vojnu premoć tadašnje JNA, to je značilo prepuštanje Hrvatske i Slovenije na
milost i nemilost velikosrpskoj agresiji. Neposredno nakon toga jugoslavenska
vojska napala je Sloveniju, a 3. srpnja jugoslavenski tenkovi ulaze u Baranju.
Počela je okrutna agresija na Hrvatsku u kojoj će pasti tisuće žrtava, a deseci
tisuća ljudi napustit će svoja ognjišta. Međutim, Hrvatska se uspjela obraniti,
a za 4 godine i vojno povratiti izgubljeni teritorij, uz kasniju mirnu
reintegraciju istočne Slavonije i Baranje 1998. godine.

Europa i svijet nisu s oduševljenjem dočekali odluku Hrvatskog sabora i
Skupštine Slovenije jer je svijet još uvijek predlagao nekakvu novu Jugoslaviju,
u koju povratak nije bio moguć. Pokazala je i to krvava ratna zbilja, napadi na
Vukovar, Dubrovnik, genocidna agresija okupatora i herojska borba Hrvata. U
prosincu 1991. Njemačka je samostalno priznala Hrvatsku, a novu političku
stvarnost u siječnju 1992. priznala je cijela Europa, a potom i cijeli svijet.

Dan državnosti ne treba zamjeniti s Danom neovisnosti, koji se obilježava 8.
listopada u spomen na donošenje Odluke o raskidu svih državno-pravnih veza na
temelju kojih je Hrvatska zajedno s ostalim republikama i pokrajinama tvorila
dosadašnju SFRJ, a čime je završena faza okončanja postupka razdruživanja
Hrvatske u nekadašnjoj jugoslavenskoj federaciji.

Ipak, postoje i drukčija gledišta po pitanju dana kada je Republika Hrvatska
postala samostalna država. Prema nekim tumačenjima to nije bilo 25. lipnja 1991.
jer je na tu odluku, tzv. Brijunskim sporazumom, stavljen tromjesečni moratorij,
nego 8. listopada iste godine, dakle na dan koji se danas obilježava kao Dan
neovisnosti. Prema tim tumačenjima tek tada je Hrvatska međunarodno-pravno
postala samostalna i suverena država.



https://hr.wikipedia.org/wiki/Ante_Star%C4%8Devi%C4%87

Ante Starčević (Veliki Žitnik, Gospić, 23. svibnja 1823. – Zagreb, 28. veljače
1896.) bio je hrvatski političar, publicist i književnik. Osim politikom, bavio
se poviješću, filologijom, književnom kritikom, filozofijom, pisanjem pjesama,
dramom, političkom satirom (Pisma Magjarolacah) i prevoditeljstvom. Još za
života nazvan je – kao politički vođa i glavni ideolog hrvatskog nacionalizma –
Ocem Domovine.

Ante Starčević rođen je 1823. godine u mjestu Veliki Žitnik ↓1 kod Gospića. Otac
mu je bio Jakov Starčević a majka Milica, udova Čorak, iz Široke Kule,
pravoslavka koja je primila katoličku vjeru prije udaje za prvoga muža. Pučku
školu pohađao je u Klancu. Od trinaeste ga godine školuje stric Šime Starčević i
daje mu prve poduke iz hrvatskog i latinskog jezika. Šime Starčević bio je
župnik u Gospiću i već tada poznati pisac i jezikoslovac, branitelj hrvatskoga
jezika i protivnik Vuka Karadžića. Godine 1839. Starčević odlazi u Zagreb gdje
se školuje šest godina izdržavajući se od stričeve potpore i podučavanjem. U
jesen 1845. godine u Zagrebu završava Klasičnu gimnaziju te odlazi u sjemenište
u Senj, a potom u Peštu na studij teologije. Pohađajući gimnaziju dodatno
usavršava latinski, njemački, mađarski, grčki i talijanski jezik. Nakon
položenih ispita iz filozofije i slobodnih znanosti, 1846. biva u Pešti
promoviran u doktora filozofije. Tada odustaje od svećeništva i odlučuje
posvetiti se borbi za slobodnu i suverenu Hrvatsku.

Nakon neuspjelog pokušaja dobijanja mjesta profesora filozofije i povijesti na
zagrebačkoj akademiji i beogradskom sveučilištu radi u odvjetničkom uredu
Lavoslava Šrama sve do 1861. godine. Naime, te je godine izabran za velikog
bilježnika Riječke županije. Iste godine izabran je u Hrvatski sabor kao
zastupnik kotara Hreljin-Grobnik, ali je 1862. godine suspendiran i kao
protivnik režima osuđen na mjesec dana zatvora. Za zastupnika u Hrvatskom saboru
bit će biran i 1865. godine i to kao zastupnik iz zagrebačkog petog kotara, pa
1871., i 1878. godine kao zastupnik iz Rijeke. U Hrvatskom saboru bio je
najgorljiviji zagovornik hrvatske neovisnosti odlučno se protiveći bilo kakvim
upravnim i državnim vezama Hrvatske s Austrijom i Mađarskom, gradeći tako
temelje za osnivanje Stranke prava, koju je 1861. godine osnovao s Eugenom
Kvaternikom. Od prvih svojih zapisa iz 1861. godine pa do zadnjeg svog govora
Ante Starčević punih je 30 godina neumorno dokazivao kako je glavna i najprječa
stvar osloboditi se austrijskog sužanjstva i da za hrvatski narod nema života ni
sretnije budućnosti "dok bude pod Austriom-Madjarijom". Dosljedno je zauzimao
krajnje neprijateljski stav prema "umišljotini koja se zove Austrija; u kojoj su
se vlade i vladari... urotili protiv narodima". Najvećim neprijateljima
hrvatskoga naroda Starčević je smatrao Habsburšku dinastiju.

Svojim govorom u Saboru od 26. lipnja 1861. godine dr. Ante Starčević prvi
započinje snažnu i odlučnu rehabilitaciju Petra Zrinskoga i Krste Frankopana te
daje poticaj kultu njihove uspomene u narodu.

Godine 1863. Starčević je utamničen, a nakon izlaska iz zatvora ponovno se
zapošljava u Šramovom uredu, gdje radi do listopada 1871. godine. 1869. godine
objavio je afirmativni članak o Osmanskom Carstvu i islamu. Nakon Kvaternikovog
ustanka u Rakovici ponovno je utamničen, a Stranka prava je raspuštena. Godine
1878. nanovo je izabran za zastupnika u hrvatskome Saboru, čijim je zastupnikom
bio sve do svoje smrti 1896. godine. Starčevića su godinama klerikalci napadali
kao "buntovnika, neznabožca, anitkersta, koji ruši sve naredbe Boga, ljudi i
crkve". To dolazi otuda što u drugoj polovici 19. stoljeća nitko nije tako oštro
i argumentirano ustrajavao protiv negativne uloge klera u nacionalnom i
političkom životu Hrvatske kao što je to činio Ante Starčević. Tri su glavna
uzroka Starčevićevu anitklerikalizmu: njegovo mišljenje da Crkva kulturno
unazađuje hrvatski narod (što zacijelo nije bilo točno, kako vidimo na primjeru
Starčevićevih suvremenika biskupa Jurja Dobrile, Josipa Jurja Strossmayera i
Josipa Stadlera); da služi tuđinskim ugnjetačima Hrvatske i što vjerska podjela
između katolika i pravoslavaca pogoduje širenju nacionalog razdora. Prema
Starčeviću sjeme razdora baciše "Isusovci i Austrija" (Djela III, str. 214.). "A
u puku zapadne crkve, gde potiče štogod dobra i poštena, to prečesto dolazi samo
otuda, što on ne sluša i ne sledi popa." (Djela III, str. 216.) Vjerojatno
izvore Starčevićevog antiklerikalizma treba tražiti u njegovoj strastvenoj
idejnoj privrženosti političkim idejama francuskih nacionalističkih pisaca
liberalne provenijencije.

U Habsburškoj monarhiji vidio je neprijatelja hrvatskoga naroda. Bio je
protivnik klera kome je pripisivao krivicu za zaostalost masa i službu
tuđincima. Vjerovao je u sposobnost hrvatskoga naroda u upravljanju samim sobom
i da suverenitet proizlazi iz nacije, naroda, a ne iz vladarske veličine
postavljene tobože milošću i voljom Božjom. "Bog i Hrvati" bio je sukus
Starčevićeve političke ideje. Pod utjecajem ideja francuske revolucije borio se
protiv ostataka feudalizma i zalagao se za demokratizaciju političkog života. U
politici se oslanjao na građanske slojeve, imućnije seljaštvo i inteligenciju. U
drugoj polovici 19. stoljeća Starčević je bio najuporniji i najdosljedniji
pobornik demokratskih narodnih prava i političkih sloboda. Vjerujući u narodno
jedinstvo Južnih Slavena neko vrijeme smatrao je kako se to jedinstvo treba
manifestirati i u jedinstvenom, hrvatskom imenu, otklanjajući svako drugo ime, a
"naročito Serb kao nenarodno i pogrdno". Dok je Slovence smatrao "planinskim
Hrvatima". Međutim, kada su se pokazali negativni rezultati tog nastojanja da
svi narodi prihvate hrvatsko ime Ante Starčević napušta to stajalište. Tako je u
listu Sloboda od 23. ožujka 1883. godine izrazio svoje shvaćanje da nije važno
ime, nego zajednička borba za stvaranje slobodne i samostalne države: "Glavna je
stvar, da svi rade za narod i za domovinu, a neka se zovu kako im drago... Naše
cepanje, naša nesloga stoji samo zato, jer ih izvana uzdržavaju i ojačuju... mi
ne verujemo, da je gladnu i na studeni na pr. Srbu drugačije, nego na pr.
Hrvatu... Zato makar se svi proglasili za Hotentote ili nas se svaki zvao
posebnim imenom, samo da budemo svi slobodni i srećni!..."

Već 1845. godine javlja se kao pisac u Gajevoj Danici s pjesmama San i istina,
Vjerni podložnici premilostivom kralju Ferdinandu V., Dva sunca i Tužba te
proznim sastavom Nešto o pirnih običajih u Lici. S tim proznim sastavom
Starčević odmah zauzima jedno od prvih mjesta među prozaistima hrvatskoga
preporoda uz Pogled u Bosnu Matije Mažuranića i Putositnice, Antuna Nemčića.
Ante Starčević napisao je četiri drame od kojih je sačuvana samo druga, Selski
prorok iz 1852. godine. Prva njegova drama Porin iz 1851. godine, treća Ljubomir
iz 1853. godine te četvrta, pretpostavlja se iz 1854. godine, za koju se ne zna
naslov, izgubljene su.

Kao nepopustljivi protivnik jezične kampanje Vuka Karadžića i njegovih
stanovišta iz Kovčežića za istoriju, jezik i običaje Srba sva tri zakona iz
1849. godine (1. "Ako neće Hrvati da su Srbi, oni nemaju nikakvog narodnog
imena". 2. "štokavci makar koje vjere bili i gdje stanovali mogu se po pravdi
nazvati Srbima" i 3. "Srbi svi i svuda".) Starčević uzvraća braneći hrvatstvo
hrvatskoga jezika te onda udara i po samom Srpstvu.

Tijekom zime 1849./50. Starčević je proučavao stare hrvatske književne spomenike
a Ljudevit Gaj povjerava mu zadaću pripremanja za tisak te prokomentiranja
opširnog glagoljskog rukopisa, javne rasprave o razgraničenju posjeda pojedinih
istarskih općinȃ odnosno njihovih feudalnih gospodara te on 1852. godine tiska
Razvod istrianski od godine 1325. u Arkivu za povjestnicu jugoslavensku,
povijesnom časopisu Ivana Kukuljevića Sakcinskog.

Iste godine odgovara Srpskom dnevniku i Beogradskim novinama u kojima se tvrdilo
da su Hrvati ukrali jezik Srbima štoviše da Hrvatȃ zapravo niti nema.

Ante Starčević umro je 28. veljače 1896. godine u Zagrebu, u 73. godini života.
Pokopan je na groblju, uz crkvu sv. Mirka, u Šestinama ↓2. Pokopan je dva dana
nakon smrti i bio je to sprovod s oko trideset tisuća ljudi i oko dvadeset
tisuća promatrača. Spomenik Anti Starčeviću izradio je kipar Ivan Rendić, a
postavljen je 11. listopada 1903. godine.

Jedna od zanimljivosti vezanih uz djela Ante Starčevića jest kako je on svoje
knjige pisao na ekavici. Iako je bio Ličanin i izvorno ikavac, Starčević je bio
za ekavicu, budući se Vuk Karadžić zalagao za jekavicu kao zajednički standard
Hrvata i Srba (koji u BiH i Hrvatskoj govore jekavski, a među Srbe je, uostalom,
ubrajao i Crnogorce, koji su naglašeni "ijekavci") što su preko tzv. "hrvatskih
vukovaca" prihvatili samo Hrvati. Starčević se htio tomu usprotiviti i uvesti u
hrvatski jezik ekavicu (što je govor Hrvata kajkavaca i dijela čakavaca) kako bi
se hrvatski jezik razlikovao od srpskoga, za koji se u danom trenutku činilo da
će u potpunosti preuzeti jekavicu.

Ante Starčević je u jednoj epizodi pišući povodom stoljeća od francuske
revolucije, iznio pogrješne ocjene i stavove o Židovima. Takvi su stavovi po
ostatku Europe već desetljećima prije bili znatnije i dublje rašireni kao jedna
mračna moda, od koje nisu bili zaštićeni ni sami Židovi, na što je upozoravao i
otac cionizma Theodor Herzl Svoje pogrješne stavove Starčević je poslije
opovrgnuo i riječima i djelom. Za nasljednika u stranci izabrao je osječkog
Židova koji je i postao čelnikom njegove Stranke prava. Stranci prava pridružili
su se brojni hrvatski Židovi (građanskog i poduzetničkog staleža) koji su ju
podupirali materijalno i kroz članstvo. Zbog toga i zbog filosemitskih stavova,
Stranku prava napadale su režimske unionističke i narodne stranke. Židovska
potpora osobito se pojačala zbog straha od opasnosti s Istoka, pa je Stranka
prava zagovarala preuređenje Austro-Ugarske u trijalističku,
austro-hrvatsko-ugarsku monarhiju.

Analizom pisanja u glasilu Stranke prava Sloboda, ustanovljeno je da Starčević o
Židovima nije pisao izravno, nego se tim narodom bavio unutar svojih analiza
međunarodnih zbivanja, prije svega kad je razmatrao jačanje antisemitskih
pokreta u raznim zemljama (Njemačka, Rusija, Ugarska, Austrija). Židove u
Ugarskoj opisivao je kao "marljiv i štedljiv narod" čiji su mnogi članovi stekli
bogatstvo i utjecaj svojom sposobnošću, nasuprot rastrošnoj mađarskoj
aristokraciji. Izvori su jasno pokazali da je Starčević bio protiv antisemitizma
kao pojave, bez obzira na to je li uzrok tome bila vjerska ili rasna
netrpeljivost ili da su uzroci socijalni. Rijetke pojave antisemitizma u
Hrvatskoj (koje su se pojavile u antimađarskom pokretu 1883.) Starčević je
smatrao proizvodom mađarskih emisara odnosno mađarske politike vezane za
zaduženost države. Optužbu u tisaeslarskom procesu smatrao je besmislenom,
mađarske vlasti optužio za korumpiranost, podilaženje vlastiju metafizičkoj
histeriji i zanemarivanje prava, te je Mađare okrivio da su iskoristili taj
slučaj da opljačkaju Židove koji su morali pribjeći mitu za si osigurati makar
minimum egzistencijalne sigurnosti, ne zaboravivši spomenuti odugovlačenje s
otvaranjem tog sramotnog procesa koji je odugovlačenjem samo produžavao
antižidovsku histeriju, zatim je Starčević prikazao zlodjela izgrednika protiv
Židova, osudivši izgrednike zbog pljačke i nasilja u istražnome postupku. U
svezi s tim slučajem, odbacio je svaku mogućnost da bi Židovi trebali krv
kršćana radi vjerskih obreda. Jasno je razlučio moralni starozavjetni zakon koji
ne prihvaća poganska čarobnjaštva za koja je rekao da se javljaju kod pojedinaca
kod svih naroda. Oštro je kritizirao antisemitizam u Njemačkoj, za koju je
smatrao da je država nastala na pljački najprije Francuske, a potom Katoličke
Crkve i Židova. Naglasio je da vjerski dio, posebice tumačenje Sv. pisma, nikako
nije isprika za progon Židova u Njemačkoj, a Starčević osobito osporava da se na
taj argument pozivaju protestanti, "koji su širom otvorili vrata zloporabama
Pisma omogućavajući svakom da bude njegov tumač". Po njemu je židovsko pitanje
nametnuto u Njemačkoj jer se želi bogatstvo Židova, a da su Židovi siromašni, ne
bi bilo nikakvog pitanja. Mađarima je predbacivao žestoki antisemitizam. Žestoko
je osudio i masovne napade na život i imutak Židova u Rusiji, nazvavši taj
mrziteljski pokret "kugom". Starčević je razlikovao antisemitizam u Rusiji i
Njemačkoj: pisao je da se u Njemačkoj išlo za pljačkom, kao i u Ugarskoj, dok je
u Rusiji židovska imovina nije pljačkana, nego uništavana radi protjeravanja
Židova. Budući da je tad bio u rusofilskoj fazi (u to je vrijeme na Rusiju
gledao kao na potencijalnog osloboditelja porobljenih naroda, uključujući i
Hrvata), smatrao je "moralna kuga ruska" manje zlo od antisemitskih izgreda u
Njemačkoj i Mađarskoj. No, i dalje je bio veliki kritičar antisemitskih izgreda
i pogroma u Rusiji. Prve antižidovske ispade u Rusiji smatrao je prolaznom
pojavom vjerskih motiva, No nakon proglasa Aleksandra III. primijetio je grozne
pomake na gore: zemljopisna raširenost nereda bivala je sve veća, zbog čega je
proročanski uočio da budućnost ne će donijeti ništa dobra; "neredi će se
izroditi u revolucionarni kaos, koji će koristiti samo onima koji žele opći
prevrat". Nije se slagao sa stavom slavenofila koji su smatrali da je utjecaj
Židova i Nijemaca u Rusiji glavni izvor svega zla i osiromašenja pa su kao
jedini spas vidjeli još veću carsku autokratsku vlast. Takav je stav smatrao
površnim i promašenim, tvrdeći da su društveni problemi u carskoj Rusiji znatno
dublji i da ih samo temeljite demokratske, ustavne promjene mogu riješiti. Za
ugarski "Nacrt zakona koji se tiče braka između Židova i kršćana i u inozemstvu
sklopljenih civilnih brakova" iz 1883., rekao je da je nepravedan prema
Židovima, jer je taj zakon predviđao da djeca iz mješovitog braka budu samo
kršćani. Odnos Stranke prava i Ante Starčevića prema Židovima i Židova opisao je
češki novinar Gustav Eim u članku Zagrebački dojmovi za češki list Narodni Listy
1884. godine. Eim je opširno analizirao hrvatske prilike, zaključio da je
Stranka prava s "najviše i utjecaja i snage za budućnost kao stranka", a kao
važne argumente za to iznio je dobre hrvatsko-židovske odnose, odnosno činjenicu
da Židovi sve više podupiru Stranku prava.

Prijeporna kovanica slavoserbi spoj je dvije latinske riječi sclavus i servus
koje, i jedna i druga, znače: sužanj, rob. Slavoserb je, prema tome, dvostruki
rob, on nije samo tjelesno neslobodan, nego i duševno. Ovu kovanicu rabio je u
17. stoljeću srpski despot Branković u svojim molbama Bečkome dvoru. Starčević
na njih ne gleda kao na pripadnike nekoga drugoga naroda ili rase nego kao na
anacionalni, destruktivni i amoralni sloj društva koji je opasan po svaku
društvenu zajednicu. Osim naziva slavoserbi Starčević se služio, kad je htio
pobliže označiti kakvo je političko držanje tih ljudi, još i nazivima madžarolci
(Madžari i Tirolci) i našinci. Madžarolci su poradi toga jer politički sjede
uvijek na dva stolca: čas su za orijentaciju prema Pešti, prema Madžarima, a čas
su opet protiv te orijentacije za onu prema Beču, prema Tirolcima, a našinci su
oni koji se, bez obzira, na sve strane služe neutralnim izrazima: naš jezik, naš
narod, trojedna kraljevina Hrvatska, Dalmacija i Slavonija umjesto hrvatski
jezik, hrvatski narod te jednostavno: kraljevina Hrvatska. Među slavoserbe
ubraja Starčević i najveći dio tadašnje hrvatske inteligencije koji se udaljio
od naroda i za volju lagodnoga života "prilijepio" uz svoje službe ne vodeći
računa o dužnostima prema narodu a to nije ni čudo jer "kod nas je odgojenje
takvo, da se njime odbijamo od posla, da svaku radnju smatramo sramotnom, da
dobijemo želju za gospodstvom, volju za ugodno življenje. I, jer gospodstvo
davaju tuđe ruke, nemaš načina za dočepati se ičesa, osim hvatajući se tuđinca,
i to onoga, koji ti daje, ili će ti dati". Po Starčeviću Slavosrba ima, ne samo
u Hrvatskoj nego, i u Francuskoj i u Rusiji a i u svim drugim narodima. U
Francuskoj su to protivnici Napoleonida, u Rusiji "apoštoli nijemštine" i
slavjanofili a "kad čuješ da ovaj ili onaj u Rusiji radi o slavjanstvu, o
sveslavjanstvu, znaj, to ti je ruski slavosrb, i da je brat onima, koji kod nas
rade o Jugoslaviji, o Srbiji, o slavjanstvu". U svome djelu Jubilei, na str.
16., Starčević govori i o "bogoslovju slavoserbskih katoličkih bogoslovacah".



https://hr.wikipedia.org/wiki/%C4%8Covjek

Čovjek (lat. Homo sapiens − umni čovjek) je živo biće koje ima visoko razvijen
mozak sposoban za apstraktno razmišljanje, govor, rješavanje problema,
introspekciju i sl. Današnji čovjek razvio se prije oko 200.000 godina na
prostoru Afrike. Ljudska populacija je u 2011. godini premašila brojku od 7
milijardi stanovnika. Čovjek je misaono biće (može zaključivati, crtati,
razmišljati), društveno biće (živi u društvu), duhovno biće (razlikuje dobro od
zla) i prirodno biće (dio je žive prirode).

Da bi nastalo novo ljudsko biće potreban je spolni odnos između muškarca i žene,
a u novije vrijeme moguć je nastanak i putem umjetne oplodnje. Do začeća dolazi
spajanjem spermija i jajne stanice u tijelu majke. Nastaje oplođeno jajašce koje
ima 46 kromosoma (23 od oca i 23 od majke). Prva ljudska stanica sadrži složen
genetski nacrt svake pojedinosti poput spola, visine, boje kože itd. Na DNK-a
zapisane su sve potrebne genetske informacije za daljni razvoj. Njih ima, toliko
koliko bi stalo podataka u pet setova Enciklopædije Britannice. Jako mnogo
podataka zapisano je u jako minijaturnom obliku. Kada bi se na jedno mjesto
sakupili svi genetski podaci s DNK-a 5 milijardi ljudi, bili bi veličine samo
dvije tablete. Postepenim razvojem od prve stanice nastaje embrij, a nakon tri
mjeseca prerasta u ljudski plod ili fetus.

Žena rađa dijete nakon obično devet mjeseci trudnoće, no moguće je i
prijevremeno rađanje u sedmom ili osmom mjesecu, međutim to je razdoblje rizično
za djetetov život jer mu nisu još potpuno razvijeni respiratorni organi.
Djetetova pluća se razvijaju u 8. mjesecu trudnoće, pa ako se dijete tad rodi,
obično dođe do komplikacija, dok ako se rodi u 7. mjesecu, dijete ide u
inkubator i pluća se razvijaju bez šoka i prekida.

Zbog spontanog ili namjernog pobačaja, trudnoća se može prekinuti. Rađanje je
proces ovisan o veličini djeteta i njegovoj sposobnosti prilagođavanja na
porodni kanal za vrijeme spuštanja te o snazi i pravilnosti trudova te o otporu
zdjelice i mekih tkiva dna zdjelice. Novorođenče je obično teško 3-4 kilograma i
visoko 50-60 centimetara.

Za vrijeme puberteta dolazi do tjelesnog, spolnog, psihičkog i drugih oblika
sazrijevanja. Kod djevojčica događa se prva menstruacija i ovulacija. Razvijaju
se spolni organi kod oba spola. Adolescencija je razdoblje nakon puberteta,
tijekom kojeg dolazi do daljnjeg razvoja osobnosti, osamostaljivanja i
sazrijevanja. Rast tijela uglavnom traje do 30. godine, a spolna zrelost doseže
se od 12. do 15. godine života (pubertet).

U zrelom razdoblju života, čovjek se ostvaruje na poslovnom i obiteljskom planu.
Zdrav i dobro uhranjen čovjek u prosjeku doživi 70-80 godina. Dokazano je da
maksimalni životni vijek iznosi 120 godina. Smrt je prestanak bioloških
funkcija. Visina većine odraslih ljudi iznosi između 150 i 200 centimetara, a
težina između 50 i 90 kilograma. Jedna od vrlo bitnih osobina čovjeka je
uspravan hod.

Ljudsko tijelo sastoji se od glave, udova i trupa. Oni se sastoje od organa i
različitih tkiva. Dopunjuju se čineći ljudski organizam. Kosti i mišići (koji
pomoću antagonističkog stezanja i opuštanja pokreću kosti) čovjeku omogućuju
kretanje. Glavni dio čovjekova kostura čini kralježnica, koja povezuje kosti
udova, glave i trupa.

Fiziologija je znanost o mehaničkim, fizičkim i biokemijskim funkcijama ljudi.
Fiziologija se fokusira na organe i tkiva. Promatra tijelo kao skupinu sustava s
međusobnom interakcijom, svaki s vlastitom kombinacijom funkcija i svrhom.
Fiziologija čovjeka bliska je fiziologiji životinja pa je mnogo spoznaja
dobiveno eksperimentima na životinjama. Anatomija i fiziologija usko su povezana
područja: anatomija, istražuje oblike, a fiziologija proučava funkcije, uče se
zajedno kao dio medicinskog kurikuluma. Mnoge fiziološke varijable (kao razina
glukoze u krvi, tjelesna temperatura, pH krvi itd.) moraju se održavati u uskim
granicama kako bi se održalo zdravlje. Prevladavajuća tema fiziologije je o
homeostazi, održavanju stabilnog unutrašnjeg okruženja unatoč vanjskim
flaktuacijama. Primarna funkcija mnogih organskih sustava jest održavanje
homeostaze. Npr., mokraćni sustav pomaže kontroliranju količine vode u organizmu
kao i održavanje pH vrijednosti krvi i različitih otpadnih produkata, a
krvožilni sustav osigurava tkivima stalnu opskrbu kisikom i hranjivim tvarima i
uklanja štetne produkte.

Podrobniji članci o temama: evolucija čovjeka i primjesa arhaičnih ljudi u
modernih ljudi

Danas je prihvaćena teorija evolucije, koja kaže da se čovjek razvio iz primata.

Raširen je i pogled na njegov razvoj kreacionizam, pseudoznanstveno-teološka
teorija po kojoj je čovjek stvoren sa svrhom. Kako se jedna teorija bavi
načinom, a druga uzrokom čovjekovog nastanka one se, na prvi pogled, nužno ne
isključuju.

Ljudska vrsta nastala je prije 3,5 milijuna godina u istočnoj Africi. Moderni
čovjek nastao je prije 400.000 godina. Danas na Zemlji živi više od 7 milijardi
ljudi. Znanstvenici su izračunom dobili podatak da je na Zemlji do sada ukupno
živjelo oko 106 milijardi 400 milijuna ljudi (brojem 106.400.000.000).

Većina živi u Aziji (61,3%). Zatim slijede obje Amerike (Južna Amerika ima 5,6%,
a Sjeverna 7,7% svjetskog stanovništva), Afrika (13%) i Europa (11,9%) i
Oceanija (0,5%). Čak 2,5 milijardi ljudi živi u gradovima. Nekad je ljudski
životni prostor ovisio o vodi, životinjama i obradivoj zemlji. Zbog razvoja
trgovine, danas ljudi žive praktički po cijelom planetu.

Opća skupština Ujedinjenih naroda proglasila je 1948. godine Opću deklaraciju o
pravima čovjeka, a 1989. godine Konvenciju o pravima djeteta.



https://hr.wikipedia.org/wiki/Venecija

Venecija (tal. Venezia, mlet. Venexia, lat. Venetiae), tradicionalno hrvatski
Mleci, glavni je grad istoimene talijanske pokrajine Venecije u talijanskoj
regiji Venetu s 271,367 stanovnika (1. siječnja 2004). Zajedno s Padovom čini
metropolu Padovu-Veneciju s 1,600.000 stanovnika. Grad je poznat po kanalima,
gondolama i bogatoj povijesti, većinom neovisnog grada koji je bio središte
Mletačke Republike (mlet. Repùblica Vèneta ili Repùblica de Venesia), kada je
bio poznat i kao "Dominantna" (La Dominante), "Presvijetla" (Serenissima),
"Kraljica Jadrana", "Grad vode", "Grad mostova", i "Grad svjetlosti". Često ga,
s razlogom, smatraju najljepšim gradom na svijetu.

Grad se nalazi na 117 manjih otoka u močvarnoj venecijanskoj laguni u
venecijanskom zaljevu na sjeveru Jadranskog mora. Laguna se prostire uz
talijansku obalu između ušća rijeka Po na jugu, i Piave na sjeveru. Od 272,000
stanovnika u općini Venecija (Comune di Venezia), oko 62,000 stanuje u
povijesnom središtu (Centro storico); 176,000 na Terraferma (talijanski: čvrsto
tlo), većinom u velikim župama (frazione) Mestre i Marghera; te 31,000 na drugim
otocima u laguni.

Počeci grada koji se rasprostire na 117 otoka i otočića koje pješčani sprud,
Lido, štiti u laguni počinju u 5. stoljeću. Tada su od Huna progonjeni
stanovnici Akvileje pobjegli na neke od tih močvarnih otoka. U tom skloništu
začelo se vojvodstvo sa duždem na čelu (697.) i napokon se tu rodila trgovačka
metropola, svetome Marku budući da su kosti apostola donijeli iz Aleksandrije,
koja je zavladala Jadranskim, a kasnije i Sredozemnim morem. Carigrad je osvojio
i opljačkao 1204. god. dužd Enrico Dandolo uz veliku pomoć križarskih postrojbi.

U 15. stoljeću bila je Venecija s više od 200,000 stanovnika središte svjetske
trgovine i najveći lučki grad na svijetu. U to je vrijeme dosegla svoj vrhunac.
Raskošne građevine koje su podsjećale na orijentalne uzore, postajale su sve
raskošnije. Nicale su nove palače, bogato opremljene od umjetnika kao što su
bili Tintoretto, Veronese, Tizian i Giorgione. To je grad sa 150 kanala i četiri
stotine mostova.

Pad Venecije započeo je kada su Turci osvojili Carigrad. Upravo porazno
djelovalo je portugalsko otkriće morskog puta u Indiju. Od sada se, na primjer,
mogao dobiti papar iz Lisabona za petinu jeftinije no što mu je bila cijena u
Veneciji. Trgovačke su veze opustjele, moć i bogatstvo nestajalo, Venecija se
sve više pretvarala u umirući grad.

Tijekom 18. stoljeća Venecija je postala najelegantnijim i najljepšim gradom u
Europi koji je značajno utjecao na umjetnost, arhitekturu i književnost. Nakon
1,070 godina, Mletačka republika je izgubila svoju neovisnost kada je Napoleon
Bonaparte 12. svibnja 1797. godine osvojio Veneciju nas početku svoje vladavine.
Kako je Napoleon ukinuo zabranu kretanja židova i srušio vrata getoa, oni su ga
smatrali svojevrsnim osloboditeljem, iako u francuskoj upravi nisu imali nikakve
više slobode nego za vrijeme mletačke republike.

Kada je Napoleon potpisao sporazum u Campo Formio 12. listopada 1797. god.
Venecija je postala Austrijskom, do sporazuma u Pressburg u 1805. god. kada je
postala dijelom Napoleonove Kraljevine Italije, te je nakon Napoleonovog poraza
(1814.), postala Austrijskom Kraljevinom Lombardija-Venecija.

Od 1848.-1849. godine, nakon ustanka, kratko je obnovljena Mletačka Republika
pod upravom D. Manina. God. 1866., nakon trećeg talijanskog rata za neovisnost,
Venecija je zajedno s pokrajinom Veneto, postala dijelom nove Kraljevine
Italije.

Nakon 1797. god., grad je započeo ubrzano propadati, te su mnoge stare palače i
građevine napuštene, a jedino je Lido napredovao kao pomodno ljetovalište u 19.
stoljeću. Tijekom Drugog svjetskog rata grad je bio lišen vojnih operacija, osim
završne opracije protiv njemačke mornarice 29. travnja 1945. god. prilikom koje
su Veneciju oslobodile novozelandske trupe.

U stvarnosti Venecija još i danas izgleda kao u vrijeme svog procvata. U očima
mnogih turista pretvorila se nekadanja Venecija u kameni spomenik koji valja
vidjeti. Osobito su privlačne točke Trg svetog Marka) sa svojim 175 metara dugim
i raskošnim prostorom, sa crkvom na-kićenom stupovima i mozaicima, sa 99 metara
visokim Campanilom (zvonik) što stoji slobodno i s osobito izrazitom duždevom
palačom s arkadama zašiljenih lukova, a iznad svega privlači sistem kanala s
gotovo četiri kilometara dugim Canalom Grande što presijeca grad u obliku
golemog slova S. Romantična vožnja gondolom po Canalu Grande još je i danas
obligatni program svakog posjetioca Venecije iako je 400 gondola (godine 1750.
bilo ih je preko 12000) nasuprot motornim čamcima danas u velikoj manjini.
Theodor Fontane, koji je godine 1874. posjetio Veneciju, našao je grad čarobnim
i poetskim, ali ga je također smatrao i prljavim - poput lijepe djevojke u koje
je neopran vrat. Njoj je potrebna mjesečina pri kojoj se sve vidi nekako napola,
pribilježio je on. U stvari, raskoš prošlosti nesmiljeno govori o tome kako je
Venecija ne samo povijesno već i materijalno umiruci grad. Palače što su ih
podigli na pješčanom i nesigurnom tlu, na rešetki satkanoj od balvana i drvenih
stupova postepeno tonu u lagunu.

Gradonačelnik Venecije je iz vrtića i osnovnih škola uklonio udžbenike koji
promiču rodnu ideologiju i homoseksualne zajednice, a mnogi roditelji pritom
nisu ni znali da se u vrtićima i školama njihovu djecu izlaže rodnoj ideologiji.
Nakon uklanjanja rodne ideologije iz vrtića i osnovnih škola, Venecija je odbila
održavanje gay parade. Gradonačelnik Venecije Luigi Brugnaro za talijansku La
Repubblicu rekao je da “Neće biti gay parade u mojoj Veneciji”, ustvrdivši da je
ta manifestacija farsa i kič. Na napade poznatog muzičara Eltona Johna, Brugnaro
je rekao da se radi se o arogantnoj osobi koja već tri godine nije ni nogom
kročila u Veneciju, zaključivši komentar riječima “Dopustite – o našoj djeci
misle njihovi roditelji.” Gradonačelni je odbio svaku optužbu da je homofob,
istaknuvši da ima i prijatelje koji su homoseksualci. Odbijanje parade i rodne
ideologije komentirao je da se radi o tome da su muškarac i žena i njihova djeca
prirodna obitelj.

Trg svetog Marka (talijanski: Piazza San Marco) je glavni gradski trg u
Veneciji; središnja znamenitost i sastajalište uvijek puno turista, fotografa i
brojnih golubova. Jedan je od rijetkih drevnih europskih trgova koji su pješačka
zona, bez motoriziranog prometa koji se obavlja samo kanalima. Svi ostali trgovi
u Veneciji se, zbog manje veličine, ne zovu piazza nego campi. Oduvijek je
smatran za središte Venecije jer su na njemu uredi mletačke republike, ali i
sjedište nadbiskupije od 19. stoljeća. Također je mjesto održavanja mnogih
venecijanskih festivala i jednako je popularan i danas. Trg potječe iz malenog
otvorenog trga ispred stare bazilike sv. Marka iz 9. stoljeća. God. 1177. uvećan
je i dobio je današnji oblik, kada su zatrpani mala luka i kanal Batario, koji
su do tada izolirali Duždevu palaču od trga. To je urađeno za povijesni sastanak
pape Aleksandra III. i cara Fridrika I. Barbarosse.

Bazilika svetog Marka (talijanski: Basilica di San Marco) je venecijanska
katedrala i najpoznatija crkva u Veneciji i primjer bizantske arhitekture u
Europi. Nalazi se na trgu sv. Marka u četvrti (sestiere) San Marco koja je
spojena na duždevu palaču. Izvorno je bazilika bila kapela vladara Venecije, a
ne zvanična gradska katedrala, dok 1807. godine nije postala sjedište
venecijanske nadbiskupije. Građevina iz 11. st. je raskošna dizajna s
unutrašnjosti potpuno ispunjenom pozlaćenim bizantskim mozaicima, statusnim
simbolom mlečanskog bogatstva i moći zbog kojih je prozvana Chiesa d'Oro (Zlatna
crkva).

Duždeva palača (talijanski: Palazzo Ducale) je gotička palača koja je služila
kao rezidencija duždeva (izabranih vojvoda) Mletačke Republike. Bilo je
uvriježeno da nakon izbora, svaki dužd napusti svoj dom i nastani se u duždevoj
palači u trajanju svog mandata.

Sat svetog Marka je sat koji se nalazi u tornju sv. Marka na trgu sv. Marka, u
sklopu stare vijećnice Procuratie Vecchie iz 15. stoljeća. To je jedan od prvih
javnih astronomskih satova podignutih u Europi. Ima bogatu i kontroveznu
povijest prepunu brojnih restauracija.

Bazilika svete Marije od Zdravlja (Basilica di Santa Maria della Salute),
poznata i samo kao Salute, je slavna venecijanska crkva koja je scenografski
smještena na uski rt između kanala Grande i uvale sv. Marka (Bacino di San
Marco), tako da je vidljiva prilikom prilaza trgu sv. Marka. Iako ima status
manje bazilike, njen dekorativni profil i lokacija ju čine najviše
fotografiranom crkvom u Italiji.

Ca 'd'Oro (točnije Palazzo Santa Sofia) se smatra najljepšom palačom na
venecijanskom kanalu Grande. Ovu staru palaču su oduvijek zvali "Ca' d'Oro"
(zlatna kuća) zbog pozlaćene i višebojne (polikromne) vanjske dekoracije koje su
nekad ispunjavale njene zidove. Palača je izgrađena od 1428.-1430. godine za
obitelj Contarini kojoj je pripadalo osam duždeva od 1043. do 1676. god.

Nacionalna knjižnica sv. Marka (talijanski: Biblioteca Nazionale Marciana) je
renesansna građevina, preko puta duždeve palače, u kojoj je smještena knjižnica
s najstarijim javnim rukopisima u Italiji i najvećom kolekcijom klasičnih
tekstova na svijetu.

Galerija Akademije (Gallerie dell'Accademia) je muzejska galerija umjetnosti
prije 19. stoljeća koja se nalazi na južnoj obali kanala Grande i po kojoj je
nazvan jedan (Ponte dell'Accademia) od tri mosta preko kanala. Izvorno je
izgrađena kao likovna akademija slavne venecijanske slikarske škole.

Muzej Correr je građanski muzej na trgu sv. Marka nasuprot crkve sv. Marka do
kojega se dolazi preko Napoleonovog krila birokratskih ureda, tzv. Prokurative
(Procuratie), koje uokviruju tri četvrtine trga. Muzej na drugom katu se spaja s
Novom prokurativoim (Procuratie Nuove) koju je idzajnirao Vincenzo Scamozzi.
Zgrada Ala Napoleonica, u kojoj je muzej Correr, je izgrađena nakon što su
Francuzi sravnili malenu crkvu San Gimignano koja se nalazila preko puta
bazilike sv. Marka.

Ca' Rezzonico je palača na Velikom kanalu u kojem se danas nalazi javni muzej
posvećen Veneciji 18. stoljeća.

Palača Contarini del Bovolo je mala palača koja je najpoznatija po svom vanjskom
spiralnom stubištu s mnoštvom lukova poznatom kao Scala Contarini del Bovolo
(tj. pužoliko stubište Contarini).

Palača Foscari (u Veneciji poznata kao Ca' Foscari) je izgradio dužd Francesco
Foscari na obali kanala Grande oko 1452. god. kao trajnu obiteljsku baštinu, ali
i kako bi očitovao svoje bogatstvo i moć. Ca' Foscari se nalazi na zavoju kanala
Grande, poznatom kao 'Volta', na kojemu se nalaze još dvije veličanstvene
palače: Ca' Balbi iz 1590. god. i Ca' Giustinian iz 1452. god.

Turski dućan ili 'Fondaco dei Turchi (venecijanski: Fontego dei Turchi) je
bizantska palača koju je na kanalu Grande izgradio Giacomo Palmier, izbjeglica
iz Pesaro, u prvoj polovici 13. stoljeća. Mletačka Republika ju je otkupila
1381. god. za Nikola II. d'Este, markiza Ferrare, a osim njemu, palače je
služila kao dom mnoštvu uglednika. Početkom 17. stoljeća,pa sve do 1838. god.,
palača je služila kao zgrada-geto za venecijanske Otomanske Turke (dei Turchi).
Zgrada je tiurskim trgovcima istovremeno služila kao dom, skladište i tržnica.
Danas se u zgradi nalazi Prirodoslovni muzej (talijanski: Museo di Storia
Naturale) čija se prirodoslovna kolekcija bazira na nalazima iz Venecijanske
lagune oko grada.

Palača Labia je barokna palača iz 17. i 18. stoljeća u kojoj je dvoranu za bal
oslikao slavni venecijanski slikar Giovanni Battista Tiepolo 1747. god.

Muzej Peggy Guggenheim je smješten u malenoj palači Venier dei Leoni na kanalu
Grande i pripada muzejskoj fundaciji Guggenheim muzeja. U njemu se većinom
nalazi osobna kolekcija Peggy Guggenheim (1898.–1979.), bivše žene umjetnika
Maxa Ernsta i nećakinja rudarskog tajkuna Solomona R. Guggenheima, koja sadrži
brojna djela moderne umjetnosti. Između ostalog, veliki broj naprednih američkih
modernista i talijanskih futurista. Pored njih tu su djela kubizma ( by
Picasso), nadrealizma (Dalí, Magritte, Brancusi) i apstraktnog ekspresionizma
(Pollock).

O Veneciji se više pisalo negoli o većini drugih gradova na svijetu. Francesco
Petrarca ju je godine 1364. smatrao bogatom zlatom, ali još bogatijom slavom,
Goethe je godine 1786. mislio da se taj grad ne može usporediti ni s jednim
drugim, Ernst Moritz Arndt zgražao se nad odvratnim pogledom i mirisom, Charles
Dickens je sanjario o njoj godine 1844; stvarnost Venecije nadmašuje maštu i
najdivlji-jeg zanesenjaka, a Thomas Mann je taj grad godine 1913. nazvao
najnevjerojatnijim od svih gradova.

Današnja je Venecijanska laguna rezultat velikih ljudskih intervencija. U 15. i
16. stoljeću Mlečani su počeli s melioracijskim radovima kako bi spriječili
pretvaranje lagune u močvaru, te su tako spriječili prirodnu evoluciju lagune.
Crpenje pitke vode za venecijanski vodovod iz velikoga podzemnog jezera slatke
vode ispod Venecije od 19. stoljeća ubrzalo je potonuće grada. Tajna je
čarobnosti grada u nasipima koji drže grad iznad vode i više od 150 kanala koji
su zapravo vodene ulice.

Projekt MOSE (tal. Modulo Sperimentale Elettromeccanico, a znači eksperimentalni
elektromehanički modul) jest projekt za zaštitu Venecije od poplava. Projekt je
integrirani zaštitni sustav koji se sastoji od niza mobilnih brana koje su
sposobne izolirati Venecijsku lagunu od Jadranskoga mora kada plima pređe
utvrđenu razinu (110 cm), pa sve do maksimalnih tri metra. Zajedno s ostalim
pratećim mjerama, kao što su ojačanje obala, povišenje riva, te popločavanje
(istarski kamen) i poboljšanje lagunskoga okoliša, te će barijere čuvati
Veneciju od ekstremnih događaja poput poplava i morfoloških propadanja. Projekt
je započeo 2003. na trima uvalama Lido, Malamocco i Chioggia, procjepima koji
povezuju lagunu s morem i kroz koje plima opada i raste.

Radovi bi trebali završiti do kraja 2014., i, na podmorsko će dno biti
postavljeno oko 78 brana dubine od 18 do 28 metara, koje će se podizati pri
svakoj najavi dolaska plime kako bi razina mora u venecijanskim kanalima ostala
ista, te bila spašena od poplava. Radovi će koštati oko 6 milijardi eura.



https://hr.wikipedia.org/wiki/Velebit

Velebit ili velebitski masiv je najduža (145 km), ali po nadmorskoj visini tek
četvrta planina u Hrvatskoj. Niži je od planina u Zagori - Dinare (1831 m),
Kamešnice (1809 m) i Biokova (1762 m). Velebit je širine od 10 do 30 km, a
površina mu je oko 2200 km2, a najviši vrh Vaganski vrh (1.757 m). Pripada
Dinarskom gorju.

Pruža se uzduž Velebitskog kanala, dijela Jadranskog mora, od prijevoja Vratnik
iznad Senja na sjeverozapadu do kanjona rijeke Zrmanje na jugoistoku. S kopnene
strane ga okružuju Gacko, Ličko i Gračačko polje s rijekama Gacka, Lika i Otuča.

Takva podjela se zasniva na zemljopisnim, morfološkim, reljefnim i biološkim
posebnostima pojedinih velebitskih dijelova. Crte podjele idu duž prijevoja,
preko kojih ceste spajaju unutrašnjost s priobaljem.

Cijelo područje planine zaštićeno je kao park prirode, a Sjeverni Velebit i
Paklenica su proglašeni nacionalnim parkovima. Unutar NP Sjeverni Velebit nalazi
se i posebno zaštićeni strogi rezervat Hajdučki i Rožanski kukovi.

Najpoznatija biljna endemska vrsta je velebitska degenija (Degenia velebitica)
iz obitelji krstašica, prikazana na naličju kovanice od 50 lipa (prvi ju je
opisao i klasificirao botaničar Arpad Degen te je i po njemu dobila ime). Na
Velebitu se nalaze i najdublji speleološki objekti u Hrvatskoj: trodijelna
Lukina jama duboka 1.392 m (od visine 1.436 m do dubine od 81 m n/m) i Slovačka
jama 1.320 m.

Za planinare je na Velebitu uređeno mnogo markiranih staza i puteva, koji
uzdužno i poprečno povezuju okolna mjesta i planinarske domove na planini. Po
svojoj posebnosti, uređenosti i posjećenosti nužno je spomenuti Premužićevu
stazu koja je građena između dva svjetska rata, a povezuje Planinarski dom
Zavižan, preko Velikog Alana s Oštarijskim vratima; tj. prolazi uzdužno
Sjevernim i Srednjim Velebitom.

Velebit je zbog svoje veličanstvenosti jedan od hrvatskih narodnih simbola;
pojavljuje se u domoljubnoj pjesmi "Vila Velebita".

Planina predstavlja značajnu prepreku u komunikaciji sjeverne i južne Hrvatske.
Uz Vratnik (698 m), najvažniji prijevoji preko kojih su sagrađene ceste su
Oštarijska vrata (928 m) između Gospića i Karlobaga i Prezid (766 m) između
Gračaca i Obrovca. Suvremena cestovna veza kroz Velebit ostvarena je tek 2003.
otvaranjem tunela Sveti Rok. Uz obalu podno Velebita prolazi Jadranska
magistrala koja je na tom dijelu poznata po velikom broju zavoja i čestom
zatvaranju zbog bure tijekom zime.

Na Velebitu se nalazi nekoliko predjela zaštićenih zakonom. To su nacionalni
park Sjeverni Velebit, nacionalni park Paklenica, park prirode Velebit, mirila,
Premužićeva staza, posebni rezervat šumske vegetacije Štirovača, a predložene su
za zaštitu i ove prašumske površine: Senjska draga, Nadžak bilo, Mali Rajinac,
Veliki Kozjak, Štirovača II, Devčića tavani, Ramino korito, Dobri-bačića kuk,
Budakovo brdo, Velinac i stablo obične jele.



https://hr.wikipedia.org/wiki/Transformator

Transformator je statički električni uređaj u kojem se električna energija iz
jednog ili više izmjeničnih krugova koji napajaju primarne namote transformatora
prenosi u jedan ili više izmjeničnih krugova napajanih iz sekundarnih namota
transformatora s izmijenjenim iznosima jakosti struje i napona, te
nepromijenjenom frekvencijom.

Budući da snaga električne struje zavisi o umnošku U x I, podizanjem napona
moguće je prenijeti istu snagu s manjim jakostima struje. Struja manje jakosti
omogućuje smanjenje prereza vodiča (t.j. manji utrošak bakra ili aluminija) i
uzrokuje manje padove napona na dugačkim vodovima, jer je pad napona
proporcionalan jakosti struje kroz vodič. Zbog toga, električna energija
isporučena iz elektrana na visokom naponu od 20 kV (kilovolta) transformira se
na vrlo visoki napon 200, 400 kV (kilovolta), te visokonaponskim dalekovodima
prenosi do mjesta potrošnje. Ondje se energija mora transformirati na napon
gradske mreže (380/220 V kod trofaznih, odnosno 220 V kod monofaznih mreža).
Trofazni transformator za takvu namjenu prikazan je na gornjoj slici. Vidljivi
su visokonaponski porculanski izolatori te rebra za hlađenje i ekspanzijska
posuda za transformatorsko ulje u koje su potopljeni namotaji zbog učinkovitijeg
hlađenja i izolacijskih svojstava ulja.

Rad transformatora zasniva se na Faradayevom zakonu elektromagnetske indukcije
prema kojem vremenska promjena magnetskog toka ulančanog vodljivom petljom
inducira u petlji napon, dok struja uzrokovana tim naponom stvara magnetski tok
koji se, u skladu s Lentzovim zakonom, opire promjeni toka koji je inducirao
napon.

Jednostavnije rečeno, izmjenična struja primara koja tokom vremena jakost
mijenja po sinusoidi, u željeznoj jezgri transformatora proizvodi isto tako
promjenjiv magnetski tok. Umetne li se u tako stvoreno promjenjivo magnetsko
polje u okolici jezgre drugi namotaj (sekundar), u njemu će se po pravilima
elektromagnetske indukcije pobuditi također sinusoidalni izmjenični napon. Zbog
pojave samoindukcije, posljedično induciranoj struji sekundara, opirat će se
induktivni otpor namotaja.

Gubici uslijed vrtložnih struja u željeznoj jezgri smanjuju se pakiranjem jezgre
iz međusobno (lakom ili papirom) izoliranih transformatorskih limova posebnog
sastava (s dodatkom silicija) od feromagnetskog materijala koji imaju dobru
magnetsku vodljivost i osiguravaju dobru magnetsku spregu između namota.
Transformatori za vrlo visoke frekvencije gdje bi gubitci snage u jezgri bili
veći od gubitaka u namotima uzrokovanih slabom spregom imaju jezgre od posebnih
keramičkih materijala (feriti) ili sinterirane željezne prašine u izolirajućoj
masi.

Kod malih transformatora, namoti se motaju žicom koja je izolirana lakom (tzv.
"lak-žica"), dok se kod velikih transformatora koriste i druge vrste izolacija.

Uvijek su uz napon izvora (npr. gradske mreže) zadani i željeni napon i snaga
(ili jakost struje) sekundara. Pretpostavljajući uobičajenu frekvenciju
europskih mreža od 50 Hz, gustoću magnetskog toka u željeznoj jezgri od 12 000
Gausa, dopušteno opterećenje žice namotaja 2,4 - 2,5 A/mm 2 {\displaystyle ^{2}}
i gubitke u željezu i bakru od 25%, približna potreba snage na primaru iznosit
će:

prerez srednjeg stupa jezgre (monofaznih transformatora): SFe = √Pp cm 2
{\displaystyle ^{2}} (Pp u W)

Broj zavoja po 1 voltu: n = 40 / SFe zavoja/V (SFe u cm 2 {\displaystyle ^{2}}
), odnosno:



https://hr.wikipedia.org/wiki/Pore%C4%8D

Poreč (tal. Parenzo, lat. Parens ili Parentium) je grad u Hrvatskoj smješten na
zapadnoj obali poluotoka Istre.

Poreč se nalazi na 45.2258 stupnjeva sjeverne širine i 13.593 stupnjeva istočne
dužine. Leži na nadmorskoj visini od 29 metara.

Grad, koji je star gotovo dvije tisuće godina, nalazi se u luci koju od mora
štiti otočić Sveti Nikola. Od oko 10.500 stanovnika grada, većina živi u
predgrađima. Porečka općina ima ukupno oko 20.000 stanovnika. Gradu Poreču
pripada tri otoka i/li otočića koji su svrstani u kategoriju MPNNo (mali,
povremeno nastanjeni i nenastanjeni otoci i otočići): Altijež, Regata, Sveti
Nikola te još šest manjih nadmorskih tvorba (hridi različitog oblika i
veličine): Barbaran, Butaceja, Karbula, Safarel, Žontuja i Žontujić.

Porečka regija ili Poreština pokriva 142 km², s obalom dugom 37 km, od rijeke
Mirne kod Novigrada na sjeveru do Funtane i Vrsara na jugu. U Poreštinu osim
samog grada Poreča spadaju općine Funtana, Kaštelir-Labinci, Sveti Lovreč,
Tar-Vabriga, Višnjan, Vrsar i Vižinada.

Klima je vrlo blaga, bez ljetnih sparina. Kolovoz je najtopliji mjesec s
prosječno 30°C i niskom vlagom, a siječanj najhladiji, s prosječno 5°C. Grad ima
više od 3850 sunčanih sati u godini, što je u prosjeku više od 10 sati sunca na
ljetni dan. Temperatura mora može se podići do 28°C, što je više od temperatura
u južnoj Hrvatskoj. Prosječne godišnje padaline od 920 mm ravnomjerno su
raspoređene tijekom godine. U Poreču puše bura sa sjevera i zimi donosi hladno i
sunčano vrijeme, jugo, topli vjetar koji s juga donosi kišu, te maestral, ljetni
povjetarac koji puše s mora na kopno.

U blizini se nalazi špilja Baredine, jedini otvoreni geološki spomenik u Istri.
Limski kanal je morski zaljev poput fjorda koji ulazi u unutrašnjost 12 km, a
nastao je zbog djelovanja rijeke Pazinčice. U njemu se ponekad nalaze gromade
kvarca koje izloži djelovanje mora.

Krajolik ima bogato sredozemno raslinje, sa šumama borova i zelenom makijom. Tlo
čini plodna crvena zemlja, crljenica, zajedno s kamenjem. Crljenica je dobra za
poljoprivredu (žitarice, voćnjaci, maslinici, povrtnjaci). Danas proizvodnja
organske hrane, maslina, grožđa, kvalitetnih sorta vina kao što su Malvazija,
Borgonja, Merlot, Pinot i Teran, čini važan dio porečkog gospodarstva.

Nakon Pule, Poreč je najveći istarski grad prema broju stanovnika. Većina
stanovnika su Hrvati, ali postoje značajne manjine Talijana, Slovenaca, Albanaca
i Srba.

Poreč je naseljen još od prapovijesti. Tijekom 2. stoljeća prije Krista, rimski
je castrum podignut na sitnom poluotoku, koji je bio 400 m dug i 200 m širok, i
na kojem danas stoji jezgra staroga grada. Za vrijeme vladavine cara Augusta u
1. stoljeću, castrum je službeno proglašen gradom i uključen u rimsku koloniju
Colonia Iulia Parentium. U vrijeme Rima Poreč dobiva svoje prve zidine, cijeli
grad je obzidan osim zapadne strane odnosno vrha poluotoka gdje se nalazio
Neptunov ili Jupiterov hram. U 3. stoljeću grad je već imao organiziranu
kršćansku zajednicu i ranokršćanski crkveni kompleks. Kršćanska zajednica je
gotovo potpuno nestala u vrijeme cara Dioklecijana kada stradavaju i porečki
mučenici sv. Mauro i sv. Eleuterije. Sv. Eleuterije je prema predanju zavezan za
kamen i bačen u more u uvali Peškera. Danas se odmah uz zaljev nalazi crkvica
Sv. Eleuterije iz 15. stoljeća

Kad je Rimsko Carstvo palo 476. godine, grad je potpadao pod razne vladare i
sile. Prvo su ga držali Ostrogoti, a nakon 539. zavladao je Bizant. Za vrijeme
vladavine Bizanta u gradu stoluje biskup Eufrazije koji daje obnoviti tadašnju
dvojnu baziliku. Nova bazilika je građena po uzoru na bazilike u Ravenni sa
zlatnim mozaicima u čijem se središtu nalazi Bogorodica sa malim Kristom u
krilu. U apsidi lijevo od Bogorodice su prikazani biskup Eufrazije (nosi model
bazlike), Sv. Mauro i Sv. Eleuterije. Godine 599. u pismu papi Ivanu VI. prvi
put se na području Istre spominju Slaveni koji upadaju u Istru i pljačkaju.
Ubrzo je pljačkanje zamijenilo trajno naseljavanje i prvo trajno naselje je
datirano oko 620. godine. Achenskim mirom 812. između Franačkog i Bizantskog
Carstva Istra službeno postaje dio franačkog Carstva, iako se to dogodilo već
788 godine. Iz razdoblja franačke vlasti treba izdvojiti događaj poznat pod
nazivom Rižanski Placit, u njemu se ocrtava sukob između istarskih gradova i
novog upravitelja Istre Vojvode Ivana (dux Ioanes), odnosno gradovi se žale se
žale na uzurpaciju zemljišta na kojima je vojvoda naselio Slavene. Sukob je
riješen kompromisom, vojvoda Ivan je prihvaćen kao gospodar Istre, ali je morao
maknuti slavenske naseljenike sa gradskih parcela.

Raspadom Franačkog Carstva u Istri se formiraju samostalne komune, uključujući i
Poreč. Status samostalnosg grada će zadržati do 1267. kada se Poreč stavlja pod
zaštitu Venecije postavši prvim posjedom Republike Sv. Marka u Istri. Gubitkom
samostalnosti grad zapada u polaganu dekadenciju, posebno nakon 1354. kada
tijekom Trećeg rata između Venecije i Genove, đenoveški admiral Paganino Doria
pljačka grad i odnosi relikvije porečkih mučenika (biti će vraćeni tek 1938.
godine). 1410. godine grad opsjeda hrvatsko-ugarski kralj Sigismund (Žigmund)
Luksemburški, ali ga ne uspijeva zauzeti. U 14. i 15. stoljeću Poreč je grad
trgovaca i obrtnika i tada se grade neke od njegovih najljepših palača, palača
Zuccato, palača Parisi - Gonan i druge. Kroz 16. stoljeće pogađaju ga
mnogobrojni ratovi u kojima sudjeluje Mletačka Republika pa onda epidemije
raznih bolesti, prvenstveno kuge, i stanovništvo stalno opada tako da je grad
1630. godine imao svega 30-ak stanovnika. Oporavak počinje 1667. kada je grad
naseljen izbjeglicama sa Krete.

Godine 1797. Napoleon zauzima Venecije i ukida Mletačku Republiku, Poreč dolazi
pod upravu Austrije, pa onda 1806. kao dio Ilirskih provincija postaje dio
Napoleonovog Carstva, nakon propasti Napoleona Poreč opet postaje dio Austrije
kao dio Markgrofovije Istre. Od 1861. Carskim patentom Istra dobiva svoju
samoupravu i Poreč postaje sjedište pokrajinskog parlamenta: Istarskog Sabora
(Dietà istriana). Sjednice su se održavale u bivšoj franjevačkoj crkvi. Tokom
19. stoljeća Poreč postaje poprište nacionalnih idelogija, talijanske sa jedne
strane i hrvatske sa druge strane. U isto vrijeme grad kao i cijela Istra
doživljava modernizaciju i gospodarski razvoj, pa je tako početkom 20. stoljeća
uspostavljena željeznička linija Poreč - Trst, poznatija kao Parenzana, također
se zbog turizma grade i prvi hoteli.

Kroz cijelu povijest ovog područja, sve do dolaska turizma, stanovnici su
živjeli gotovo isključivo od zemljoradnje i ribarstva. Zato Poreč nema nikakve
znatnije industrije osim prehrambene. Danas je glavni izvor prihoda turizam. U
porastu su sektori trgovine, bankarstva i komunikacija.

Austrijsko parobrodsko društvo Lloyd iz Trsta otvorilo je 1844. turističku rutu
na kojoj je bio i Poreč. Već je 1845. tiskan prvi turistički vodič s opisom i
slikama grada. Austrougarska aristokracija ga je otkrila 1866., kad je
austrijska nadvojvotkinja Stephanie predstavila grad široj javnosti time što je
uplovila u porečku luku na svojoj jahti Phantasy. Nadvojvoda Karlo Stjepan i
nadvojvotkinja Marija Terezija Austrijska proveli su ovdje odmor 1867., dok je
Karlo Ludvig došao 1868. Najstariji hotel i zaštitni znak povijesti porečkog
turizma je Rivijera, izgrađena 1910. Poslije su podignuti Parentino i drugi
hoteli.

Iako je nepoznat izvan granica Europe, Poreč je još od 1970-ih jedan od glavnih
centara hrvatskog turizma. Porečkih tridesetak hotela ima više od 95.000
kreveta, a tu je i 13 autokampova, nudistički kampovi, 16 apartmanskih
kompleksa, vile, bungalovi i obiteljske kuće. To je nevjerojatan broj s obzirom
na veličinu samoga grada. Turistička je infrastruktura namjerno raštrkana duž 37
kilometara obale između Mirne i Limskog kanala. Na jugu su veliki samostalni
centri kao Plava Laguna, Zelena Laguna, Bijela Uvala i Brulo. Na sjeveru su
Materada, Červar-Porat, Ulika i Lanterna. Ovdje odsjedne više od 30% turista na
zapadnoj obali Istre turistički najintenzivnijem području Hrvatske. Ta ljetna
"predgrađa" imaju svoje hotele, plaže, kampove, marine, robne kuće, prijevozna
sredstva, igrališta, zabavu i razne dućane. U ljetnoj sezoni u Poreštini se
privremeno nađe i po 120.000 ljudi. S obzirom da se ljudi preko dana kupaju
izvan grada, navečer dolazi do turističke navale na stari grad, koji je tada pun
gomila šetača iz svih europskih zemalja, a usluge im nude dućani, restorani,
disko klubovi i barovi, kao i brojne galerije.

U razdoblju izvan ljetne sezone, Poreč je destinacija vikend-turista iz
Hrvatske, Slovenije, Austrije, i pogotovo Italije. Sportska infrastruktura je
razvijena i koristi se cijele godine. Za vrijeme Domovinskog rata (1991-1994.),
turistička je infrastruktura udomila izbjeglice iz drugih dijelova Hrvatske te
Bosne i Hercegovine.

Kapetan Igino Rocco - časnik talijanske divizije Bergamo za vrijeme Drugog
svjetskog rata. Talijanska kapitulacija ga zatiče u Splitu gdje su ga zajedno s
ostatkom divizije nakon trinaestodnevnog otpora zarobili Nijemaci. Izveden pred
njemački vojni sud zbog veleizdaje, odbija pristupiti njemačkim snagama te biva
osuđen na smrt zajedno sa 47 talijanskih časnika. Strijeljan je 1. listopada
1943 pokraj Trilja.

Mario Visintini - Rođen 26.04. 1913. sa 16. potvrđenih zračnih pobjeda najbolji
pilot aviona dvokrilaca Drugog svjetskog rata i prvi talijanski zračni as.
Poginuo je 11. veljače 1941.

Licio Visintini - mlađi brat Marija, rođen 12. veljače 1915. Član najbolje
jedinice talijanske mornarice u Drugom svjetskom ratu 10. flotile MAS. Sudjeluje
u napadima na Gilbrartar u svibnju i rujnu 1941. godine. Predvodi napad u
prosincu 1942., gdje pogiba. Organizator tajne baze unutar teretnjaka "Olterra".

Rita Rušić (Rita Cecchi Gori) - hrv. pjevačica, glumica, supruga tal. producenta
Vittorija Cecchija Gorija, sina Marija Cecchija Gorija

Miss Killah (Karla Zelić) - hrvatska reperica, pjevačica i spisateljica tekstova

Joakim Rakovac (Rakovci kraj Poreča) - hrv. antifašist, partizan i narodni heroj

Milan Rakovac (Rakovci kraj Poreča) - hrvatski književnik, publicist i
prevoditelj.

Stari je grad sačuvao raspored ulica starorimskog castruma. Glavne su ulice
Dekumanus i Cardo Maximus još sačuvane u izvornom drevnom obliku. Marafor je bio
rimski trg (forum) s dva hrama. Jedan od njih, podignut u 1. stoljeću, posvećen
je rimskom bogu Neptunu, širok je 30 m, a dug 11 m. Sačuvano je par kuća iz
romaničkog razdoblja (Romanička kuća na Maraforu), kao i nekoliko divnih
mletačkih gotičkih palača. Istarska sabornica, izvorno franjevačka gotička crkva
iz 13. stoljeća, preuređena je u baroknom stilu u 18. stoljeću.

Kompleks Eufrazijeve bazilike iz 5. stoljeća, koji je na mjestu izvorne crkve
prvi put proširen u 6. stoljeću pod Bizantom i biskupom Eufrazijem, predstavlja
najvažniji i najvrjedniji kulturni spomenik Poreča, a UNESCO ju je 1997.
zaštitio kao spomenik svjetske baštine.

Koncepciju prostornog razvitka općine Poreč napravili su hrvatski prostorni
planer i urbanist Neven Kovačević i Franić, projekt stambenog naselja Novog Sela
napravili su Kovačević i Ivanišin, urbanističku studiju sanacije povijesne
jezgre Poreča napravili su Kovačević, N. Cimerman i R. Cimerman, vođenje
prostorne problematike za općinu Poreč i izgradnju sezonskog grada Červar-Porta
kraj Poreča vodio je arhitekt Neven Kovačević.

Godine 2008., za potrebe održavanja Svjetskog prvenstva u rukometu 2009.,
izgrađena je višenamjenska Športska dvorana Žatika.

Ceste su glavni prometni putovi. Poreč je dobro povezan s ostatkom Istre i svim
većim gradovima u okolici, kao što su Trst, Rijeka, Ljubljana i Zagreb. Najbliža
komercijalna zračna luka nalazi se u Puli. Pomorski je promet izgubio na
važnosti, osim za turističke izlete, prvenstveno duž istarske obale i u
Veneciju. Najbliža željeznička pruga je u Pazinu, koji je sjedište Istarske
županije. Godine 1902. izgrađena je uskotračna željeznička linija od Trsta do
Poreča, po imenu Parenzana, a ukinuta je 1935.



https://hr.wikipedia.org/wiki/Osobni_identifikacijski_broj

Osobni identifikacijski broj (OIB) stalna je identifikacijska oznaka hrvatskih
državljana i pravnih osoba sa sjedištem u Republici Hrvatskoj koja se koristi
kao jedinstveni identifikator u različitim službenim evidencijama. OIB se
također dodjeljuje stranim fizičkim i pravnim osobama kod kojih je nastao povod
za praćenje na području Republike Hrvatske. Osobni identifikacijski broj
jedinstven je, nekazujući, nepromjenjiv i neponovljiv.

Ministarstvo financija – Porezna uprava po službenoj dužnosti određuje i
dodjeljuje osobni identifikacijski broj na temelju podataka o kojima nadležna
tijela vode službene očevidnike, odmah nakon preuzimanja upisanih podataka.

Osobni identifikacijski broj je osobni podatak u smislu Zakona o zaštiti osobnih
podataka te se na prikupljanje, obradu i korištenje tog podatka imaju
primijeniti odredbe Zakona u svrhu osiguranja njegove povjerljivosti i zaštite,
a u koje se također ubraja i obveza dostave evidencija o zbirkama osobnih
podataka koje sadrže ovaj broj (članak 14., 16. i 17. Zakona).



https://hr.wikipedia.org/wiki/Luksemburg

Veliko Vojvodstvo Luksemburg (luks.: Groussherzogtom Lëtzebuerg, njem.:
Grossherzogtum Luxemburg, fra.: Grand-Duché de Luxembourg) je država u zapadnoj
Europi. Graniči s Njemačkom na istoku, Francuskom na jugu i Belgijom na zapadu i
sjeveru. Jedan je od 6 država osnivača Europske unije.

Zametak današnjeg Luksemburga nastao je još 963. kada je grof Siegried dobio u
posjed utvrdu Lützenburg. U 12. i 13. stoljeću grofovija se znatno proširila, a
iz jake porodice Luksemburžana bili su i njemački carevi (1346. - 1437.) i češki
kraljevi (1311. - 1437.). Car Karlo IV. (1346. - 1378.) podigao je 1354.
Luksemburg na rang vojvodstva. Od 1441. pripadao je vojvodstvu Burgundiji, a
1477. zajedno je dospio pod vlast Habsburgovaca. Luksemburg je 1659. morao
Francuskoj odstupiti lorenski dio vojvodstva, pa je između 1689. i 1697. čitav
teritorij bio pod francuskom vlašću. Od 1714. bio je dio Nizozemske te ponovno u
posjedu Habsburgovaca, a 1795. opet ga je priključila Francuska.

Odlukom Bečkog kongresa Luksemburg je 9. rujna 1815. postao autonomno veliko
vojvodstvo, doduše preko vladarske kuće Oranje-Nassau u personalnoj uniji s
Nizozemskom, iako je bio član Njemačkog Saveza. Godine 1839. više od polovice
teritorija vojvodstva s većinskim valonskim stanovništvom pripalo je
novonastaloj Belgiji. Nakon raspuštanja Njemačkog Saveza (1866.) Luksemburg je
postao neovisna država, a Londonskim sporazumom od 11. svibnja 1867. obvezao se
na potpunu neutralnost. Godine 1868. dobio je Ustav (nasnazi i danas), a
izumrćem oranjske kuće (1890.) i svoju vladarsku kuću Nassau-Weilburg, koja još
vlada.

U 1. svjetskom ratu Njemačka nije poštovala luksemburšku neutralnost, nego ga je
zauzela (1914. - 1918.), baš kao i u 2. svjetskom ratu (1940. - 1944.).

Godine 1948. Luksemburg je dokinuo neutralnost i 1949. uključio se u NATO te u
poratnom vremenu postao važan zagovornik europskog udruživanja. S Belgijom je
još od 25. srpnja 1921. u carinskoj i trgovinskoj uniji, a poslije 2. svjetskog
rata s Belgijom i Nizozemskom osnovao je Benelux (1. siječnja 1948. carinska, od
1. siječnja 1960. i gospodarska unija).

Član Vijeća Europe postao je 1948. Europskog udruženja za ugljen i čelik
(današnji EU) 1951., a Europske gospodarske zajednice 1957. U isto vrijeme je
grad Luksembourg postao jedan od triju "glavnih gradova" udružene Europe
(generalno tajništvo Europskog parlamenta, Europski sud, Europska investicijska
banka, Europski statistički ured Eurostat).

Od 1. siječnja 1999. Luksemburg je član EMU sa zajedničkom valutom eurom (jedini
koji je 1996. potpuno ispunjavao tzv. konvergentna mjerila).

Luksemburg leži u Zapadnoj Europi između Belgije na zapadu, Njemačke na istoku i
Francuske na jugu. Na sjeveru je prokrajina Ösling od devonskih škrinjavaca i
pješčenjaka, koja pripada sredogorju Ardena. To je većinom zaravnan kraj na
nadmorksoj visini 300-500 m, u koji su se urezale uske doline rijeke Sûre i
njezinih pritoka. Južni dio je pokrajina Gutland, geološki dio Lorenske
stepenaste pokrajine od mezozojskih stijena, s karakterističnim strukturnim
stepenicama većinom od vapnenca i pješčenjaka.

Podneblje je umjereno oceansko. U Öslingu je 800-950 mm padalina, u Gutlandu
1000 mm, a u dolini Moselle samo 700 mm. Luxembourg (s. m. t. siječanj 0,3 ºC,
srpanj 17,4 ºC, 740 mm padalina.

Kod voda, možemo istaknuti da je najveća je rijeka Moselle (550 km) na istočnoj
granici, a teče u Rajnu; njezin je najveći pritok Sûre (143 km). Vode s
krajnjega jugozapadnog djela prema rijeci Meuse.

Kod tla i vegetacije, može iznijeti da su najplodija tla na laporastoj i
vapnenastoj podlozi na jugu i dolini Moselle. Prirodnu vegetaciju čine
listopadnje šume (prije svega bukve i ponegdje hrasta). Šume pokrivaju 34%
površine, ponajviše u Öslingu.

Državni teritorij Luksemburga je upravno-politički podijeljen na tri distrikta,
12 kantona i 118 općina. Prirodno tektonski se razlikujku dva velika podrucja:
brežuljkasti Éisleck (njem. Ösling) na sjeveru s 32% i nizinski Gutland na jugu
sa 68% današnjeg državnog teritorija. Najveća dužina sjever-jug iznosi 82 km, a
najveća širina istok-zapad 57 km. Najviši vrh je visok 558m (Buurgplaaz) u
mjestu Huldange, a najniža točka je ušće rijeke Sauer u Mosel u gradu
Wasserbilligu na 129 m nadmorske visine.

Luksemburg ima 80,000 šuma (34% površine), prije svega listopadnih šuma u
Öslingu na sjeveru.

Oko 800,000 inozemnih turista na godinu; prevladava jednodnevni shopping
turizam, poglavito iz Njemačke.

Luksemburg ima jedan od najviših BDP-ova na svijetu, oko 80.000 US$, što je po
podacima MMF-a drugi najviši BDP po stanovniku na svijetu (odmah iza Katara), a
prvi u Europi.



https://hr.wikipedia.org/wiki/Saudijska_Arabija

Saudijska Arabija, službeno Kraljevina Saudijska Arabija je država na Аrapskom
poluotoku u Jugozapadnoj Aziji. Na zapadu dugom obalom izlazi na Crveno more, a
na istoku na Perzijski zaljev. Graniči na sjeveru s Jordanom, Irakom i Kuvajtom,
na jugu s Jemenom, na jugoistoku s Omanom te na istoku s Ujedinjenim Arapskim
Emiratima i Katarom. Ima morsku granicu s Bahreinom s kojim je povezana mostom.

Podrobniji članak o temi: Povijest Saudijske Arabije Islamski vjerski reformator
Muhammad ibn Abd al-Wahhab udružio je oko 1750. godine snage s vladarom mjesta
Diriyah u središnjoj Arabiji, Muhammadom ibn Saudom, čiji su nasljednici do
početka 19. stoljeća s potporom širokih slojeva oduševljenih novim vjerskim
vođom osvojili većinu Arapskog poluotoka. Veza dinastije Saud s vehabijskom
interpretacijom islama ostat će jedno od ključnih obilježja saudijske države i u
budućnosti.

Nova arapska sila pobudila je reakciju svojih moćnih susjeda, Otomanskog Carstva
i njegovog saveznika Egipta koji su 1818. uništili prvu saudijsku državu. Ubrzo
je uslijedila obnova, ali druga država podlegla je unutarnjim sukobima i
ratovima sa susjedima 1891. godine.

Modernu Saudijsku Arabiju osnovao je Abdul Aziz Al-Saud, poznat kao Ibn Saud,
koji je 1902. započeo okupljati tradicionalne obiteljske zemlje kombinacijom
oružanih sukoba i vješte diplomacije. Ujedinjeno Kraljevstvo, tada najznačajnija
sila na Bliskom istoku, priznalo je neovisnost Saudove kraljevine 1927., a 1932.
Hidžaz i Nedžd (središnji dio Arapskog poluotoka) i formalno su ujedinjeni u
Kraljevinu Saudijsku Arabiju.

Početak iskorištavanja nafte nakon drugog svjetskog rata preobrazio je nekad
zaostalu nomadsku zemlju, omogućivši izgradnju infrastrukture i državu
blagostanja po europskom modelu. Na međunarodnom planu Saudijska Arabija
balansira između dobrih odnosa s zapadnim državama i odanosti zajedničkim
arapskim ciljevima. Saudijsko društvo još je uvelike konzervativno i značajan
utjecaj imaju islamske vjerske vođe (uleme).

Podrobniji članak o temi: Zemljopis Saudijske Arabije Najveći dio zemlje zauzima
pustinja. Na zapadu, uz Crveno more, uzdižu se planinski lanci Hidžaz i Asir s
najvišim vrhom Sawdom (3.133 m). S istočne strane planina teren se polako spušta
do zapadnog priobalja uz Perzijski zaljev i granica s UAE i Omanom. Većina
teritorija slabo je naseljena, a stanovništvo je koncentrirano u gradovima na
zapadnoj obali i njenom zaleđu (Jeddah, Meka, Medina), glavnom gradu Rijadu u
središtu zemlje, te na istočnom priobalju gdje je locirana većina naftnih izvora
(Dammam, Hufuf, Dahran).

Islam je religija gotovo cjelokupnog domaćeg stanovništva i jedini ima službeno
priznanje. Saudijska Arabija je kolijevka ove vjere i u zemlji se nalaze dva
najvažnija islamska svetišta, Meka i Medina. Arapski, odnosno njegov lokalni
dijalekt, je jezik većine stanovništva. Velik broj stanovnika (oko 6 mil.) su
strani državljani na radu u industriji nafte i u drugim gospodarskim sektorima.

Podrobniji članak o temi: Gospodarstvo Saudijske Arabije Saudijska Arabija
najveći je svjetski izvoznik nafte, čiji je udio u BDP-u 40%, a u izvozu 90%.
Fluktuacije cijene nafte na svjetskom tržištu izrazito pogađaju saudijsko
gospodarstvo pa su česti i proračunski deficiti u godinama niskih cijena. BDP je
u 2003. bio 11.800 USD po glavi stanovnika, mjereno po PPP-u.



https://hr.wikipedia.org/wiki/Prosjaci_i_sinovi

Prosjaci i sinovi je hrvatska televizijska serija snimljena 1971. prema
scenariju Ivana Raosa. Serija je zbog netom slomljenoga Hrvatskog proljeća punih
dvanaest godina bila neobjavljena te je prvi put na Televiziji Zagreb prikazana
tek 1984. Tada je cenzuriran prizor iz šeste epizode kada don Pavao na samrtnoj
postelji govori monolog izravno upućen Matanu mlađem u kojem samo poziva svoje
da ostanu na svome. Uloga Matana je postala jedna od najpoznatijih i
najpopularnijih u karijeri Rade Šerbedžije.

Roman Prosjaci i sinovi, u kojem se prikazuju zgode i nezgode obitelji prosjaka,
galantara i torbara u njihovoj borbi za opstanak na tvrdom kamenu, objavljen je
nakon što je TV serija već bila snimljena. Ivan Raos je iz Medova Doca u
Imotskoj krajini i njegovi preci su se također bavili švercom. Čak se misli da
je pojava romana ubrzala zabranu serije, jer su ljudi u romanu mogli pročitati
neke stvari kojih nije ni bilo u seriji.

Potomstvo divendide Prpe predvodi na početku serije Kikaš, koji i nakon sloma
Austro-Ugarske Monarhije nastavlja tradicionalni prosjački zanat svoga roda,
zarađujući kruh svagdašnji ne lopatom i rukama nego sa svoga ramena. Dok je
Kikaš bio "stara garda", koja je obilazila sela svog kraja, njegov unuk Matan
odlazi u Zagreb i širi svoju "struku" po srednjoj Europi. Arhineprijatelj dida
Kikaša bio je Škiljo iz Zagvozda, Matan ima svoju "dektivu" odnosno "puliciju".

Serija je tijekom premijernog emitiranja imala veliku gledanost i postala je
jedna od najpopularnijih domaćih serija, upamćena po legendarnim dijalozima i
monolozima. U neovisnoj Hrvatskoj doživjela je niz repriziranja. Nazivana je:
svjedokom novog razdoblja televizije u boji, osnovnoškolskom lektirom hrvatskog
filma i najboljom televizijskom serijom, snimljenoj na ovim prostorima.

U središtu je radnje potomstvo divendide Prpe, na čelu s Kikašom (Fabijan
Šovagović), koji i nakon sloma Austro-Ugarske Monarhije nastavlja tradicionalni
prosjački zanat svoga roda, zarađujući kruh svagdašnji ne lopatom i rukama, nego
s ramena, jer o ramenu visi neuništiva i nasljedna prosjačka torba. Kako vrijeme
odmiče, tako se i zanat koji nastavlja Kikašov unuk Matan (Rade Šerbedžija)
prilagođuje novim mogućnostima i prilikama. Bježeći od golog kamena i sirotinje,
koja je sudbina toga kraja, Matan postupno obogaćuje tradiciju novim oblicima
zarade s ramena. Što dovitljivošću, a što prijevarom, širi svoju vojsku i plijen
da bi uoči rata krenuo i u osvajanje novih tržišta, razmilivši se sa svojim
torbama po srednjoj Europi.

Izbijanje Drugog svjetskog rata ne može, naravno, čovjeku Matanova kova
poremetiti poslove. On će samo još jednom prilagoditi prilikama svoj zanat. Čak
i za onog kratkog i prislilnog predaha, koji će ga na neko vrijeme prikovati za
tlo neutralne Švicarske, Matan neće sjediti prekriženih ruku. Švercat će
ljudima, iznenađujući i samog sebe, jer po prvi put neće u tome tražiti neku
korist. Završetak rata traži od Matana novo prilagođavanje. Sve se mijenja, osim
Matanove "struke". Ostarjelog Matana i dalje draži nadmetanje s njegovom dragom
i vjekovječnom "pulicijom" koja ga cijelog života ganja, a nikako da ga uhvati.
Bez protivnika koji bi mu bio ravan, Matanu nema ni života, ni veselja. Kao što
je djed imao svog Škilju, a s kojim se cijeloga života nosio, tako i Matan ima
svoju "puliciju" s kojom će se nositi sve do kraja.

Na psihijatrijskom odjelu zatekao se neobičan pacijent. Govor mu je "pjesnički",
a ne čini se lud. Tek pošto počinje priču o svom podrijetlu, rečenice postaju
suvisle i pred nama se odmata priča njegovog života. Priča počinje kad je još
Matanov djed Kikaš vodio svoj rod, a svi članovi doma Kikašovog znali su svoju
ulogu i zadaću. Jedino je mlada i lijepa Vrtirepka u zao čas zaboravila na
Kikašev strogi zakon i skrenula u ulogu koja bi mogla nemilo završiti.

U Kikaševo prosjačko područje ulaze i otoci, gdje se uvijek nađe dobra duša koju
nije teško namagarčiti. U toj vještini Kikaš se oduvijek nadmeće sa svojim
najdostojnijim protivnikom Škiljom. Ovaj put ne može odoljeti izazovu jer mu
ništa nije slađe od pobjede nad Škiljom. Pri tom Kikaš i ne sluti kakvu mu
nevolju sprema Vrtirepka.

Nema više dvojbe, Vrtirepka je u nevolji. Za Kikaša to znači samo jedno - mora
skočiti u bunar, jer tako kaže zakon. Sramota se mora oprati, na Kikašovoj kući
ne smije ostati. Mali Matan-Potrka smišlja rješenje. Potraga za ženikom završava
na vrlo neobičnom mjestu.

Sramota je uklonjena, Vrtirepka je pred selom sačuvala obraz, a Matan Potrka je
dokazao da je dostojan unuk svoga djeda. Krajinom je zavladala suša, a da
nevolja bude veća, Kikaš gubi dostojnog protivnika, pa sav shrvan pada u
depresiju. I opet Matan mora pronaći lijek.

U selo dolazi Amerikanac Jozo zvan Džo kako bi sebi izabrao ženu. Sve se majke
seoskih udavača uzbude i ustrče, nadajući se da će baš njih dopasti ta sreća.
Ali Džo Amerikanac iznenadi sve i izabere onu koju su već svi otpisali.

Za suše i gladi koja hara umire i don Pavao što Kikaša uvjeri da u prošnju ne
vrijedi više ići bogobojaznom molitvom, već kletvom i prijetnjama, jer milosti i
onako nema. Imenujući Matana-Potrku svojim dostojnim nasljednikom Kikaš i ne
sluti sudbinu koja će zateći njegove dvore.

Glad i studen kosi starce po Imotskoj krajini, među njima i babu Anđuku. Ostavši
sam, Matan, sada već odrastao momak, napušta selo i odlazi u Sarajevo gdje
okuplja i predvodi cijelu vojsku imotskih torbara. Trgujući i švercajući
zabranjenom robom, navlači na vrat policiju. Kao što je Kikaš imao svoga Škilju,
tako će i Matan odsad imati svoju Dektivu, s kojom će se nositi po svim
gradovima Europe.

Odlukom da se ženi Matan je ne samo dobio Nušu i okladu na prijevaru nego i
novac što ga je izmamio od trgovca Šaloma. Sada je već i Sarajevo Matanu
pretijesno, pa sa svojom vojskom kreće u Zagreb. Ostavljajući oca Jokaša da i
dalje traži blago cara Trajana, Matan vodi u Zagreb i brata Antišu.

I u Zagrebu Matanovi poslovi cvatu. Međutim, i to je područje za Matana uskoro
pretijesno. U Češkoj će se naći novi tereni. S utrženim plijenom pokazat će Nuši
kuću koju je u Zagrebu kupio za sebe i svoju "silu nečistu".

Matana ne može zaustaviti ni nalet fašizma. U novim okolnostima, Matan smišlja
nove načine trgovine i zarade. Ovaj put on će trgovati zlatnim nakitom tobožnjeg
orijentalnog podrijetla. I to na nov način prodaje, "psikičke", isključivo
ženama, jer su žene, kada je o zlatu riječ, iste u svim europskim zemljama.
Dektiva ga naravno prati u stopu.

Kad rat kuca na vrata, Matan mora kroz prozor. S tom idejom vodiljom Matan
završava u Švicarskoj, neutralnoj u ratu. U Švicarskoj, međutim, nema šverca.
Matanu je dobro u zavjetrini rata, tu je i nova raspjevana udovica, ali je
dosadno, jer nema "posla". Radeći kao čuvar na jezeru, promatrajući labudove
kako slobodno plivaju na drugu stranu, Matan smišlja novi "posao".

Matan se dobro snašao i u novim vremenima poraća, "obnove i izgradnje". Ponovno
je našao način da zarađuje, a Dektiva nikako da dokuči otkud mu novac za gradnju
vile na Tuškancu i novi mercedes. Umjesto da živi u strahu, Matan uživa u
dobrima koja je skupio, a od zaprepaštenog Dektive traži čak i putovnicu da
posjeti tolike dobre ljude po svijetu.

U posljednjoj epizodi Matan ponovno susreće Vrtirepku. Godine su ju promijenile,
ali je u duši ostala ista. Tijelom je živjela u Americi, a mislima u zavičaju.
No, njezina ljubav prema zavičaju neočekivano završava tragično. Uz liječničku
potvrdu da nije zdrav, Matan je oslobođen optužbe za šverc zlatnika. Konačno je
slobodan, ima sve što je poželio, ali srce ga vuče u zavičaj.

Serijom Prosjaci i sinovi defilira niz šarolikih i osebujnih likova koje radnja
vodi iz jedne dogodovštine u drugu. Grubost i tragika, na mnogim mjestima
izrasle iz tla i tradicije, smjenjuju se kako epizode serije odmiču sve više s
akcentima humora, tako da serija u svojoj drugoj polovici i po scenariju i po
režijskom postupku sve više poprima komediografski karakter, da bi se na kraju,
u intonaciji, ponovno približila tragičnom i lirskom početku.

Osim niza većih ili manjih uloga, serija se pamti i po nekoliko izvanrednih i
pravih glumačkih kreacija. Među njima je i Kikaš, u intrepretaciji Fabijana
Šovagovića, Matan kojeg glumi Rade Šerbedžija, Vrtirepka Vlaste Knezović i Jokaš
Milana Srdoča. Dilemu oko tumača lika Kikaša Vrdoljak nije imao: Fabijan
Šovagović je bio prvi i jedini redateljev izbor. Odraslog Matana počeo je
glumiti Boris Dvornik, ali zbog teško bolesnog oca raskinuo je ugovor, a Matan
je postao Rade Šerbedžija.

Tadašnju studenticu četvrte godine glume na Akademiji dramske umjetnosti u
Zagrebu Vlastu Knezović, Vrdoljak je gledao u Predstavi Hamleta u selu Mrduša
Donja, redatelja Boška Violića. Kao naturščik u ulozi seoskog djeteta se u
seriji pojavljuje kasniji poznati hrvatski nogometaš i državni reprezentativac,
Ivan Gudelj. O liku Izdiguzice, Vrdoljak je rekao:

Sve je počelo kada je Televizija Zagreb raspisala natječaj za humoristične
serije. Tada su prihvaćena tri scenarija: Naše malo misto, Gruntovčani i
Prosjaci i sinovi. Zora Dirnbach jeste potpisana kao urednica Prosjaka i sinova,
ali o bitnim stvarima vjerojatno je odlučivao Branko Lentić, koji je tada bio
glavni urednik Programa Televizije Zagreb.

Nije bilo poznato je li redatelj Antun Vrdoljak predložio da napiše scenarij,
ili ga je Ivan Raos već imao napisanog, ili je, s obzirom da su zemljaci iz
Imotske krajine, znao da piše roman, pa su i pisanje knjige i scenarija, u
kojima se prikazuju zgode i nezgode obitelji prosjaka, galantara i torbara u
njihovoj borbi za opstanak na tvrdom kamenu, išli nekako usporedno. Vrdoljak je
objasnio:

Serija je snimana tijekom 1971. i početkom 1972., čak i nakon Hrvatskog
proljeća, a Vrdoljak je već bio smijenjen sa mjesta predsjednika Društva
filmskih radnika Hrvatske, upravo zbog Proljeća. Serija je snimana u najgore
vrijeme. Enterijeri su urađeni u privatnom ateljeu na Trešnjevci u Zagrebu. Ta
zgrada i danas postoji. Ostatak je snimljen u Zmijavcima.

Serija je bila snimana po rukopisnom scenariju. Raos je tek poslije objavio
roman. Roman sadrži dosta stranica kojih nema na ekranu. Serija je snimljena
1972. godine, Hrvatsko proljeće ugušeno je i 12 je godina bila zabranjena u
bunkeru. Prvi je put bila emitirana 1984. godine. Komunistički cenzori su iz
serije izbacili nekoliko prizora. Cenzura je negdje otišla i dalje: monolog popa
don Pavla o odseljavanju Hrvata s rodnog kamena su uništili i u filmskom
negativu serije.

Prosjaci i sinovi Ivana Raosa u režiji Antuna Vrdoljaka, također su svjedočili o
nečem novom: kraju crno-bijele televizije i početku televizije u boji. Prosjaci
i sinovi ipak nisu bili pravi vjesnik tog razdoblja, jer su punih 12 godina
proveli "u bunkeru" zbog političkih ožiljaka njegovih autora, međutim, stigli su
novi, puno podobniji reprezentanti. O zabrani emitiranja serije, Vrdoljak je
rekao:

Serija je premijerno emitirana 1984. godine, a dvije, od ukupno trinaest
epizoda, okrznule su i sarajevsku Olimpijadu (8.-19. veljače.). Emitirale su se
između natjecanja u alpskom skijanju i umjetničkom klizanju. Tijekom toga
emitiranja, cenzuriran je jedan dio šeste epizode, kada don Pavao, kojeg je
sjajno utjelovio Miloš Kandić, na samrtnoj postelji govori monolog izravno
upućen Matanu mlađem u kojem samo poziva svoje da ostanu na svome. Ipak, filmski
cenzori su te godine zabranili emitiranje onoga što do tada nisu uspjeli
uništiti. Neki dijelovi onoga što je govorio don Pavao su izbačeni. Vrdoljak je
pokušao montirati integralnu verziju serije, ali su vrlo bitni dijelovi,
nažalost, izrezani i uništen je negativ. Tako da se integralna verzija nikako
nije mogla napraviti.

U neovisnoj Hrvatskoj, serija je doživjela niz repriziranja na HRT-u. Prvo
repriziranje u BiH dogodilo se 2012. na televiziji OBN, a popratila ga je
Slobodna Bosna intervjuuom s redateljem Antunom Vrdoljakom i glumicom Vlastom
Knezović.

Matan, Kikaš, Vrtirepka i mnogi drugi legendarni likovi iz Prosjaka i sinova
popularizirali su Imotsku krajinu pa je i veliki broj fanova ove serije, nakon
njenog premijernog prikazivanja, hodočastio u taj dio Hrvatske i obilazio
lokacije na kojima su snimljene neke od nezaboravnih scena ukupne jugoslavenske
TV i filmske produkcije. Imoćani su se i željeli i znali odužiti svom Matanu. U
kolovozu 2010. otkriven je, u parkiću ispred trgovačkog centra Park & Shop u
Imotskom, spomenik Matanu, za sve one koji ga vole. Na Facebooku, stranica Matan
ima preko 46 tisuća obožavatelja.

Nenad Polimac u svojoj kolumni u Jutarnjem listu, naslovljenom Zaboravljene
zlatne serije, nazvao je Prosjake i sinove svjedokom kraja crno-bijele i početka
televizije u boji, ali ipak ne pravim vjesnikom toga razdoblja zbog 12 godina
zabrane emitiranja. Leon Rizmaul, iz Dokumentarnog programa Hrvatske televizije,
u najavi emitiranja Prosjaka i sinova za Hrvatski vojnik napisao je: "Iako sam
ovu seriju gledao već toliko puta da većinu dijaloga znam napamet, siguran sam
da će me ponovno zalijepiti uz ekran. Dakle, u profesorskom stilu vam poručujem:
riječ je o osnovnoškolskoj lektiri hrvatskog filma i nemamo što razgovarati dok
je ne svladate!". Na IMDbu, serijal je, nakon ocjena više od četristo korisnika,
ocjenjen s 9,1 na ljestvici do 10. Sarajevska Slobodna Bosna ju je nazvala
najboljom domaćom serijom:



https://hr.wikipedia.org/wiki/Napoleon_Bonaparte

Napoleon I. Bonaparte (Ajaccio, 15. kolovoza 1769. – Sveta Helena, 5. svibnja
1821.), bio je francuski vojskovođa, državnik i car.

Kao dijete siromašnog korzikanskog plemića školovao se na francuskoj vojnoj
akademiji i francusku revoluciju dočekao s činom topničkog satnika. U francuskim
je revolucionarnim ratovima brzo napredovao do čina generala i godine 1796.
dobio zapovjedništvo nad francuskim snagama koje su jug zemlje trebale braniti
od Austrijanaca iz Italije. Zahvaljujući svom britkom umu u nizu je bitaka i
vještih manevara porazio nadmoćne austrijske kolonije, osvojio sjevernu Italiju
i prisilio Austriju na sklapanje mira u Campo Formiu 1797.

Njegovi vojni uspjesi i naglo stečena popularnost učinili su ga favoritom
političara i narodnih masa koji su željeli stabilnost nakon godina
revolucionarne anarhije i nasilja. Godinu dana nakon pohoda u Egipat, Napoleon
je godine 1799. izveo državni udar poslije kojega se proglasio prvim konzulom i
zaveo osobnu diktaturu. Godine 1804. proglasio se francuskim carem.

Napoleonova vladavina bila je obilježena sukobom Francuske s Velikom Britanijom,
koji je trajao od godine 1793. do mira u Amiensu 1802. Godinu dana kasnije sukob
je ponovno eskalirao i Napoleon se, nakon poraza u pomorskoj bitci kod
Trafalgara i kraha planova za invaziju Britanskog otočja, morao obračunati s
britanskim kontinentalnim saveznicima. Godine 1805. u bitci kod Austerlitza
porazio je i pokorio Austriju, godine 1806. nakon bitke kod Jene isto je učinio
s Pruskom te formalno okončao Sveto Rimsko Carstvo, da bi nakon pobjede nad
Rusima kod Friedlanda 1807. godine sklopio savez s ruskim carom Aleksandrom I. i
ustanovio tzv. Kontinentalni sustav, čiji je cilj bio ekonomskim embargom
poraziti Britaniju.

U tom trenutku Napoleon je bio na vrhuncu moći, ali je samo godinu dana kasnije
sebi dopustio da bude umiješan u dinastijski sukob u savezničkoj Španjolskoj.
Francuska vojna intervencija i postavljanje Napoleonova brata za kralja dovela
je do svenarodnog otpora, pojave španjolske gerile i prvih ozbiljnih francuskih
poraza. Godine 1809. ohrabrena je Austrija Francuskoj objavila rat što je dovelo
do kratkog ali vrlo krvavog pohoda tokom kojeg je u bitci kod Asperna Napoleon
po prvi put potučen na bojnom polju. Iako je Napoleon taj rat na kraju dobio,
nastojao se od sličnih problema u budućnosti osigurati ženidbom s austrijskom
princezom Marijom Lujzom koja mu je rodila sina.

U međuvremenu je Rusija sve teže trpjela ekonomske posljedice Kontinentalnog
sustava pa ju je godine 1812. Napoleon napao s najvećom vojnom silom dotada
skupljenom. Pohod se krajem godine pretvorio u katastrofu tijekom koje je
izgubljen veći dio Napoleonove Velike Armije. U proljeće 1813. Napoleon se
suočio sa svenarodnim ustankom u Njemačkoj i dotadašnjim saveznicima koji su se
okrenuli protiv njega. U odlučnoj bitci kod Leipziga Napoleon je poražen i
prisiljen na povlačenje u Francuskoj gdje je morao abdicirati i otići u
izgnanstvo na otok Elbu gdje je postavljen za formalnog vladara.

Novi režim kralja Luja XVIII. pokazao se tako nepopularnim da je Napoleon nakon
samo godinu dana sa šačicom pristaša uspio preuzeti vlast i započeti vladavinu
poznatu kao Sto dana. To je razdoblje završilo u lipnju 1815. godine nakon
poraza u bitci kod Waterlooa. Napoleona su zarobili Britanci i zatočili na otoku
Sveta Helena gdje je umro šest godina kasnije.

Godine 1840. njegovi su posmrtni ostaci vraćeni u Francusku gdje je pokopan u
pariškom Domu invalida. Njegov se pogreb smatra jednim od najvećih i
najveličanstvenijih u povijesti.

Zbog svoje kratke ali burne vladavine Napoleon je i danas predmetom velikih
kontroverzi. Jedni ga smatraju beskrupuloznim tiraninom i militaristom čija je
vanjska politika izazvala krvoproliće i pustošenje koje se u Europi nije
ponovilo sve do doba Adolfa Hitlera. S druge se strane navode njegova manje
spektakularna, ali za razvoj europske ekonomije i kulture daleko važnija
dostignuća na polju unutrašnje politike, odnosno cijeli niz liberalnih reformi
kojima je staro feudalno uređenje postupno zamjenjivano modernim kapitalizmom
oličenim u Napoleonovu zakoniku poznatom kao Code civile.

Napoleon se prvi puta oženio 1796. godine Joséphinom de Beauharnais. Joséphine,
Rosa Tascher de la Pagerie, rodila se na Martiniqueu gdje je njena obitelj imala
plantažu šećera. Roditelji su je udali za Alexandra de Beauharnaisa. U braku su
imali dvoje djece, no rastali su se zbog bračnih razmirica. Alexandar je u doba
revolucije bio pogubljen na giljotini. Joséphine se udala za Napoleona uoči
njegova prvog pohoda na Italiju.

Budući da Joséphine Napoleonu nije rodila dijete, on se 1809. razveo. Potom je
1810. oženio devetnaestogodišnju austrijsku nadvojvotkinju Mariju Lujzu, kćer
austrijskog cara Franje I.. Iako nije dobrovoljno ušla u ovaj brak, već sljedeće
godine Marija Lujza rodila je Napoleonu sina, nasljednika prijestolja. Marija
Lujza napustila je Napoleona 1814. kad je prognan na Elbu. Odlukom Bečkog
kongresa dobila je vojvodine Parmu i Piacenzu kojima je vladala od 1816. godine.
Marija Lujza sklopila je još dva braka i umrla 1847. godine.

Sin Napoleona I. i Marije Lujze dobio je ime Francois Charles Joseph Bonaparte.
Kada je Napoleon abdicirao 1815. kao četverogodišnji dječak proglašen je za
francuskog cara pod imenom Napoleon II. Bio je boležljivo dijete i živio je na
dvoru u Schönbrunnu. Također je bio kralj Rima, vojvoda od Reichardsta i princ
od Parme. Nadimak mu je bio Orlić (L’aiglon). Umro je 1832. godine u 21. godini
života.

Grad Toulon nije prihvaćao Francusku Republiku. Proglasio je Luja XVII. (sina
Luja XVI.) kraljem i dopustio da u luku uđu engleski, talijanski i španjolski
brodovi. Napoleon je sudjelovao u opsadi Toulona (1793.) i zamjenjivao je
ranjenog generala. Istaknuo se kao zapovjednik topništva te je dobio čin
brigadnog generala. Tada je imao 24 godine.

Potom je imenovan zapovjednikom francuske vojske u Italiji. U borbama protiv
Austrijanaca porazio je čak četiri austrijska generala koji su u svakoj borbi
bili brojčano nadmoćniji. Uz to su se Napoleonovi vojnici približili Beču na sto
kilometara, što je prisililo Austrijance na potpisivanje mirovnog ugovora u
Campoformiju (1797.). Napoleon je ukinuo Mletačku Republiku. Njen je teritorij
predao Austriji u zamjenu za austrijski teritorij na području Belgije i vlast
nad Milanom.

Veliki protivnik Francuske bila je Velika Britanija. Stoga je Napoleon odlučio
uništiti britansku trgovinu s Indijom osvajanjem Egipta i time gospodarski
oslabiti Engleze. Godine 1798. došao je u Kairo. Porazio je Turke u bitci kod
piramida i zavladao Egiptom. No, kod Abu Qira, u bitci na Nilu, francusku je
flotu uništio britanski admiral Horatio Nelson. Napoleon je u Egipat doveo oko
150 znanstvenika koji su napravili zemljopisne karte, proučavali biljke i
životinje. Pomoću kamena iz Rozete koji je pisan hijeroglifima, demotskim i
grčkim slovima Jean-François Champollion uspio je 1824. godine dešifrirati
hijeroglife.

U Francuskoj je izbila politička kriza, a Austrija je ponovno zavladala
sjevernom Italijom. Stoga je Napoleon potajno napustio Egipat i priključio se
uroti protiv Direktorija. Proveden je državni udar i urotnici su 1799.
uspostavili novu vlast koju su činila trojica konzula – Konzulat. Napoleon je
imenovan Prvim konzulom i postao je neograničeni vladar.

U zemlji je uspostavljena vojna diktatura, vlast je centralizirana, a uloga
parlamenta bila je neznatna. Također su centralizirane financije i osnovana je
državna banka (Banque de France). Građanima su osigurana prava i slobode stečene
u doba revolucije. Svi su bili jednaki pred zakonom i imali su pravo na slobodu
vjeroispovijesti. Zakonom o školstvu otvarane su gimnazije za koje su postojale
stipendije. Cilj školovanja bio je obrazovanje sposobnih činovnika i vojnih
dužnosnika. Ono što je mnogima bilo najvažnije bilo je uspostavljanje mira i
reda u državi. Godine 1802. Ustav je promijenjen te je Napoleon imenovan
doživotnim konzulom.

Kao izabrani doživotni konzul Napoleon se 1804. godine proglasio carem. U
travnju 1803. Britanija je, isprovocirana Napoleonovim agresivnim ponašanjem,
nastavila rat s Francuskom na moru. Dvije godine kasnije Britancima su se
pridružile Austrija, Rusija, Švedska i Napulj. Zbog poraza u pomorskoj bitci kod
Trafalgara, rta na jugu Španjolske, Napoleon je napustio planove o napadu na
Britaniju. Svoju je vojsku usmjerio protiv austrijsko-ruskih snaga te ih 1805.
porazio u bitkama kod Ulma i Austerlitza.

Iste je godine brata Louisa proglasio kraljem Nizozemske, a šogora Joachima
Murata kraljem Napulja. Godine 1806. ukinuo je Sveto Rimsko Carstvo Njemačke
Narodnosti i od njemačkih je država osnovao Rajnsku konfederaciju.

Naredni Napoleonov korak bio je nametanje kontinentalne blokade Velikoj
Britaniji. Europskim državama pod njegovom kontrolom naredio je bojkot britanske
robe. Zbog tih je događaja Pruska sklopila savez s Rusijom i napala je Rajnsku
konfederaciju. No, Napoleon je kod Jene i Auerstadta porazio Pruse. Sljedeće je
godine (1807.) u Tilsitu sklopio mirovni sporazum s ruskim carom Aleksandrom I.
Svome je carstvu pridodao dvije nove države: Vestfaliju, u kojoj je za kralja
postavio brata Jérômea, i Varšavsko Vojvodstvo.

Godine 1807. Napoleon je osvojio Portugal koji nije poštivao kontinentalnu
blokadu, a 1808. Španjolsku u kojoj je za kralja postavio brata Josepha (Josip
I. Bonaparte). Josephov dolazak u Španjolsku potakao je ustanak protiv Francuza,
poznat pod nazivom Poluotočni rat. Napoleon je došao u Španjolsku i ugušio
pobunu, no nakon njegova odlaska borbe su se nastavile. Budući da su Britanci
podupirali Španjolce u pobuni u Poluotočnom ratu, Francuzi su s vremenom
izgubili 300 000 vojnika i velika novčana sredstva. To je utjecalo na slabljenje
Napoleonova carstva.

Ipak, Francusko Carstvo ubrzo je doživjelo najveću ekspanziju. U novom ratu
1809. Napoleon je prinudio Austriju na mir u Schönbrunnu i oduzeo joj je dio
teritorija. Na prostoru hrvatskih i slovenskih zemalja južno od Save osnovao je
Ilirske pokrajine. Također je zavladao Nizozemskom i dijelom sjevernih njemačkih
država.

Zaraćene vojske kretale su se prema Brnu u Češkoj. Napoleon je protivnicima
postavio stupicu kod Austerlitza (današnji Slavkov kod Brna). Odglumio je da se
povlači prema zapadu i sačekao je neprijateljsku vojsku na terenu koji je sam
odabrao. Da se njegova vojska ne bi obeshrabrila, Napoleon je vojnicima objasnio
plan bitke što inače nije bilo uobičajeno. "Dok neprijatelj bude marširao da
opkoli moje desno krilo, izložit će mi svoju bočnu stranu". Bitka se odvijala
prema Napoleonovu planu. Rusi i Austrijanci pokušali su mu presjeći put prema
Beču i Napoleon je namjerno oslabio svoje desno krilo da ga tu napadnu.

Francuski se logor nalazio na sjevernoj strani uzvisine Santon, a južnije je
uzvisina Zurlan s koje je prema jugu tekao potok Goldbach okružen zamrznutim
baruštinama. Napoleon je Lannesov korpus razmjestio na lijevo krilo. Iza
uzvisine Zurlan sakrio je Muratovu konjicu i grenadire. U podnožju Zurlana bio
je 4. korpus. Kao pojačanje tek je trebao doći 1. korpus. Na Goldbachu se malo
ljudi moralo oduprijeti nadmoćnom protivniku. Između Francuza s jedne strane, i
Austrijanaca i Rusa s druge strane, bili su brežuljci Pratzena, uzvisine koja se
proteže oko pet kilometara, visoke do 300 metara s blagim padinama. Napoleon ih
je ostavio slobodne, kao "mamac" protivniku.

Rusku vojsku vodio je već ostarjeli general Kutuzov. Rusi i Austrijanci odlučili
su s glavninom vojske napasti francusko desno krilo, upravo kako je Napoleon
želio. Pri tome su morali podijeliti svoju vojsku da bi napali i druge francuske
jedinice. Upravo je to bila glavna greška. Rusi i Austrijanci radi glavnog udara
na francusko desno krilo oslabili su svoj centar gdje je Napoleon imao glavninu
vojske.

Večer uoči bitke Napoleon je bio siguran u svoju pobjedu. Veselo je objedovao sa
svojim časnicima i jeo svoje, kako se pričalo, omiljeno jelo – pečene krumpire i
crveni luk. Malo se odmorio, a onda je još jednom provjerio položaje. Francuska
trublja za ustajanje oglasila se u 4 sata 2. prosinca 1805., na prvu godišnjicu
carske krunidbe. Bojno polje prekrivala je gusta magla. U 7 sati saveznici su
napali Goldbach i polako napredovali. Vjerovali su da je bitka već odlučena. U
međuvremenu se magla razrijedila, otkrivajući kolone ruske vojske koja se
kretala prema jugu. Austrijsko-ruski centar je slabio. Oko 9 sati francuska se
vojska poput klina zabila u protivnički centar i razdvojila im lijevo i desno
krilo. U 9 sati i 30 minuta slabi je austrijsko-ruski centar bio u potpunom
rasulu i Francuzi su im napali desno krilo. Rusi su bili potučeni. Izgubili su
500 grenadira i 200 članova plemičke viteške garde, osobne careve pratnje.

Istodobno je oko 8 sati pobjedu izvojevalo i francusko lijevo krilo. Oko 14
sati, kad su desno krilo i ruski centar bili slomljeni, Napoleon je naredio
uništenje neprijateljskog lijevoga krila. Francuzi nisu htjeli imati
zarobljenike i uslijedio je pokolj Rusa. Rusi su se pokušali spasiti bijegom
prema jugu, prema zamrznutim baruštinama. Napoleon je naredio da velika baterija
od dvadeset pet topova puca po ledu na baruštinama. Pod udarima topova led je
pucao i oko 2 000 Rusa ugušilo se propavši u baruštinu. Nakon bitke iz baruština
je izvučeno 38 topova i 130 konjskih trupala. U pet sati poslije podne trublje
su označile završetak bitke. Dan kasnije njemački je car osobno došao Napoleonu
s molbom za primirje, a potom je zaključen mir u Bratislavi (26. prosinca), bez
prisustva Rusa. Austrija je izgubila Veneciju, Dalmaciju i Tirol.

Napoleon se vratio u Pariz sa 120 austrijskih i ruskih zastava. Od bronce
zarobljenih topova izlijevan je stup Velike armije koji i danas ukrašava pariški
trg Vendome. Najvišim časnicima Napoleon je podijelio dva milijuna zlatnih
franaka, udovice su dobile trajnu mirovinu, a djeca poginulih mogla su svojim
imenima dodati ime Napoleon.

Sumnjajući da Rusija planira savez s Engleskom Napoleon je napao Rusiju s 600
000 vojnika. U lipnju 1812. Francuzi su ušli na ruski teritorij, no Rusi su se
povlačili paleći sela. Naišli su na Ruse koji nisu htjeli pregovarati.
Mnogobrojna francuska vojska često je bila bez hrane, počele su se širiti
bolesti, a često su ugibali i konji. Do prve, i jedne od najkrvavijih bitaka
toga doba, došlo je kod (Borodina). Napoleon je do te bitke već izgubio polovinu
svoje vojske. Rusi su se odlučili povući i francuska je vojska ušla u (Moskvu).
No, ruski su vojnici zapalili grad i Napoleon se morao povući. Nakon povlačenja
iz Moskve glad, ruska zima i povremeni gerilski napadi ruske vojske uništili su
francusku vojsku od koje je ostalo samo 5000 ljudi. Napoleon je otišao u Pariz i
s novom se vojskom vratio na područje Saske.

Godine 1813. porazio je protivničke vojske kod Lützena, Budišina i Dresdena, ali
je izgubio bitku kod Leipziga. Vratio se u Francusku, a budući da su se njegovi
maršali odbili boriti, pobjednička ga je koalicija prisilila da abdicira.
Protivnici su ga 1814. prognali na otok Elbu koji mu je dan na upravu. Na vlast
u Francuskoj postavljen je Luj XVIII.. iz dinastije Burbon (brat Luja XVI. koji
je za vrijeme Revolucije napustio Francusku). Napoleonova supruga Marija Lujza i
sin Napoleon stavljeni su pod skrbništvo Marijina oca, austrijskoga cara Franje
I. Napoleon nikada više nije vidio ni suprugu niti sina.

Napoleon je iskoristio nezadovoljstvo vladavinom Luja XVIII. te se u ožujku
1815. vratio u Francusku. Trupe koje su poslane da ga zarobe, su mu se
pridružile i tako je preuzeo je vlast 20. ožujka 1815. (vladavina od 100 dana).
Budući da su protivnici odbili sklapanje mira, odlučio ih je napasti. Do bitke
je došlo kod Waterlooa u Belgiji 18. lipnja 1815. Pobjedu su izvojevale engleska
vojska koju je vodio proslavljeni vojvoda od Wellingtona i pruska vojska pod
vodstvom generala Blüchera. Nakon bitke Napoleon je pobjegao u Pariz. Budući da
su mu političari uskratili popodršku, Napoleon je abdicirao i po drugi put
pokušao prenijeti vlast na četverogodišnjeg sina Napoleona II. što je francuski
parlament ovaj put i potvrdio. Potom je pobjegao u Rochefort i tamo se predao
kapetanu britanskog bojnog broda HMS Bellerophon. Britanci su ga prognali na
Svetu Helenu, otočić u južnom dijelu Atlantskog oceana.

S Napoleonom je u progonstvo pošlo i dvadesetak njegovih najvjernijih ljudi
(posluga i nekoliko generala). Vrijeme je provodio diktirajući memoare i
igrajući bilijar. Maštao je o bijegu s otočića površine tek nešto veće od 100
km2. Umro je 5. svibnja 1821. od raka na želucu i pokopan je na Svetoj Heleni.
Godine 1840. njegovi su ostaci preneseni u Pariz na zahtjev kralja Luja-Filipa i
pokopani su u Domu Invalida, gdje se i danas nalaze.

Nekoliko ljudi iz pratnje sačuvalo je za uspomenu uvojke Napoleonove kose.
Šezdesetih godina 20. stoljeća, švedski zubar Sten Forshufvud i još nekoliko
znanstvenika su suvremenim metodama analizirali jedan od tih uvojaka. U kosi su
otkrivene značajne količine otrova arsena. Posumnjalo se da su Britanci sustavno
trovali Napoleona. Kasnije je došlo do spoznaja da je za Napoleonovu smrt kriv
grof Montholon, njegov tadašnji "prijatelj". Smatralo se da je on s razlogom
poslan na Svetu Helenu kako bi likvidirao Napoleona. U vino koje je Napoleon
često pio vjerojatno je bio umiješan arsen. Pristup vinskim bačvama imao je i
grof Montholon. Daljnjim istraživanjem i analizama otkriveno je da je zelena
boja kojom su u to vrijeme bojali zidove sadržavala arsen. Soba u kojoj je živio
Napoleon bila je obojana takvom zelenom bojom. Postojao je još jedan moguć izvor
arsena, bio je to otrov za miševe. Naime, kuća u kojoj je Napoleon boravio na
Svetoj Heleni bila je puna miševa.

Napoleonovi preci živjeli su na području Italije. Jedan predak je u 13. stoljeću
uzeo prezime Buonaparte. Time je želio pokazati da se u sukobu između njemačkog
cara i pape svrstao na pravu stranu (buona parte) uz gibeline i cara, a protiv
guelfa i pape.

U 16. stoljeću Francesco Buonaparte došao je živjeti na Korziku, tada koloniju
Genove.

Nakon bitke za Marengo u Italiji Napoleon je ogladnio i tražio da mu spreme
večeru. Budući da su kola s kuhinjom zaostala za vojskom, kuhar je na brzinu
pronašao jednu kokoš, nekoliko potočnih rakova i dva jaja. Kokoš je ispekao na
maslinovu ulju, dodao ostale sastojke i sve prelio konjakom iz Napoleonove
čuturice. Jelo je nazvao Kokoš à la Marengo. Priča se da je Napoleon toliko
uživao u jelu da je tražio da mu ga spremaju nakon svake bitke.

Hrvatske trupe u Napoleonovoj vojsci poznate su široj svjetskoj javnosti po
jednom detalju svoje uniforme - danas nezaobilaznoj kravati. Tradicionalna odora
s vezanim, oslikanim, maramama oko vrata pobuđivala je pažnju francuskog dvora.
Marame su bile napravljene od različitih materijala, od grubih, koje su nosili
obični vojnici, do svilenih i onih od finog pamuka koje su nosili časnici. Taj
"hrvatski elegantni stil", potpuno nepoznat u tadašnjoj Europi, oko 1650. godine
biva prihvaćen na francuskom dvoru i postaje modni odjevni predmet među
buržoazijom tog vremena kao simbol kulture i elegancije. Osim ljepote, te su
marame bile i u mnogome praktičnije nego do tada nošeni kruti čipkasti
okovratnici francuskih vojnika i časnika.

Hrvatske trupe koje su sudjelovale u Napoleonovom pohodu na Rusiju od kojih se
spominju 1. i 3. pukovnija imale su zadatak štititi Napoleonov uzmak preko
Berezine. Nakon čega je ostalo zabilježeno da se Napoleon zahvalio krajišnicima:
"Hrvati, jučer sam se osobno uvjerio u vašu hrabrost. Stekli ste slavu i neumrlu
čast!".

Marmont u svojim memoarima piše da je Napoleon za Hrvate ustvrdio: "Ja nisam
nikada imao hrabrijih i boljih vojnika." i "Hrvati to su najbolji vojnici
svijeta. Kad bih imao samo 100.000 Hrvata, osvojio bih čitav svijet."

U najvećem francuskom vojnom muzeju Les Invalides nalazi se spomen ploča kojom
Napoleon zahvaljuje hrvatskim vojnicima za njihove zasluge u bitci kod Berezine
1812. godine. U prijevodu tekst ide ovako:

Ova ploča, samo je mali podsjetnik na činjenicu da su hrvatska vojna hrabrost i
slava poznati širom svijeta.

Vrstu kompleksa niže vrijednosti od kojeg pate niski ljudi, psiholog Alfred
Adler nazvao je Napoleonov kompleks. No, Napoleon bio natprosječno visok (168
cm) za svoje doba (prosječna visina Francuza u 18. st. bila je 160 cm), a mit o
njegovom niskom uzrastu pripisuje se razlici između engleskog (2,54 cm) i
francuskog (2,71 cm) mjernog palca, te često pojavljivanje u društvu svoje
tjelesne straže koja se sastojala od natprosječno visokih vojnika.



https://hr.wikipedia.org/wiki/Lipa_(biljka)

Lipa (lat.: Tilia, drugi nazivi: lipac, lipolist, lipa velelista, zimska lipa)
biljni rod iz porodice sljezovki kojemu pripada 46 vrsta drveća čija stabla
dosežu visinu od 25 do 30 metara, a starost i do nekoliko stotina godina.
Cvjetovi lipe su mali, zelenkastožute boje, ugodnog mirisa i grupirani u kitama.
Cvjetanje traje 2 do 3 tjedna, a nekad se dogodi da prođe i za 5 do 6 dana. U
usporedbi sa bagremom mnogo je nepouzdanija. U našim krajevima rastu bijela ili
srebrna lipa (Tilia tomentosa), velikolisna lipa (Tilia grandifolia) i
sitnolisna lipa (Tilia parvifolia). Zahtijeva od vjetrova zaštićena zemljišta s
dosta vlage ili nešto kiše u vrijeme cvjetanja.

Stari Slaveni su živjeli u lipovim šumama. U literaturi se spominje lipa kao
sveto slavensko drvo pa se može zaključiti da su Slaveni prije prijelaza na
kršćanstvo poštivali idolopoklonstvo šume, dakle i mislima bili povezani s
lipom. Prema predaji vršili su obrede i podnosili žrtve lipi kao idol. Običaj
idolopoklonstva lipe zadržao se i kod Slavena koji su napustili staru domovinu
pa utiču ogranke lipe u krov svoje kuće ili stana, da je time očuvaju od gromova
i požara.

Narodna uzrečica kaže: "Cvjetokitna lipo, tebe u svoj srdi, Niti Perun žarkom
strijelom ne nagrdi!"

Uobičajeno je bilo i vjerovanje da lipa čuva čovjeka od zla i uroka. U lipovim
šumama Slaveni su sabirali med i vosak. Medovina ili medica bila je Slavenima
omiljeno piće.



https://hr.wikipedia.org/wiki/Krpelji

Krpelji (Ixodida) su nametnici koji parazitiraju na domaćinu i prenose veći broj
bolesti. Domaćin može biti čovjek ili bilo koji viši sisavac, npr. pas, mačka,
govedo, kao i ptice i gmazovi.

Latinsko ime za krpelje je "ixodides". Krpelji spadaju u skupinu člankonožaca iz
reda Acarina (acari).

Radi se o srodnicima pauka (imaju osam nogu) dugačkim do dva centimetra, žute
ili smeđe boje. Ima ih oko 300 vrsta.

Pridjev "tvrd" odlično odgovara opisu (ixodidae). Krpelja koji se nije
preobrazio pijući krv domaćina je izuzetno teško mehanički uništiti.

Mužjak je malen i crn krpelj koji se priljubi uz ženku koja se hrani i oplodi
ju. Neko vrijeme nakon oplodnje, mužjak krpelja se otpusti i kreće kroz pseće
krzno u potragu za sljedećom partnericom. Ponekad se dogodi da mužjak krpelja
ostaje dugo visiti na ženki.

Oplođena ženka pušta hormone rasta i počne se naglo povećavati. Tijekom
hranjenja iz krvi uzima samo hranjive sastojke, a ostatak ne izbacuje probavom
već ga povraća natrag u domaćina. To izaziva upalne reakcije, pa je na tom
mjestu prokrvljenje još veće, što opet pogoduje ženki krpelja koja se hrani
krvlju.

Nakon što završi s hranjenjem, mješina ženke krpelja je puna hranjivih tvari iz
krvi. Ženka se tada otpusti, proizvede par stotina otrovnih jajašaca koje niti
mravi ne jedu i ugiba.

Kod ljudi, krpelji se načešće zadržavaju na područjima gdje je koža vlažnija i
mekša, kao što je na primjer: koža trbuha, prepona, pazuha i iza uha.

Kod pasa krpelje se može pronaći na prednjem dijelu tijela, poglavito vratu i
glavi.

Za skidanje krpelja sa psa postoje i specijalna kliješta-pinceta. Njih se može
nabaviti u trgovini kućnim ljubimcima. Pinceta u obliku kemijske olovke je
svinuta tako da zaobiđe tijelo krpelja i uhvati ga odmah uz kožu za glavu.
Lagano uvrtanje lijevo-desno je dovoljno da se krpelj otpusti, nakon čega ga
lagano povučete van.

Najopasnije bolesti koje kpelj može prenijeti na čovjeka su lyme borelioza i
krpeljni meningoencefalitis. Za pse je najopasnija babesija.



https://hr.wikipedia.org/wiki/Kre%C5%A1o_Beljak

Krešo Beljak (22. kolovoza 1971., Brežice, Slovenija), gradonačelnik Grada
Samobora, predsjednik HSS-a i predsjednik GO HSS-a u Samoboru.

Krešo Beljak rođen je u Brežicama (Republika Slovenija) 22. kolovoza, 1971.
godine. Pohađao je Osnovnu školu Janko Mišić (kasnije preimenovana u OŠ
Samobor), u gradu Samoboru. Nakon srednje škole, upisao je Prirodoslovno
matematički fakultet u Zagrebu i stekao zvanje profesora zemljopisa. Aktivno
govori engleski i njemački jezik u govoru i pismu. Bio je sudionik Domovinskog
rata između 1990. i 1992.

Beljak je 1999. godine uhićen zbog 4 provale u automobile kojima je ostvario
materijalnu korist reda veličine 1750 kuna, zbog čega je osuđen na osam mjeseci
zatvora uz uvjetnu osudu na tri godine. Beljak je slučaj objasnio mladenačkom
glupošću: "Otvarali smo aute, 30-ak njih, s 50 lipa. To je fora, ide-ne ide,
otvorili ih puno.; ...to me i cijepilo protiv budućih gluposti."

Godine 2016. završio je i poslijediplomski specijalistički studij Vanjske
politike i diplomacije na Fakultetu političkih znanosti u Zagrebu.

Bio je zaposlen kao profesor zemljopisa u Srednjoj strukovnoj školi Samobor do
2008. godine kada odlazi na radno mjesto stručnog savjetnika u JU za upravljanje
zaštićenim područjima i drugim zaštićenim prirodnim vrijednostima na području
Zagrebačke županije.

U svibnju 2003. godine imenovan je za tehničkog tajnika GO HSS Samobor a već u
rujnu 2004. godine preuzeo je dužnost v.d. tajnika GO HSS Samobor. U ožujku
2005. godine, nakon suspenzije organizacije uzrokovane unutarstranačkim sukobima
Županijska organizacija HSS-a Zagrebačke županije imenovala ga je za povjerenika
HSS-a Grada Samobora. Nakon samo dva tjedna prisiljen je podnijeti ostavku te ne
sudjeluje na lokalnim izborima 2005. godine kada HSS u Samoboru gubi
gradonačelnika i odlazi u oporbu.

U srpnju 2005. godine izabran je za predsjednika ogranka HSS-a „Ferdo Livadić“,
no već u listopadu iste godine cijela je Gradska organizacija HSS-a Samobor
raspuštena, zajedno sa svim ograncima.

U travnju 2006. godine, prigodom obnavljanja ogranaka, ponovno je izabran za
predsjednika ogranka HSS-a "Ferdo Livadić" a već u svibnju 2006. godine izabran
je za novog predsjednika GO HSS Samobor, pobijedivši na izbornoj skupštini
protukandidata Pavla Groma sa 75% glasova. Tada postaje članom odbora županijske
organizacije HSS-a Zagrebačke županije te nešto kasnije i članom Stručnih vijeća
HSS-a Republike Hrvatske, gdje se zadužuje za izradu stranačke koncepcije
administrativne podjele Hrvatske. Iako je koncepcija izrađena u suradnji s
vodećim stručnjacima države, te prati ideološku i političku platformu Stjepana
Radića i ostalih osnivača stranka, još uvijek nije uzeta u razmatranje kako bi
postala dio stranačkog programa HSS-a.

Na Glavnoj izbornoj skupštini HSS-a u travnju 2008. godine, s 501 glasom izabran
je za jednog od 30 članova Glavnog odbora HSS-a Republike Hrvatske, te ujedno po
funkciji za člana predsjedništva Županijske organizacije HSS-a Zagrebačke
županije.

Početkom 2009. godine, odbor GO HSS-a Grada Samobora izglasao ga je kao
kandidata za gradonačelnika grada Samobora. Na izborima u svibnju 2009. godine
HSS u Samoboru nastupa samostalno te osvaja rekordnih 6 mandata u Gradskom
vijeću. Beljak zajedno sa zamjenicima iz redova HSS-a (Željko Stanec i Hrvoje
Frankić) pobjeđuje u prvom krugu sa 22,31% u konkurenciji 5 istaknutih kandidata
(Tomislav Masten - HDZ,HSP,HSU 21,65%, Marica Jelenić - HNS 19,98%, Željko Žarko
- SDP 17,34%, Antun Dubravko Filipec - HSLS 16,13%). Uoči drugog kruga izbora,
dobija podršku SDP-a i HNS-a, te pobjeđuje u drugom krugu s 59,99% HDZ-ovog,
HSP-ovog i HSU-ovog kandidata Tomislava Mastena. Dužnost gradonačelnika Samobora
preuzeo je 4. lipnja 2009. godine nakon službene objave rezultata.

Na parlamentarnim izborima u prosincu 2011. godine drugi je na HSS-ovoj listi za
7. izbornu jedinicu, ali lista ne dobija dovoljno glasova za prijelaz izbornog
praga.

U siječnju 2012. godine, na glavnoj izbornoj skupštini HSS-a, izabran je za
jednog od 5 potpredsjednika HSS-a s najvećim brojem glasova od svih 13
kandidata.

U ožujku 2016. godine na Glavnoj izbornoj skupštini, izabran za predsjednika
HSS-a.



https://hr.wikipedia.org/wiki/Ernest_Hemingway

Ernest Miller Hemingway (Oak Park, Illinois, 21. srpnja 1899. - Ketchum, Idaho,
2. srpnja 1961.), američki romanopisac.

Rođen je 21. srpnja 1899. u kući koju je sagradio njegov djed udovac Ernest
Hall. Hemingway je bio drugo od šestero djece dr. Clarencea i Grace Hall. Imao
je četiri sestre i jednog brata. Ime je dobio po svom djedu s majčine strane
Ernestu Hallu i ujaku Milleru Hallu. Oak Park bilo je pretežno protestantsko
naselje u kojem je živjela viša srednja klasa. Kasnije će Hemingway opisati svoj
rodni grad kao grad širokih travnjaka i uskih pogleda na svijet. Iako samo deset
milja udaljen od velikog grada Oak Park je bio u biti konzervativan grad koji se
pokušavao izolirati od liberalnog Chicaga. Sukladno tome Hemingway je odgojen na
tipičan konzervativan način Srednjeg Zapada - strog religijski odgoj i naporan
rad. S ocem je često išao u ribolov na jezero Michigan te u lov u šume koje
okružuju spomenuto jezero. Hemingwayevi su imali i ljetnikovac zvan Windemere na
jezeru Walloon u sjevernom Michiganu. U periodu kada nije bilo škole Hemingway
je tamo redovito provodio praznike. Dok nije boravio u lovu majka ga je
poučavala glazbi. Gospođa Grace bila je talentirana pjevačica koja je imala
namjeru posvetiti se karijeri, ali nakon udaje radije se posvetila mužu i djeci.
Na majčinu žalost mali Ernest nije imao smisla za glazbu. Osnovnu i srednju
školu završio je u Oak Parku. U srednjoj školi uživao je raditi u
srednjoškolskim novinama Trapeze za koje je napisao svoje prve članke s
obaveznom dozom humora u stilu Ringa Lardnera, popularnog satiričara toga doba.
Srednju školu je završio 1917. godine i umjesto da se upiše na fakultet, kao što
su njegovi roditelji očekivali, zaposlio se kao reporter u listu Kansas City
Star. Posao mu je osigurao njegov stric Tyler koji je bio dobar prijatelj s
jednim od urednika lista.

Nakon što je napunio 18. godinu, Hemingway je pokušao stupiti u vojsku. Međutim
nije primljen zbog problema s vidom - slabije je vidio na lijevo oko (što je
vjerojatno naslijedio od majke koja je imala isti problem). No, nakon što je čuo
da Crveni križ traži dobrovoljce koji žele biti vozači ambulantnih vozila odmah
se prijavio. U prosincu 1917. godine Crveni križ ga je primio, a svoje radno
mjesto je napustio u travnju 1918. godine. U Europu je stigao u svibnju 1918.
godine. Dana 8. srpnja 1918. godine ranila ga je austrijska granata koja je pala
nedaleko njega u trenutku kada je talijanskim vojnicima dijelio čokolade i
cigarete. Eksplozija je onesvijetila Hemingwaya, ubila jednog talijanskog
vojnika, a drugom je raznijela noge. Što se kasnije dogodilo, teško je s velikom
točnošću reći. U pismu Hemingwayevu ocu Ted Brumback, jedan od vozača ambulatnih
vozila, napisao je da je Hemingway unatoč 200 šrapnela koji su mu se zabili u
noge našao snage da drugog ranjenog vojnika ponese na leđima do prvog mjesta
gdje mu je mogla biti pružena pomoć. Prije nego što je stigao do cilja u noge ga
je pogodilo nekoliko mitraljeskih metaka.

Iz Italije se vraća u rodni Oak Park u siječnju 1919. godine. Odmah po dolasku
roditelji su ga počeli propitivati o tome što misli raditi u budućnosti.
Prvenstveno su ga silili da se dalje školuje, no Hemingway nije mario za to.
Uskoro je dobio 1.000 USD od osiguranja što mu je omogućilo da narednih godinu
dana ne mora ništa raditi. Za to vrijeme živio je u roditeljskoj kući, a vrijeme
je provodio u knjižnici. Nakon nekog vremena Hemingway se preselio u Chicago, u
jesen 1920. godine, i počeo pisati za list Toronto Star Weekly. U Chichagu je
živio u prijateljevom stanu. Tu će upoznati gospođicu Hadley Richardson i ubrzo
će se zaljubiti u nju. Vjenčali su se u rujnu 1921. godine. Iste godine
Hemingway je pristao pisati za Toronto Star Weekly kao europski dopisnik.
Hemingway i njegova mladenka stoga su se preselili u Pariz 22. prosinca 1921.
godine i nekoliko tjedana nakon toga smjestio se u svoj prvi stan u Ulici
kardinala Lemoinea na kućnom broju 74. Bio je to mizeran stan u kojem nije bilo
tekuće vode i kupaonice. Iako mu je plaća bila 3000 USD Hemingway se nije odmah
uselio u bolji stan. Nešto kasnije ipak se preselio u ulicu Descartes na kućni
broj 39. Zahvaljujući pismu preporuke Sherwooda Andersona Hemingway je u Parizu
upoznao neke poznate pisce i umjetnike i s njime ubrzo sklopio prijateljstva, pa
je tako nastala poznata Izgubljena generacija (The Lost Generation). Među njima
su bili - Ezra Pound, Gertrude Stein, Francis Scott Fitzgerald, Sylvia Beach,
James Joyce, Max Eastman, Lincoln Steffens i Wyndahm Lews. Pored toga upoznao se
i sa Picassom. Hemingwayevo izvještavanje u prvoj godini svog boravka u Parizu
bilo je vrlo obilato. Izvještavao je sa Ženevske konferencije u travnju 1922.
godine, o Grčko-turskom ratu u listopadu, konferenciji u Luasannei i postratnoj
konferenciji u dolini Ruhr početkom 1923. godine. U vrijeme kada je Hemingway
počeo bivati "netko i nešto" u svijetu novinskih reportera i pisaca njegova
supruga je ostala u drugom stanju. Godine 1923. bračni par se preselio u
Sjedinjene Države, gdje su bolnice bile bolje, a kako bi supruga imala bolje
uvjete za porođaj. I dalje je nastavio pisati za Toronto Daily Star. Dana 10.
listopada 1923. rodio se John Hadley Nicanor Hemingway, a u siječnju 1924.
godine obitelj se brodom vraća u Pariz.

U prosincu 1927. godine Hemingway se razveo od svoje prve supruge i oženio s
Pauline Pfeiffer, povremenom reporterkom listova poput Vanity Fair i Vogue.
Zajedno su napustili Pariz i odselili se u Key West na Floridi kako bi započeli
novi život. Tamo će živjeti skoro 12 godina. Iste godine Hemingwayev otac
izvršio je samoubojstvo (pucao si je u glavu) što je bila posljedica sve vidnije
očeve mentalne nesposobnosti. Hemingway je smjesta otputovao u Oak Park kako bi
organizirao očevu sahranu. Naredne godine (1928.) , 28. lipnja, Pauline je
rodila sina Patricka. U siječnju 1929. Hemingway dovršava djelo Zbogom oružje, a
objavljuje ga 27. rujna iste godine. Godine 1931. Pauline rađa još jednog sina -
Gregorya. Bilo je to njihovo drugo dijete i posljednje Hemingwayevo. U ljeto
1933. Hemingway s prijateljem Charlesom Thompsonom putuje po Africi. Još otkako
je čitao Roosveltove zapise o tome kako je kao dječak lovio u Africi Hemingway
je želio iskusiti svoje lovačke sposobnosti protiv najvećih i najopasnijih
životinja na zemlji. Sa 25.000 USD posuđenih od Paulineovog strica Gusa (istog
onog koji im je pomogao kupiti kuću u Key Westu) Hemingway je proveo tri mjeseca
na afričkom kontinentu skupljajući materijale za pisanje svog novog djela.

U ožujku 1937. godine Hemingway je putovao u Španjolsku kako bi izvještavao, za
North American Newspaper Alliance, o građanskom ratu koji je tamo buktio.
Građanski rat doveo je do sukoba u Hemingwayevu domu. Naime, Hemingway tada
susreće mladu spisateljicu Marthu Gellhorn (upoznali su se u Key Westu u Sloppy
Joe baru) s kojom je održavao ljubavnu vezu skoro četiri godine prije nego što
se razveo od Pauline. Osim toga, Pauline se svrstala na stranu fašističkog
režima Franca jer je zastupala izrazita prokatolička stajališta. Istovremeno
Hemingway je podržavao komunističke lojaliste koji su podržavali demokratski
izbaranu vladu. Nakon što se vjenčao s Marthom preselio se na Kubu u veliku kuću
nedaleko Havane. Kuću su nazvali Finca Vigia, a Hemingway ju je ukrasio svojim
trofejima s afričkog safarija. Godine 1940. objavio je svoju knjigu Kome zvono
zvoni koja je pobrala sve najbolje kritike (postigla je također i velik
komercijalni uspjeh - samo u prvih šest mjeseci knjiga se prodala u više od
500.000 primjeraka) te je stoga odlučeno da Hemingwayu bude dodjeljenja
Pulitzerova nagrada. No, konzervativni predsjednik Sveučilišta Columbia uskoro
objavljuje kako te godine neće biti dodijeljenja Pulitzerova nagrada. U proljeće
1944. Hemingway je odlučio otići u Europu kako bi izvještavao s ratišta. Stoga
se uputio u London. Ali uskoro je doživo automobilsku nezgodu u kojoj je
"zaradio" preko 50 šavova. U bolnici ga je posjetila Martha koja je verbalno
umanjivala njegove ozljede i tvrdila kako je za nezgodu kriv on zbog vožnje u
pijanom stanju. Bio je to kraj njihovog braka. No, Hemingway je već u rezervi
imao drugu damu imenom Mary.

U kolovozu 1944. godine Hemingway ulazi u Pariz, navodno među prvima. No, to
nitko ne može sa sigurnošću potvrditi. Ono što je sigurno jest da je Hemingway
"oslobodio" svoj omiljeni bar u hotelu Ritz i proveo nekoliko narednih tjedana
pijući i slaveći svoj povratak u grad koji mu je u mladosti značio jako mnogo.
Jedno vrijeme, u doba 2. svjetskog rata, proveo je i na kineskoj fronti. Jedno
vrijeme bio je službeni reporter Prve armije Vojske Sjedinjenih Država. Tada,
iako nije bio vojnik, sudjelovao je u nekoliko bitaka. U Sjedinjene Države
vratio se u ožujku 1946. godine. Dosta kasnije, 28. listopada 1954. godine,
Hemingwayu je dodijeljena Nobelova nagrada za književnost. Ali Hemingway nije
mogao prisustvovati ceremoniji u Švedskoj. Umjesto toga napisao je govor koji je
pročitao John Cabot, američki veleposlanik u Švedskoj. Naime, u siječnu te
godine Hemingway i Mary letjeli su u maloj Cessni iznad Afrike. Pilot Roy u
zraku je pokušao izbjeći jato ptica ali je zakačio o telefonsku žicu. Avion je
tada ozbiljno oštećen. Hemingway i pilot nisu imali teže ozljede, a Mary je
slomila nekoliko rebara. Potom su se vratili i uzletili s novim avionom i novim
pilotom - Reginaldom Cartwrightom. Leteći iznad Ugande opet su doživjeli nesreću
- avion se zapalio. Mary i Reginald uspjeli su se izvući iz aviona. No,
Hemingway je otvorio izlaz iz aviona udarajući glavom u vrata. Pritom je zaradio
ozbiljne ozljede (fraktura lubanje, dva diska kralježnice su slomljena, desna
ruka i rame su iskočili, lice mu je nagorilo u požaru, oštećen mu je sluh i vid
itd.). U srpnju 1960. Hemingway i Mary napuštaju Kubu i naseljavaju se u mjestu
Ketchum u Idahu. Uskoro su Hemingwaya počele opsjedati ideje o samoubojstvu.
Hemingway je krenuo na terapiju ali se kao posljedica terapije javilo gubljenje
pamćenja. Prvu polovicu 1961. proveo je u razdobljima depresije i paranoje. Dana
2. srpnja 1961. Hemingway je ustao veoma rano, otišao u podrum kako bi iz ormara
izvadio pušku. Potom se popeo stepenicama i smjestio se pored ulaznih vrata gdje
si je pucao u glavu.

Hemingwayeva djela i život imali su značajan utjecaj na američke pisce njegovog
vremena. Velik dio njegovih djela klasici su američke literature, a neka su i
ekranizirana. Hemingway je svoja djela pisao prema vlastitim iskustvima koja je
imao kao ribar, lovac i zaljubljenik u borbe bikova. Njegove pustolovine koje je
doživljavao dovodile su ga nekoliko puta u bliske susrete sa smrću: u
španjolskom građanskom ratu kada je u njegovoj sobi eksplodirala bomba; u 2.
svjetskom ratu ratu kada ga je udario taksi i 1954. (već spomenuto) kada se dva
puta avionom srušio u Africi. U ranim radovima opisuje dva tipa ljudi: jedan
koji čine osobe koje se bore za moralne vrijednosti u koje vjeruju i koji se s
ciničkim nepoštovanjem odnose prema svemu osim vlastitih emocionalnih potreba.
Drugi tip ljudi čine jednostavni karakteri i primitivne emocije, kao što su
lovci na nagrade i borci s bikovima. Njegovi najraniji radovi uključuju zbirku
kratkih priča "Three Stories and Ten Poems"/Tri priče i deset pjesama, 1923.) i
roman "The Torrents of Spring"/Proljetne bujice, u kojem opisuje svoje dječaštvo
u šumama Michigana. Njegovo prvo veće djelo je "In Our Time". Roman koji je
Hemingwayu donio međunarodnu reputaciju je "The Sun Also Rises"/A sunce izlazi,
iz 1926. godine u kojoj opisuje grupu moralno američkih i britanskih boema i
bogataša koji žive u Francuskoj i Španjolskoj, a pripadnici su tzv. izgubljene
generacije u periodu nakon 1. svjetskog rata. Drugi Hemingwayev roman je "A
Farewell to Arms"/Zbogom oružje, 1929., u kojem priča o ljubavi američkog
vojnika koji je vozač ambulantnih kola i britanske medicinske sestre. Nakon
ovoga romana uslijedila su još dva realistična djela: "Death in Afternoon"/Smrt
popodne, 1932. i "Green Hills of Africa"/Zelena brda Afrike,1935.

Sve do kasnih 1930.-ih Hemingway u svojim djelima koristi bespomoćne i poražene
likove, od tada sve izraženije bavi se socijalnim problemima. U djelima "To Have
and Have Not"/Imati i nemati,1937., "The Fifth Column"/Peta kolona i "First
Forty-nine Stories" (1938.) strogo osuđuje ekonomsku i političku nepravdu. U
djelu "For Whom the Bell Tolls"/Kome zvono zvoni, 1940., a čija se radnja odvija
u doba španjolskog građanskog rata govori o tome kako gubitak slobode bilo gdje
u svijetu upozorenje je da je tada slobodna ugrožena u cijelom svijetu. Godine
1952. objavio je djelo "The Old Man and the Sea" (Starac i more), za koje je
1953. dobio Pulitzerovu nagradu, a 1954. i Nobelovu nagradu. Oko 3000 njegovih
rukopisa ostalo je neobjavljeno.



https://hr.wikipedia.org/wiki/Enzim

Enzim je biološki katalizator, protein tj. može utjecati na brzinu kemijske
reakcije.

Enzimi su neophodni za život kakav poznajemo, jer su mnoge reakcije koje se
odvijaju u stanicama organizma prespore te bi vodile do bitno drugačijih
produkata koje organizmu ili ne trebaju, ili bi štetili. Pogreška (genetske
mutacije, nedovoljna proizvodnja, ili hiperprodukcija enzima) jednog jedinog
enzima može biti glavni uzrok teških genetskih poremećaja. Tako je, primjerice,
poremećaj fenilketonurija rezultat pogreške enzima fenilalanin hidroksilaza,
koji katalizira prvi korak u degradaciji aminokiseline fenilalanina. Ako ovaj
enzim ne radi kako treba, i ne degradira aminokiselinu na predviđeni način,
neograničena proizvodnja fenilalanina će dovesti do mentalne retardacije.
Postoji i još čitav niz oboljenja, pod zajedničkim nazivom enzimopatije, čiji je
uzrok mutacija gena, a posljedica nedostatak nekog enzima.

Kao i svi katalizatori, enzimi funkcioniraju na način da snižavaju energiju
aktivacije pojedine reakcije, te je na taj način ubrzavaju, i do nekoliko
milijuna puta. Enzim ostaje nepromijenjen čitavim trajanjem reakcije na koju
utječe što mu omogućava da, kad se jedna reakcija privede kraju, uključi u drugu
potpuno nepromijenjen. Enzimi ne utječu na relativnu energiju između reagenata i
produkata, pa niti na odnosne reakcije. Međutim, ono što enzim ističe među svim
ostalim katalizatorima je njegova specifičnost u pogledu stereokemije, kemijske
selektivnosti i specifičnosti. Osnovna ideja enzima je povezivanje molekula u
reakciji na koju djeluje stvaranjem kompleksa.

Na aktivnost enzima mogu utjecati različite molekule. Inhibitori, prirodni ili
umjetni stvoreni u laboratoriju, su molekule koji ili umanjuju aktivnost enzima,
ili je potpuno uništavaju. Aktivatori su pak molekule koje povećavaju aktivnost
enzima. Inhibitori samoubojice su inhibitori koji se sami ugrade u enzim i
zauvijek ga deaktiviraju. Mnogi lijekovi su ustvari inhibitori enzima. Npr.
aspirin je inhibitor enzima koji rezultira stvaranjem prostaglandina
(inflamantorna molekula), te tako stopira bol i inflamaciju. Otrov cijanid
deaktivira enzim citokrom C oksidazu i na taj način blokira stanično disanje.

Izraz enzim potječe od grč. ένζυμο - zakiseliti. Krajem 1700. i početkom 1800.
su znanstvenici primijetili reakcije koje nastaju probavom mesa pomoću žučnih
kiselina i reakcije koje prate pretvaranje dekstrina u šećer.

Proučavanjem fermentacije šećera u alkohol pomoću kvasca, Louis Pasteur je došao
do zaključka da je fermentacija moguća uslijed postojanja fermenata u kvascu, za
koje se mislilo da su prisutne isključivo u živim organizmima.

1897. su Hans i Eduard Buhner koristili ekstrakte kvasca kako bi fermentirali
šećer bez prisustva živih stanica kvasca u medicinske svrhe. Jedan od načina
čuvanja je bio dodavanje velike količine šećera u ekstrakte. Na svoje
iznenađenje su otkrili da je fermentiran šećer, iako u cijeloj smjesi nije bilo
živih stanica kvasca. Termin enzim je po prvi puta upotrijebljen upravo tada,
pri opisu tvari koju su pronašli u ekstraktu kvasca, a koja je dovela do
fermentacije šećera.

Dugo se smatralo da su svi enzimi po kemijskom sastavu proteini. Međutim, kao
što u biokemiji često biva, imamo izuzetak u vidu nekoliko vrsta ribonukleinskih
kiselina (RNK) koje se specifično nazivaju ribozimi. Smatra se da su RNK
vjerojatno bile i prvi katalizatori u evoluciji žive tvari.

Što se proteinskih enzima tiče, oni čine veliku većinu enzima u ljudskom tijelu
te je njihova funkcija, kao kod svih proteina, određena strukturom. Enzim može
biti:

Monomer je dugačak linearni lanac aminokiselina, koji se uvija na određeni način
i rezultira stvaranjem trodimenzionalne strukture.

Većina enzima je veći od molekula na koje djeluju, i svega desetak aminokiselina
enzima dođe u direktan kontakt s molekulom koja biva transformirana. Područje na
kojem dolazi do izravnog spoja enzima i molekule se naziva aktivno mjesto. Veći
broj enzima ima i dodatna područja za kofaktore koji su potrebni pri
katalizaciji reakcije. Kontakti između molekula na koje djeluju i postojećih
kofaktora ubrzava ili usporava aktivnost enzima po potrebi.

Najuočljivija karakteristika enzima je njihova specifičnost. Emil Fischer je
1890. godine konstatirao da je ova hipoteza korektna uslijed specifičnosti
oblika enzima i molekula na koje oni djeluju. Svaka molekula na koju određeni
enzim utječe, ima točno određeni oblik, pomoću kojeg se molekula poveže na baš
taj enzim. Na primjer, ako je molekula na koju enzim utječe u obliku kocke, a
sam enzim ima dio u obliku trokuta na koji bi se molekula trebala nadovezati, do
povezivanja neće doći, jer u tom slučaju enzim nije namijenjen za tu molekulu.
Ova hipoteza se zato i naziva hipoteza Ključ i brava, jer je svaki ključ
specifičan za svaku bravu koju otključava.

Godine 1958. Daniel Koshland je predložio modifikaciju hipoteze Ključ i brava
koja je nazvana hipoteza Induciranog prilagođavanja (eng. Induced-Fit-Model).
Enzimi su vrlo fleksibilne strukture. Aktivni dio enzima može biti modificiran
kako bi došlo do interakcije molekula i enzima. Lanci aminokiselina se mogu
preklapati na taj način koji bi odgovarao enzimu, kako bi došlo do interakcije,
i na taj način enzim mogao izvršiti svoju katalitičku funkciju. U jako rijetkim
slučajevima, molekula se pri ulasku u aktivni dio može prilagoditi enzimu, kako
bi došlo do interakcije enzima i molekule. Analogija slična ovoj je na primjer
kada oblačimo rukavicu, i kako se rukavica prilagođava našoj ruci, kako bi se
savršeno prilagodila ruci.

Neki enzimi su kao samostalne jedinice same sebi dovoljne da bi bile potpuno
aktivne, tj. nisu potrebni dodatni faktori da bi se ta aktivnost postigla.
Međutim, nekim enzimima su potrebne molekule koje bi pomogle pri aktiviranju
enzima. Te molekule se zovu kofaktori. Kofaktori mogu biti neorganskog
porijekla, kao na primjer ioni metala, ili mogu imati organsko porijeklo, i kao
takvi se nazivaju koenzimi.

Enzimi kojima su potrebni kofaktori, a trenutno ih nemaju nazivaju se apoenzimi.
Enzim koji je povezan sa svojim kofaktorom, naziva se holoenzim, i taj oblik
predstavlja aktivni oblik enzima. Većina kofaktora nije kovalentno povezana s
enzimima, ali ima i onih koji su kovalentnim vezama povezani za enzim. Takvi
kofaktori se nazivaju prostetska grupa. Npr. kofaktor hem je povezan kovalentnom
vezom za hemoglobin.

Većina kofaktora su ili regenerirani ili kemijski nepromijenjeni tijekom i nakon
reakcije u kojoj sudjeluju. Veliki broj kofaktora su derivati vitamina i služe
kao transportna tijela za transport elektrona, atoma ili funkcionalnih grupa, od
enzima k molekuli. Najčešći primjeri su NAD i NADP, koji su transportna tijela
za elektrone, i Koenzim A, koji je transportno tijelo za acetilnu grupu.

Kao sa svim katalizatorima, sve reakcije na koje utječe enzim, tj. koje su
katalizatorskog tipa, moraju biti spontane, odnosno vrijednost Gibsove slobodne
energije mora biti negativna. Bez enzima reakcije se kreću u istom pravcu kao i
s enzimom, ali mnogo manjom brzinom, a uloga enzima je povećanje brzine
reakcije. Međutim, nekatalizirane spontane reakcije mogu dovesti do drugačijih
produkata od kataliziranih reakcija, tj. od reakcija u kojima su prisutni
enzimi. Također enzimi mogu utjecati na više reakcija istovremeno, tako da ona
reakcija koja je s termodinamičke točke gledišta bolja, tj. ima veće šanse da
bude realizirana, može povući sa sobom onu reakciju koja nije, i na taj način
obe reakcije su realizirane. Na primjer, cijepanje jedinjenja koje posjeduje
vrlo veliku energiju ATP (Adenozin-tri-fosfat) je s termodinamičke točke
gledišta uspješna reakcija, i ona zauzvrat pomaže reakcijiama koje nisu, a na
koje istovremeno djeluje isti enzim kao i na cijepanje ATP reakcije.



https://hr.wikipedia.org/wiki/Argentina

Argentina je država u Južnoj Americi, smještena između Anda na zapadu i
Atlantskog oceana na istoku. Na sjeveru graniči s Paragvajem i Bolivijom, na
sjeveroistoku s Brazilom i Urugvajem, a na zapadu s Čileom.

Dobila je svoje ime po latinskoj riječi "argentum", što znači srebro, plemenitoj
kovini, koja je bila povod za europsku kolonizaciju.

Područje današnje Argentine bilo je rijetko naseljeno prije dolaska europskih
kolonista. Indijanski narod Diaguita živio je na prostoru sjeverozapadne
Argentine, uz rub Carstva Inka, a nešto istočnije narod Guaraní.

Prvi Europljani pod vodstvom Ameriga Vespuccia dolaze 1502. Španjolci
uspostavljaju stalnu koloniju na mjestu današnjeg Buenos Airesa 1580, kao dio
Potkraljevstva Peru. Nakon uspostavljanja Potkraljevstva Rió de la Plata 1776.
koje je obuhvaćalo današnje države Argentinu, Paragvaj, Urugvaj i veći dio
Bolivije, Buenos Aires postaje važna luka. Zbog proizvodnje privrednih dobara i
iz političkih razloga postupno se razvija u jedan od najvažnijih trgovačkih
centara u regiji.

Potkraljevstvo se nakon kratkog vremena raspalo zbog unutrašnjih neslaganja i
manjka potpore iz Španjolske kada je Napoleon Bonaparte srušio Španjolsko
kraljevstvo.

Neuspjeli britanski pokušaj invazije 1806.-1807. osnažio je samopouzdanje
stanovništva. Buenos Aires 1810. formira vlastitu huntu i poziva ostale
pokrajine da se pridruže. Različiti politički pogledi odugovlače formalnu objavu
neovisnosti, a u međuvremenu Paragvaj proglašava vlastitu neovisnost. Konačno 9.
srpnja 1816. Kongres proglašava neovisnost od Španjolske. Ropstvo je ukinuto
1840. godine, u trenutku kad je u državi preostalo tek oko 300 crnih robova.

U drugoj polovici 19. stoljeća Argentina se razvija zahvaljujući modernijim
poljoprivrednih tehnikama i izlasku na svjetsko tržište. U to vrijeme zajedno s
Brazilom i Urugvajom vodi rat protiv Paragvaja (1865 - 1870).

Većim dijelom kasnije povijesti izmjenjuju se vlasti i vojne diktature.
Socijalne i političke prilike dovode do uspona Juana Peróna koji dolazi na vlast
1946 i provodi agresivnu politiku osnaživanja države. Veliku podršku dobiva od
supruge Eve Perón, poznatije kao Evita Perón. Perónov drugi mandat prekida 1955.
vojna hunta koju vodi Eduardo Lonardi i Perón odlazi u progonstvo no ostaje
popularan u Argentini.

Tijekom 1960-ih godina izmjenjuju se vojne i civilne vlasti, pokušavajući se
nositi sa smanjenim ekonomskim rastom i socijalnim problemima. Cijelo desetljeće
traju sukobi peronista i antiperonista. Uz potporu pristaša Perón se vraća iz
progonstva i osvaja pobjedu na izborima 1973. Umire 1974. a vlast ubrzo
preuzimaju militaristi. Država ostaje pod pritiskom ekonomskih problema i
rastućeg terorizma.

Ponovo slijedi razdoblje diktature u kojem vojska provodi oštre mjere protiv
svih koji joj se protive.Svrgnuta je Isabel Peron, a na vlast tenkovima i
oružjem dolazi deveteročlana vojna hunta koju predvodi Jorge Rafael Videla.
Proces je poznat pod nazivom "prljavi rat" i odnosi velik broj života uz kršenje
ljudskih prava. Konzervativnije liste navode između 10 000 i 30 000 "nestalih"
osoba - uhićenih i potajno ubijenih bez suđenja u razdoblju 1976.-1983.
Militaristički režim osim protivljenja stanovništva dolazi u krizu i zbog
nerješavanja ekonomskih problema, korupcije, te poraza od Ujedinjenog
Kraljevstva u ratu za Malvinske otoke 1982. Pod pritiskom javnosti dopušta se
osnivanje političkih stranaka, polako vraćaju političke slobode, te 1983.
raspisuju demokratski izbori.

Ande,smještene na zapadu Argentine,zauzimaju gotovo trećinu njezine površine. U
najvišim dijelovima,to je područje snježne klime.Smanjena je mogućnost
prodiranja vlažnih masa zraka preko Anda,pa istočni dijelovi Anda primaju malu
količinu padalina.

Gran Chaco je do 600 km široka ravnica na sjeveru,koja je nastala taloženjem
mladih nanosa gline i pjeska andskih tekućica. U istočnim dijelovima nalaze se
prostrana plitka udubljenja i močvare u kojima nestaje veliki dio vode tokova s
Anda. To je prostor stepske klime s razvijenim stočarstvom.

Međurječje (Entre Rios,argentinska Mezopotamija) nalazi se između rijeka Uruguay
i Parane,a riječ je o nizini na području umjereno tople kišne klime.

Pampe se nalaze južno od Gran Chaca i zauzimaju veliku površinu.To je
najnaseljeniji i gospodarski najaktivniji dio Argentine.To je prostor stepske
klime s padalinama tijekom cijele godine. Najveći dio prekriven je stepom koja
na jugu prelazi u pustinju Patagoniju.

Patagonija je jug Argentine,područje pustinjske klime koja na krajnjem jugu
prelazi u sniježnu klimu.Prirodnu vegetaciju Patagonije čini oskudna trava.

Značajnije morske i riječne luke za međunarodni promet su morske luke Bahía
Blanca i Necochea, morsko-riječne luke Buenos Aires, La Plata i Río Gallegos te
riječne luke Rosario i Santa Fe.

Gospodarstvo Argentine oslanja se na bogate prirodne resurse, izvozno
orijentiranu poljoprivredu i raznoliku industriju. Zbog političkih previranja u
prošlosti je bilježila velike uspone i padove. Od kraja 1970-ih nagomilan je
ogroman vanjski dug, a visoka inflacija je dostizala maksimum u razdoblju
1989.-1991. Zbog ekonomske krize vlada je pokrenula procese liberalizacije,
deregulacije i privatizacije. Radikalnim monetarnim reformama 1991. argentinski
peso je vezan uz američki dolar i usvojena nova monetarna politika.

Ekonomija se počela oporavljati 2002. bolje nego su predviđali strani i domaći
analitičari. Nakon desetljeća tržišnih reformi postižu se dobri rezultati,
naročito u izvozu, no još uvijek ostaje pitanje velike zaduženosti.

Najznačajnije djelatnosti suvremenog argentinskog gospodarstva su turizam,
industrija i poljoprivreda.

Poljoprivredom se ostvaruje četvrtina narodnog dohotka,budući da je Argentina
veliki izvoznik poljoprivrednih proizvoda. U ratarskoj proizvodnji prevladavaju
žitarice. Argentina je također poznata u svijetu po proizvodnji soje, pamuka,
duhana i šećerne trske. Agrumi se uzgajaju u Međurječju.

Industrija Argentine vrlo je raznovrsna i proizvodnjom zadovoljava većinu
domaćih potreba. Osobito se ističu metalurgija, petrokemija te automobilska,
elektrotehnička i prehrambena industrija. Najvažnija središta su Buenos Aires,
Cordoba i Rosario.

Podrobniji članak o temi: Argentinske pokrajine Argentina je podijeljena na 23
provincije i područje glavnog grada, Buenos Airesa. Provincije imaju široku
samoupravu.

Pretkraj španjolske kolonijalne vlasti u Argentini je živjelo tek oko 400 000
popisanih stanovnika, pretežno u Buenos Airesu i okolini. Argentinci su
mješavina različitih nacionalnih i etničkih grupa, dominantno potomaka
talijanskih i španjolskih doseljenika koji zajedno čine oko 88% populacije.
Valovi doseljavanja iz mnogih europskih zemalja stigli su u Argentinu krajem 19.
i početkom 20. stoljeća: Velšani, Nijemci, Francuzi, Britanci, Irci, Poljaci,
Rusi, Ukrajinci, Hrvati, Srbi i drugi, te manji broj azijskih doseljenika.

Izvorno indijansko stanovništvo broji oko 700 000 pripadnika koncentriranih
uglavnom na sjeveroistoku, sjeverozapadu i jugu zemlje. No i u tim krajevima
veći utjecaj imaju mestici miješanog europskog i indijanskog podrijetla iako
čine oko 40% stanovništva u domorodačkim područjima. 1 165 570 argentinskih
državljana govori nekim od indijanskih jezika kao materinskim, a
najrasprostranjeniji su kečuanski (800 000), guarani (200 000) i mapuche (100
000).

Među religijama prevladava katoličanstvo. U ustavu Argentine stoji obveza države
podupirati katoličanstvo u državi no jamči i slobodu vjeroispovijesti. Osim
katolika, postoji i veći broj pripadnika židovske religije i protestanata.

U okvirima književnosti, argentinski najpoznatiji pisac je Jorge Luis Borges,
koji je u svjetskim krugovima smatran jednim od najvećih književnika dvadesetog
stoljeća. Pisao je pjesme, kratke priče i eseje. Za književnost Argentine
također su bitni: Adolfo Bioy Casares i Julio Cortázar. Bioy Casares je pisao
knjige u suradnji s Borgesom. Cortázar je bio dobrovoljni izbjeglica u Europu
tijekom vladavine Juan Domingo Peróna; Borges je također imao problema s
Peronom, te je s radošču pozdravio njegov pad 1955., da bi kasnije počeo
vjerovati u vojne diktature. Borges i Cortázar umiru u inozemstvu: Borges u
Ženevi 1986., a Cortázar u Parizu 1984.

Ernesto Che Guevara podrijetlom je Argentinac, rođen u Rosariju. Osim njegove
oružane borbe i njegove suradnje s Fidel Castrom i režimom na Kubi, napisao je
Dnevnik motociklista, o svojim putovanjima po Argentini i Južnoj Americi, koja
su pretočena u film.

Mafalda, crtić animatora Quino (Joaquín Lavado), postaje svjetski poznat uskoro
nakon izdavanja. Serija komičnih stripova prikazuje svjetske probleme kroz oči
male djevojčice Mafalde, te njenih rođaka i prijatelja.



https://hr.wikipedia.org/wiki/Slavonija

Slavonija je povijesna regija u istočnoj Hrvatskoj. Leži između rijeke Drave na
sjeveru (granica s Mađarskom), Save na jugu (granica s BiH) i Dunava na istoku
(granica s Srbijom). Slavonija je glavna žitnica i poljoprivredno najrazvijeniji
dio Hrvatske.

Regija je prvotno bila dio rimske pokrajine Panonije, a nakon propasti Rimskog
Carstva, naseljavaju je Slaveni. Lokalna plemena ovdje stvaraju svoju prvu
državu, koja će stupiti u savez s Avarima. Prije dolaska mađara u Panoniju,
Slaveni formiraju relativno usko povezanu zajdnicu sve od zapadnih Karpata do
Sjevernog Balkana, te ćine većinu stanovništva na zapadnoj obali Dunava sve do
Alpa. Slavonija se u to doba proseže od današnje zapadne Vojvodine do Istočnih
Alpa. Stanovnici regije sebe identificiraju jednostavno kao "slaveni", odnosno
"sloven(c)i/slavon(c)i", tako ih identificiraju i njihovi jugo-zapadni susjedi
latini kao Sclaveni, dok ih susjedi Bavarci identificiraju kao Vendi sve od
njihove najzapadnije inačice oko izvora rijeke Drave do Dunava. Tomislav I.
osvaja dio panonskih kneževina pa 925. godine one postaju dio Hrvatske
Kraljevine. 1091. godine regiju osvajaju mađari, 11 godina prije ostatka
tadašnje hrvatske države. Tada postaje administrativna jedinica nezavisna od
Hrvatske, i takva ostaje sve do 19. stoljeća. Nakon poraza hrvatsko-mađarske
vojske u bitci na Mohačkom polju 1526. regija prelazi u vlast Osmanskog Carstva.
12. ožujka godine 1689. na brdu Sokolovcu kod Požege, fra Luka Ibrišimović je s
narodnom vojskom razbio Turke, te je tom prigodom dobio nadimak Sokol. Fra Luka
i njegova narodna vojska odigrali su veliku ulogu u oslobođenju Slavonije.
Mirovnim sporazumom u Srijemskim Karlovcima 1699., dolazi pod Habsburšku krunu
zajedno s ostatkom Hrvatske, ali postaje drugačija geografska i administrativna
jedinica od one prijašnje srednjovjekovne. Tamo gdje je ranije Slavonija bila
regija između rijeke Drave i Kupe, Habsburška Slavonija je bila njezina
istočnija varijanta rijetko naseljenih teritorija između Drave i Save. U prvo
vrijeme Habsburške vladavine bila je autonomno kraljevstvo, dok su južni
dijelovi bili dio Vojne krajine, pod upravom Ratnog vijeća u Beču. Nakon
revolucije 1848. Hrvatska i Slavonija čine autonomnu Hrvatsko-Slavonsku regiju,
koja 1867. dolazi u ugarski dio monarhije. 1881.Vojna krajina se konačno
sjedinjuje s civilnom Hrvatskom, čime se cijela regija opet nalazi pod hrvatskom
vlašću.

Nakon raspada Austro-Ugarske, Slavonija postaje dio Kraljevine Jugoslavije, gdje
je od 1929. dio Savske banovine. Za vrijeme 2. svjetskog rata spada u njemačku
okupacijsku zonu Nezavisne Države Hrvatske, a nakon rata postaje dio
Socijalističke Republike Hrvatske, unutar SFRJ.

Nakon što je Hrvatska proglasila nezavisnost 1991., srpsko stanovništvo osnovalo
je vlastitu državu od dijelova istočne i zapadne Slavonije. Istočni dio je
nazvan Autonomna srpska regija Slavonije, Baranje i zapadnog Srijema, a
sadržavala je područja istočno od Osijeka, Vinkovaca i sjeveroistočno od Županje
(cijela Baranja, gradovi Vukovar i Ilok). Zapadni dio sadržavao je područje oko
sela Okučani i veći dio planine Psunj. U svibnju 1995. Zapadna regija je vraćena
Hrvatskoj nakon vojne operacije Bljesak. Istočna regija je predana mirovnoj
misiji Ujedinjenih Naroda (UNTAES) 1996., a 1998. vraćena je Hrvatskoj.

Na poljoprivrednim površinama uzgajaju se većinom žitarice (pšenica i kukuruz),
industrijsko bilje (šećerna repa, uljarice, krmno bilje i duhan), te u nešto
manjoj mjeri voće (jabuke, kruške, šljive). U istočnom dijelu razvijeno je i
vinogradarstvo. U stočarskoj proizvodnji prevladava govedarstvo i svinjogojstvo.
Razvijeno je i ribnjačarstvo.

Slavonske šume pružaju važan izvor drvne građe (posebno visokokvalitetni hrast
lužnjak) . Iskorištavanje šuma, koje je započelo još sredinom 19. stoljeća, i
danas je vrlo aktivno, ali zbog nerazvijenosti procesa obrade, ne predstavlja
posebno profitabilnu gospodarsku granu.

Zahvaljujući brojnim riječicama i potocima, očuvanim šumama, sačuvan je
tradicionalni lovni i ribolovni turizam, te seoski turizam. Slavonija i Baranja
su idealne destinacije za turiste koji žele provesti odmor u miru i tišini,
daleko od gradskih gužvi. Slavoniju okružuju tri rijeke: Sava, Drava i Dunav
tvoreći prostor iznimne ljepote s bogatim šumama, pašnjacima i brežuljcima. U
Slavoniji su brojni dvorci i ljetnikovci koji su nekad pripadali bogatim
obiteljima, te daju posebnu draž ovom dijelu Hrvatske. Najveći grad u Slavoniji
je Osijek, smješten na rijeci Dravi, predstavlja zanimljivu turističku
destinaciju s brojnim parkovima, kulturnim spomenicima i brojnim zabavnim
sadržajima.

Baranja je prirodno najbolje izdvojena cjelina. Prostire se između Drave, Dunava
i granice sa Mađarskom. Na mjestu gdje se spajaju rijeke Dunav i Drava, priroda
je napravila osobit fenomen Park prirode Kopački rit. Kopački rit bogat je
životinjskim i biljnim svijetom. 1967. god. proglašen je parkom prirode, a uže
područje zoološkim rezervatom. Veća mjesta na području Slavonije i Baranje su:
Osijek, Vukovar, Vinkovci, Slavonski brod, Požega, Daruvar, Nova Gradiška,
Kutjevo, Županja, Đakovo, Našice, Virovitica. Većina smještaja su pansioni sa
apartmanima i sobama ili hoteli. Glavna turistička ponuda Slavonije i Baranje
bazirana je na lovnom turizmu, ribolovu, te seoskom turizmu tj. agroturizmu.

Većina stanovništva su Hrvati, dok su Srbi najveća nacionalna manjina. Podaci su
iz popisa stanovništva 2011.

U Istočnoj je Hrvatskoj prema rezultatima posljednjega popisa stanovništva iz
2011 godine živjelo ukupno 806.192 stanovnika, ili 19.8% ukupnog stanovništva
Hrvatske. U odnosu na 1991. godinu (977.391 stanovnik) zabilježena je ukupna
depopulacija ili pad ukupnoga broja stanovnika od 13.5% (apsolutno za 171 199
osobe).



https://hr.wikipedia.org/wiki/Shizofrenija

Shizofrenija je psihijatrijski poremećaj koji označava često kroničnu, ozbiljnu
mentalnu bolest koja primarno pogađa našu sposobnost razmišljanja, s otežanom
percepcijom stvarnosti, što uzrokuje promjenu ponašanja i neugodne osjećaje, te
slabim izražavanjem emocija. Najčešće manifestacije uključuju zvučne
halucinacije, paranoju, bizarne deluzije, ili neorganizirani govor i misli, te
su praćene značajnim socijalnim i radnim disfunkcijama. Prvi se simptomi obično
javljaju u mladih odraslih ljudi, s globalnom životnom prevalencijom od oko
0.3–0.7%. Dijagnoza se donosi na temelju promotrenog ponašanja, te pacijentovih
iznesenih iskustava.

Genetika, okoliš, neurobiološki i psihološki faktori, te društveni procesi,
važni su čimbenici koji sudjeluju u razvoju ove bolesti. Postoje naznake da neke
psihoaktivne droge i lijekovi na recept uzrokuju ili pogoršavaju simptome.
Trenutna istraživanja fokusiraju se na ulogu neurobiologije, iako do sada nije
pronađen ni jedan organski uzrok. Velik broj mogućih kombinacija simptoma
potaknuo je raspravu predstavlja li dijagnoza jedan poremećaj ili više
diskretnih sindroma. Unatoč etimologiji termina porijeklom iz Grčkih korijena
skhizein(σχίζειν, "podijeliti se") i phrēn, phren- (φρήν, φρεν-; "um"),
shizofrenija ne znači “podijeljenost uma” te nije isto što i disocijativni
poremećaj osobnosti, također poznat kao "poremećaj višestruke ličnosti" ili
"podijeljena ličnost". Ovaj se poremećaj u percepciji javnosti često miješa sa
shizofrenijom.

Glavna komponenta liječenja su antipsihotici, koji prvenstveno inhibiraju
aktivnost dopaminskih (ponekad i serotoninskih) receptora. Psihoterapija te
strukovna i socijalna rehabilitacija, također su važni u liječenju. U
ozbiljnijim slučajevima, gdje postoji opasnost ozljeđivanja sebe i drugih, može
postojati potreba za prisilnom hospitalizacijom, iako su danas hospitalizacije
rjeđe i traju kraće nego u prošlosti.

Smatra se da ovaj poremećaj većinom utječe na kognitivni (umni) aspekt, ali
obično pridonosi i kroničnim problemima vezanim uz ponašanje i emocije. U ljudi
koji boluju od shizofrenije postoji veća vjerojatnost za razvoj dodatnih
(komorbiditetnih) stanja, uključujući kliničku depresiju i anksiozne poremećaje;
pojava zlouporabe psihoaktivnih tvari tijekom života je gotovo 50%. Društveni
problemi su česti, uključujući dugotrajnu nezaposlenost, siromaštvo, te
beskućništvo. Prosječni životni vijek ljudi s ovim poremećajem je 12 do 15
godina kraći od zdravih ljudi, što je rezultat većeg broja fizičkih zdravstvenih
problema i veće stope samoubojstava (oko 5%).

Osoba kojoj je dijagnosticirana shizofrenija može iskusiti halucinacije
(najčešće se navode zvučne halucinacije: najčešće glasovi), deluzije (često
bizarne ili deluzije proganjanja), i neorganizirane misli i govor. Posljednje
navedeno može varirati od gubitka tijeka misli, do rečenica samo djelomično
povezanih u značenju, pa do nesuvislosti poznate kao shizofazija ("salata
riječi") u težim slučajevima. Društveno povlačenje, nemar u oblačenju i
higijeni, te gubitak motivacije i moći rasuđivanja, sve su to učestale pojave
vezane uz shizofreniju. Često postoji primjetan obrazac emocionalnih poteškoća,
na primjer manjak emotivnih reakcija. Poremećaj u socijalnim spoznajama povezan
je sa shizofrenijom, kao što su i simptomi poput paranoje; društvena
samoizolacija je česta pojava. Poteškoće s radnim pamćenjem i dugotrajnim
pamćenjem, pažnjom, izvršnim funkcioniranjem, te brzinom obradbe informacija
također se često javljaju. U jednom rijetkom podtipu, osoba može biti većinom
nijema, te ostati nepomična u bizarnim položajima, ili pokazivati besciljnu
uznemirenost, što su sve znakovi katatonije.

Kasna adolescencija i rana odrasla dob razdoblja su u kojima učestalost
shizofrenije dostiže vrhunac, što se podudara s godinama kritičnim za socijalni
i profesionalni razvoj mladih odraslih osoba. U 40% muškaraca i 23% žena kojima
je dijagnosticirana shizofrenija, poremećaj se javlja prije dobi od 19 godina. S
ciljem minimaliziranja prekida u psihičkom razvoju povezanih sa shizofrenijom, u
posljednje vrijeme puno je truda uloženo u prepoznavanje i liječenje prodromalne
(pred-početne) faze bolesti, koja je primijećena čak do 30 mjeseci prije početka
simptoma. Oni koji kasnije razviju shizofreniju mogu iskusiti prolazne ili
samoograničavajuće psihotične simptome, kao i nespecifične simptome poput
društvenog povlačenja, iritabilnosti,disforije, i nespretnosti tijekom
prodromalne faze.

U ranom 20. stoljeću, psihijatar Kurt Schneider nabrojao je vrste psihotičnih
simptoma za koje je smatrao da razlikuju shizofreniju od drugih psihotičnih
poremećaja. Ovi simptomi se zovu primarni simptomi ili Schneiderovi primarni
simptomi. Oni uključuju deluzije kontrole od strane vanjske sile; vjerovanje da
su misli umetnute ili oduzete iz vlastitog svjesnog uma; vjerovanje da su
vlastite misli emitirane drugim ljudima; čujenje halucinatornih glasova koji
komentiraju vlastite misli ili radnje ili razgovaraju s drugim halucinatornim
glasovima. Iako su značajno pridonijeli današnjim dijagnostičkim kriterijima,
specifičnost primarnih simptoma je upitna. Provjera dijagnostičkih studija
provedena između 1970. i 2005. utvrdila je da ove studije ne potvrđuju niti
odbacuju Schneiderove tvrdnje, te je sugerirano da primarne simptome treba manje
naglasiti u budućim inačicama dijagnostičkih sustava.

Shizofrenija se često opisuje u smislu pozitivnih i negativnih (ili
deficitarnih) simptoma. Pozitivni simptomi su oni koje većina ljudi normalno ne
iskusi, ali su prisutni u ljudi koji boluju od shizofrenije. Oni uključuju
deluzije, poremećaje mišljenja i govora, te taktilne, zvučne, vidne, olfaktorne
i gustatorne halucinacije, koje se tipično smatraju manifestacijama psihoze.
Halucinacije su obično povezane sa sadržajem teme deluzija. Pozitivni simptomi
obično vrlo dobro reagiraju na liječenje. Negativni simptomi su manjak normalnih
emocionalnih odgovora ili drugih procesa mišljenja, te slabije odgovaraju na
liječenje. Oni uključuju ravnodušnost ili otupjele emocije, siromaštvo govora
(alogija), nemogućnost doživljavanja zadovoljstva (anhedonija), manjak želje za
stvaranjem veza s ljudima (asocijalnost), te manjak motivacije (avolicija).
Istraživanja predlažu da negativni simptomi više pridonose niskoj kvaliteti
života i funkcionalnom invaliditetu, te su veći teret drugim ljudima nego
pozitivni simptomi. Ljudi s izraženim negativnim simptomima često imaju povijest
slabe prilagodbe prije početka bolesti, a odgovor na liječenje je često
ograničen.

U razvoju shizofrenije ulogu igra kombinacija genetike i okolišnih čimbenika.
Ljudi s obiteljskom povijesti shizofrenije koji pate od prolazne ili
samoograničavajuće psihoze imaju 20 do 40% šanse da će biti dijagnosticirani u
tijeku jedne godine.

Procjene nasljednosti variraju radi poteškoća u odvajanju učinka genetike i
učinka okoliša. Najveći rizik za razvoj shizofrenije imaju oni kojima rođak u
prvoj liniji boluje od shizofrenije (rizik je 6.5%); više od 40% jednojajčanih
blizanaca od onih koji pate od shizofrenije su također zahvaćeni. U bolest je
vjerojatno uključeno mnoštvo gena, od kojih svaki ima mali utjecaj i nepoznat
prijenos i ekspresiju. Velik broj mogućih kandidata, uključujući specifične
lokuse za varijacije broja kopija, NOTCH4, i histonske proteine. Nekoliko
izučavanja genomskih asocijacija poput bjelančevina cinkovih prstiju 804A
također je povezano s bolešću. Čini se da postoji značajno preklapanje u
genetici shizofrenije i bipolarnog poremećaja.

Ako pretpostavimo da ne postoji nasljedna osnova, jedno od pitanja koje
evolucijska psihologija postavlja je zašto su geni koji povećavaju vjerojatnost
razvoja psihoze održani u evoluciji, s pretpostavkom da je poremećaj
maladaptivan s evolucijskog stajališta. Jedna od teorija ukazuje da su se geni
razvili u evoluciji jezika i ljudske naravi, ali do danas ovakve ideje nisu
ništa više od hipoteze.

Okolišni čimbenici povezani s razvojem shizofrenije uključuju životne uvjete,
uporabu droga, te prenatalne faktore stresa. Stil odgajanja, čini se, nema
značajnog utjecaja, iako ljudi čiji im roditelji pružaju podršku obično imaju
blaže simptome od onih s kritičnim ili neprijateljskim roditeljima. Život u
urbanom okolišu tijekom djetinjstva ili odrasle dobi redovito se pokazuje kao
povećan čimbenik rizika za razvoj shizofrenije, s faktorom povećanja od dva
puta, čak i nakon uzimanja u obzir konzumiranja droga, etničke pripadnosti, te
veličine socijalne grupe. Drugi čimbenici koji igraju važnu ulogu uključuju
društvenu izolaciju te imigraciju povezanu s društvenim nepovoljnim okolnostima,
rasnom diskriminacijom, obiteljskom disfunkcijom, nezaposlenošću, te slabim
uvjetima stanovanja.

Nekoliko je droga do sada povezano s razvojem shizofrenije, uključujući kanabis,
kokain i amfetamine. Otprilike polovica ljudi sa shizofrenijom prekomjerno uzima
droge i/ili alkohol. Uloga kanabisa najvjerovatnije nije uzročna, već je
pokazano p oboljeli od shizofrenije koriste samo kao mehanizam obrane od
depresije, anksioznosti, dosade, i usamljenosti.

Kanabis je povezan s povećanjem rizika za razvoj psihotičnog poremećaja ovisnim
o stupnju konzumacije, s učestalom uporabom povezanom s dvostruko većim rizikom
za razvoj psihoze i shizofrenije. Iako mnogi prihvaćaju uporabu kanabisa kao
čimbenik koji pridonosi razvoju shizofrenije, ta tvrdnja i dalje ostaje
kontroverzna. Amfetamin, kokain, te u manjoj mjeri alkohol, mogu uzrokovati
psihozu koja je po svojim karakteristikama vrlo slična shizofreniji. Iako se ne
smatra mogućim uzrokom ove bolesti, ljudi koji boluju od shizofrenije
konzumiraju nikotin pušenjem u puno većim količinama u odnosu na ostatak
stanovništva.

Čimbenici kao što su hipoksija i infekcija, ili stres i pothranjenost majke
tijekom fetalnog razvoja, mogu blago povećati rizik za razvoj shizofrenije
tijekom kasnijeg života. Ljudi kojima je dijagnosticirana shizofrenija češće su
rođeni tijekom zime i proljeća (barem na sjevernoj hemisferi), što može biti
posljedica povećane učestalosti izloženosti virusima in utero. Ova je razlika
oko 5 do 8%.

Poduzet je velik broj pokušaja u svrhu objašnjavanja veze između promjene
moždane funkcije i shizofrenije. Jedno od najčešće spominjanih objašnjenja je
dopaminska hipoteza, koja povezuje psihozu s pogrešnom interpretacijom okidanja
dopaminergičkih neurona.

Mnogi psihološki mehanizmi povezani su s razvojem i održavanjem shizofrenije.
Kognitivni otkloni identificirani su u onih s dijagnozom ili u onih s rizikom,
posebno kada su pod stresom ili u zbunjujućim situacijama. Neke kognitivne
značajke mogu biti odraz globalnih neurokognitivnih deficita poput gubitka
pamćenja, dok druge mogu biti povezane s određenim problemima i iskustvima.

Unatoč prividnoj afektivnoj zatupljenosti, nova istraživanja ukazuju na to da su
mnogi pojedinci kojima je dijagnosticirana shizofrenija emotivno reaktivni,
posebno na stresne ili negativne poticaje, te da takva osjetljivost može
uzrokovati pogoršanje simptoma ili pojavu novih poremećaja. Neki dokazi ukazuju
na to da sadržaj deluzija i psihotičnih iskustava odražava emocionalne uzroke
poremećaja, te da način na koji osoba interpretira ta iskustva utječe na
simptomatologiju. Uporaba "sigurnosnog ponašanja" u svrhu izbjegavanja
zamišljenih prijetnji može pridonijeti kroničnosti deluzija. Daljnji dokazi za
ulogu psiholoških mehanizama dolaze od utjecaja psihoterapije na simptome
shizofrenije.

Shizofrenija je povezana s finim promjenama u strukturi mozga, pronađenim u 40
do 50% slučajeva, te neurokemijskim procesima tijekom aktunih psihotičnih
stanja. Istraživanja koja su koristila neurofiziološke testove te tehnologiju za
slikovni prikaz mozga poput funkcionalne magnetske rezonancije (fMRI) i
pozitronske emisijske tomografije (PET) za istraživanje funkcionalnih razlika u
moždanoj aktivnosti, pokazala su da se razlike najčešće javljaju u frontalnom
režnju, hipokampusu i temporalnom režnju. Smanjenje volumena mozga, manje od
onog u Alzheimerovoj bolesti, pronađeno je u dijelovima frontalne moždane kore i
temporalnih režnjeva. Nije poznato jesu li ove volumetrijske promjene
progresivne ili su postojale prije početka bolesti. Ove razlike povezane su s
neurokognitivnim deficitima često povezanim sa shizofrenijom. Zbog promjena u
neuronskim putevima, predloženo je da o shizofreniji treba razmišljati kao
skupini neurorazvojnih poremećaja.

Posebna pažnja pridana je funkciji dopamina u mezolimbičkom putu u mozgu. Ovaj
je fokus većim dijelom rezultat slučajnog otkrića da lijek fenotiazin, koji
blokira funkciju dopamina, može umanjiti psihotične simptome. Ovaj podatak
podržava i činjenica da amfetamini, koji potiču otpuštanje dopamina, mogu
pogoršati psihotične simptome shizofrenije. Utjecajna dopaminska hipoteza
shizofrenije predlaže da je prekomjerna aktivacija D2 receptora uzrok
(pozitivnih simptoma) shizofrenije. Iako je ovo smatrano istinitim oko 20godina,
temeljeno na utjecaju blokade D2 receptora zajedničkom svim antipsihoticima, tek
je sredinom 1990-ih u istraživanjima koja su koristila PET i SPET teorija
poduprta dokazima. Dopaminska se hipoteza danas smatrapretjerano
pojednostavljenom, djelomično jer noviji antipsihotici (atipični antipsihotici)
mogu biti jednako učinkoviti kao i stariji lijekovi (tipični antipsihotici), ali
oni utječu i na funkciju serotonina te imaju nešto manji učinak na blokadu
učinka dopamina.

Dio interesa fokusiran je i na neurotransmiter glutamat te smanjenu funkciju
NMDA glutamatskih receptora u shizofreniji, većinom zbog abnormalno niskih
razina glutamatskih receptora pronađenim post-mortem u mozgovima ljudi kojima je
dijagnosticirana shizofrenija, te zbog otkrića da lijekovi koji blokiraju
glutamate, poput fenciklidina i ketamina mogu oponašati simptome i kognitivne
poremećaje povezane sa shizofrenijom. Smanjena fukncija glutamata povezana je sa
slabim rezultatima u testovima za mjerenje funkcije frontalnih režnjeva i
hipokampusa, a glutamat također utječe na funkciju dopamina. Obje te činjenice
dokazane su u shizofreniji. Ukazano je na važnu ulogu glutamatskih puteva u
posredovanju (možda i uzrokovanju) poremećaja, ali pozitivni simptomi
shizofrenije ne reagiraju na glutamatske lijekove.

Dijagnoza shizofrenije temelji se na kriterijima određenim u dijagnostičkim i
statističkim priručnikom za mentalne poremećaje IV (DSM-IV-TR), Američke udruge
psihijatara ili u međunarodnoj klasifikaciji bolesti (MKB-10) (eng. ICD-10)
Svjetske zdravstvene organizacije.

Ovi kriteriji uzimaju u obzir subjektivne doživljaje koje pacijent iznosi i
objektivno promotrene anomaljie u ponašanju, nakon kojih slijedi klinička
procjena liječnika specijalista psihijatrije. Neki od simptoma karakterističnih
za shizofreniju javljaju se u određenoj mjeri i u općoj populaciji, zato moraju
doseći određenu ozbiljnost kako bi se mogla postaviti dijagnoza. Dan danas
(2009.) ne postoji objektivni test za shizofreniju.

Kriteriji određeni smjernicama MKB-10 se najčešće koriste u europskim zemljama,
dok se u SAD-u i ostalim zemljama svijeta uglavnom koriste smjernice DSM-IV-TR.
Potonji se kriteriji isto tako koriste u znanstvenom istraživanju. Kriteriji iz
ICD-10 daju veći naglasak na Schneiderove simptome prvog stupnja, ali
podudarnost između dvoje smjernica je u praksi vrlo velika.

U skladu sa smjernicama četvrtog izdanja Diagnostic and Statistical Manual of
Mental Disorders (DSM-IV-TR), za dijagnozu shizofrenije potrebno je zadovoljiti
tri dijagnstička kriterija:

Ako su poremećaji prisutni više od jednog mjeseca, spontano nestanu u roku od
šest mjeseci, može se postaviti dijagnoza shizofreniformnog poremećaja. Simptomi
psihoze koji traju manje od mjesec dana dijagnosticiraju se kao kratki
psihotički poremećaj, a različita stanja potpadaju pod dijagnozu nedefiniranih
psihotičkih poremećaja. Ne može se postaviti dijagnoza shizofrenije ako postoje
simptomi [[poremećaji raspoloženjaporemećaja raspoloženja]], iako se može
postaviti dijagnoza shizoafektivnog poremećaja. Shizofrenija se isto tako
isključuje ako su prisutni simptomi pervazivnog razvojnog poremećaja, osim u
slučaju istovrmenog prisustva deluzije ili halucinacija ili ako su simptomi
izravan učinak bolesti ili farmakološke tvari.

DSM-IV-TR sadrži pet podvrsta shizofrenije, iako autori novog DSM-5 predlažu
izostavljanje ovih vrsta iz nove klasifikacije:

Simptomi psihoze mogu biti prisutni u nekoliko različitih duševnih bolesti,
uključujući bipolarni afektivni poremećaj,granični poremećaj ličnosti, trovanje
lijekovima i psihozu uzrokovanu psihoaktivnim drogama. Deluzije ("nebizarne") su
također prisutni u deluzijskog poremećaja, a samoizoliranje od društva je
prisutno u socijalnoj fobiji, izbjegavajućem poremećaju ličnosti i shizotipnom
poremećaju ličnosti. Kod shizofrenije je primijećen komorbiditet s opsesivno
kompulzivnim poremećajem (OCD) puno češće nego što bi se to moglo objasniti
pukim slučajem, iako je teško razlikovati opsesije koje se javljaju u OCD-u od
deluzija u shizofreniji.

Pri postavljanju dijagnoze, potrebno je izvršiti i opće medicinske i neurološke
pretrage kako bi se isključili rijetki slučajevi bolesti koju mogu uzrokovati
simptome slične shizofreniji, kao npr. urođene pogreške u metabolizmu, sistemska
infekcija, sifilis, HIV, epilepsija, i moždana oštećenja. Potrebno je isključiti
i delirij, koji se razlikuje od shizofrenije po vizualnim halucinacijama, naglom
pojavom simptoma, stanjem svijesti koji varira i koji pretpostavlja primarni
klinički uzrok. Ispitivanja se u pravilu ne ponavljaju kod ponovnih pojava
simptoma, osim ako ne postoje specifične "medicinske" indikacije ili moguće
nuspojave farmakološke terapije antipsihoticima. 2

Trenutno ne postoje sigurni dokazi o učinkovitosti ranih intervencija na
prevenciju shizofrenije. Iako postoje dokazi o poboljšanju kratkoročnog ishoda
bolesti kod pacijenata s epizodom psihoze, postoji malo koristi od istih
tretmana nakon pet godina. Pokušaji prevencije shizofrenije u početnoj fazi
upitne su učinkovitosti, tako da se više ne preporučuju od 2009. Prevencija je
vrlo teška i stoga što ne postoji pouzdanih znakova da će se bolest kasnije
razviti. Pojedini slučajevi shizofrenije se ipak mogu odgoditi ili čak
spriječiti odvraćanjem od konzumacije kanabisa, posebno među mladima. Pojedinci
s obiteljskom anamnezom shizofrenije mogu stoga biti više osjetljivi na psihozu
uzrokovanu kanabisom. Jedna je studija dokazala da se polovica slučajeva
psihotičkih poremećaja izazvanih kanabisom razvije u kasniji tajni oblik
psihoze.

Nastavljaju se teorijska istraživanja na načinima smanjenja incidencije
shizofrenije. Prvi je pristup istraživanje genetskih i neuroloških uzroka pojave
bolesti, kako bi se mogli razviti učinkoviti biokemijski i farmakološki
postupci. Međutim, mnogi i različiti genetski uzroci koji pojedinačno imaju mali
učinak i koji međudjeluju s okolišom, čine prevenciju vrlo teškom. Paralelno s
tim, strategije javnog zdravstva mogu selektivno djelovati na socioekonomske
faktore, koji su povezani s većom ućestalošću shizofrenije kod nekih skupina kao
npr. imigranata, određenih etničkih skupina i siromašnijih. Strategija koja bi
se primijenjivala na cijelu populaciju predviđa promicanje zdravstvenih usluga
koje osiguravaju sigurnu trudnoću i zdravi rast, uključujući područja kao što su
psihološki razvoj uma socijalnim kontaktom. Međutim, ne postoji dovoljno dokaza
da bi se ove ideje u ovom trenutku upotrijebile i stoga jer mnoštvo slučajeva
nije vezano za shizofreniju.

Primarna terapija shizofrenije predviđa upotrebu antipsihotičkih lijekova, često
s psihološkom i socijalnom podrškom. Hospitalizacija može biti potrebna samo u
teškim slučajevima ili voljom pacijenta ili bez pristanka pacijenta, ako to
zakon dopušta. Dugoročna hospitalizacija je rijetka, pošto je
deinstitucionalizacija tretmana duševnih bolesti koja je započela 1950-ih još
uvijek u tijeku. Službe za grupnu podršku, kućne posjete stručnjaka za duševne
bolesti, terapijsko zapošljavanje i grupe za podršku česti su oblici terapije.
Postoje dokazi koji ukazuju da redovita tjelovježba ima pozitivni učinak na
fizičko i psihološko zdravlje pacijenata sa shizofrenijom.

Psihijatrijski tretman prvog izbora za shizofreniju su antipsihotici, koji mogu
umanjiti pozitivne simptome psihoze u 7 do 14 dana. Antipsihotici, međutim bitno
ne poboljšavaju negativne simptome bolesti i kognitivnu disfunkciju. Dugoročna
uporaba lijekova umanjuje rizik povrata simptoma.

Izbor antipsihotika se temelji na procijeni učinkovitosti, rizika i cijene
lijeka. Predmet je debate da li je bolji izbor uporaba tipičnih ili atipičnih
antipsihotika. Obje klase lijekova imaju jednaki poluživot i stopu povrata
simptoma, iako se tipični antipsihotici koriste u niskim i srednjim dozama. Ovim
se tretmanom postiže gotovo potpuno povlačenje simptoma u 40-50% slučajeva i
djelomično povlačenje u 30-40%, dok u oko 20% slučajeva dolazi do rezistencije
na tretman (manjka povlačenja simptoma nakon šest tjedana tretmana s dva ili tri
različita antipsihotika). Klozapin je vrlo učinkovita terapija kod pacijenata
koji neadekvatno reagiraju na druge lijekove, ali ima potencijalno ozbiljnu
nuspojavu agranulocitoze (smanjenje broja leukocita) na 1–4%.

Po učestalosti nuspojava, kod tipičnih su antipsihotika češće extrapiramidalne
nuspojave, dok je kod atipičnih antipsihotika češća pojava povećane tjelesne
težine, šećerne bolesti tipa 2 i rizika metaboličkog sindroma. Iako atipični
antipsihotici imaju manje ekstrapiramidalnih nuspojava, razlika u odnosu na
tipične je mala. Neki atipični antipsihotici kao kvetiapin i risperidon povezani
su s povećanim rizikom smrti u odnosu na tipični antipsihotik perfenazin, dok je
kod klozapina rizik od smrti niži. Još je nejasno da li noviji antipsihotici
umanjuju mogućnost pojave malignog neuroleptičkog sindroma, rijetkog ali
ozbiljnog neurološkog poremećaja.

Kod pacijenata koji nisu voljni ili su nesposobni redovito uzimati oralne oblike
lijekova, mogu se koristiti intramuskularne injekcije lijekova s produljenim
oslobađanjem kako bi se postigla kontrola nad simptomima. Ovaj oblik također u
većoj mjeri smanjuje rizik povrata simptoma u odnosu na oralne pripravke, a kad
se koristi u kombinaciji s psihosocijalnim intervencijama može dugoročno
poboljšati pridržavanje terapijskim smjernicama.

Nekoliko se vrsta psihosocijalnih intervencija pokazalo korisnim u tretmanu
shizofrenije: obiteljska terapija, asertivni tretman u zajednici, potpomognuto
zaposlenje, kognitivna remedijacija, vježbanje vještina, kognitivno bihevioralna
terapija (CBT) i psihosocijalne intervencije s ciljem smanjenja ovisnosti o
psihoaktivnim tvarima i upravljanje gubitkom težine. Obiteljska terapija i
obrazovanje mogu umanjiti ponovnu pojavu simptoma i hospitalizacije. Dokazi o
učinkovitosti kognitivno bihevioralne terapije na smanjenje simptoma i
prevenciju nijhovog povrata su minimalne. Terapija umjetnošću ili glumom nije
još dobro istražena.

Shizofrenija ima velik ljudski i gospodarski trošak. Oboljeli imaju očekivano
smanjen životni vijek za 12–15 godina, u prvom redu zbog povezanosti
shizofrenije s pretilošću, sijedećim načinom života i pušenjem, dok povećana
stopa samoubojstva igra manju ulogu. Ove razlike u očekivanom životnom vijeku u
odnosu na opću populaciju su se povećale između 1970-ih i 1990-ih,, a između
1990-ih i prvog desetljeća 21. stoljeća nisu se bitno promijenile i sa
zdravstvenim sustavom s otvorenim pristupom njezi (Finska).

Shizofrenija je važnan razlog invalidnosti. Ova je psihoza klasificirana kao
treća po redu invalidirajuća bolest nakon kvadriplegije i demencije i prije
paraplegije i slijepoće. Otprilike tri četvrtine ljudi oboljelih od shizofrenije
pate od invalidnosti s epizodama povrata simptoma. Neki pacijenti se potpuno
oporave i vrlo se dobro uklope u društvo. Većina ljudi s shizofrenijom žive
neovisno uz podršku zajednice. Kod osoba s prvom epizodom shizofrenije dugoročni
ishod je dobar u 42% slučajeva, osrednji u 35% i loš u 27%. Ishod shizofrenije
je naizgled bolji u zemljama u razvoju u odnosu na razvijene zemlje, ali su ovi
zaključci u više istraživanja dovedeni u pitanje.

Stopa samoubojstva je povećana kod pacijenata shizofreničara u odnosu na prosjek
opće populacije. Obično se iznosio podatak da je stopa samoubojstva oko 10%, ali
najnovija istraživanja i statističke analize procijenile su stopu na 4,9%,
najčešće u razdoblju prve pojave simptoma i prve hospitalizacije. Oko 20 do 40%
oboljelih barem jednom pukušaju samoubojstvo. Rizični faktori za samoubojstvo
kod shizofreničara su muški rod, depresija i visoki kvocijent inteligencije.

Pušenje je vrlo često kod shizofreničara i ova je asocijacija dokazana nizom
istraživanja u cijelom svijetu. Ovisnost o cigaretama je posebno visoka kod
pojedinaca oboljelih od shizofrenije. Procijenjeno je da su 80 do 90 %
shizofreničara redoviti pušači u odnosu na 20% redovitih pušača u općoj
populaciji. Karakteristično je i to da su shizofreničari teški pušači i da
biraju cigarete sa što višim sadržajem nikotina. Neka istraživanja pokazuju da
kod paranoidnog tipa shizofrenije postoje bolje perspektive neovisnog i
samostalnog života i redovitog zaposlenja u odnosu na druge tipove shizofrenije.

Shizofrenija pogađa oko 0.3–0.7% ljudi tijekom života, ili 24 milijuna ljudi u
svijetu u 2011. godini. Pojavljuje se 1,4 puta češće u muškaraca u odnosu na
žene i uglavnom se u muškaraca javlja u ranijoj dobi. Pojava simptoma je oko
20-28 godine života u muškaraca i 26-32 godine života u žena. Shizofrenija u
pedijatrijskoj dobi je vrlo rijetka, kao i pojava bolesti u srednjim i kasnim
godinama života. Iako je poznato da su stope shizofrenije vrlo slične u cijelom
svijetu, prevalencija se ipak razlikuje od države do države, unutar samih
država, i na lokalnom i na nivou naselja.



https://hr.wikipedia.org/wiki/Republika_Srpska_Krajina

Republika Srpska Krajina (RSK) bila je međunarodno nepriznata marionetska srpska
paradržava unutar Hrvatske, u funkciji stvaranja Velike Srbije. Formirana je
tijekom 1991. okupacijom dijelova Hrvatske: nakon što je 30. rujna 1990. god.
"Srpsko nacionalno vijeće" proglasilo "autonomiju srpskog naroda" u dijelu
Hrvatske s većinskim srpskim stanovništvom, a 21. rujna 1990. god. je to
područje prozvalo "Srpska autonomna oblast Krajina", 31. svibnja 1991. godine
skupština te tvorevine donosi "zakon" kojim se proglašava Republika Srpska
Krajina, na čelu s Vladom RSK i Milanom Babićem kao prvim predsjednikom.

Provizorne granice RSK uspostavljene su Sarajevskim primirjem od 2. siječnja
1992. god., sklopljenim između Hrvatske i glavnog "kreatora" RSK - Jugoslavenske
narodne armije, na području zauzetom oružanom agresijom na Republiku Hrvatsku.

Većinu teritorija oružane su snage Republike Hrvatske oslobodile tijekom 1995.,
dok je ostatak područja u hrvatskom Podunavlju mirno reintegriran u hrvatski
pravni sustav 1998.

Od samih početaka se radilo na ujedinjenju Republike Srpske Krajine s područjima
pod kontrolom Srba u BiH ("Republika Srpska", RS) u "Ujedinjenu Republiku
Srpsku". Makar su RSK i RS vrlo blisko surađivale, te zajednički primale znatnu
gospodarsku i vojnu podršku od Srbije (bez koje ne bi dugo opstale), zbog
međunarodnih okolnosti do ujedinjenja nije došlo. Velika prepreka planiranom
ujedinjenju proizlazila je iz činjenica da je između područja pod kontrolom Srba
u BiH i Hrvatskoj postojalo oveće područje oko Bihaća, koje je bilo pod
kontrolom Armije BiH: nastojanje srpskih snaga da eliminiraju tu enklavu i
teritorijalno zaokruže svoje područje spriječeno je akcijama Hrvatske vojske i
snaga HVO tijekom 1994. i 1995. godine, koje su okrunjene operacijom Oluja.

Republika Srpska Krajina je odbijala gospodarsku suradnju s Hrvatskom, koja bi
očito bila uvjetovana provođenjem odluka Ujedinjenih naroda da se omogući
povratak prognanicima na njihova ognjišta u "Krajini" i formiranjem lokalne
vlasti uz poštivanje prijeratnih odnosa u stanovništvu. Tako je
elektroenergetski sustav na tom području bio odsječen od onoga u preostalom
dijelu Hrvatske: to je uzrokovalo poteškoće u opskrbi Dalmacije električnom
energijom, ali ni približno kao poteškoća u opskrbi električnom energijom same
"RSK" koja je bila vrlo oskudna uz stalna isključivanja napona. Vlasti RSK nisu
dopuštale promet hrvatskim civilnim vozilima preko "svojeg" teritorija. Trgovina
s hrvatskim gospodarstvom je bila rijetka i na razini šverca (često uz
sudjelovanje pripadnika UNPROFORA): bez stalne potpore iz Srbije - koje je
zapravo imalo malobrojno stanovništvo i koje je u gospodarskom smislu bio posve
orijentirano na obližnje veće urbane centre u Hrvatskoj - gospodarski život bi
posve stao. Vlasti RSK nisu svojim "građanima" (koji su svi bili građani
Republike Hrvatske) dopuštali da pribave hrvatske putne isprave, niti da preko
"granice" putuju do obližnjih gradova u Hrvatskoj - jednako kao što nisu
prognanicima iz gradova i sela u "Krajini" dopuštali da iz tih hrvatskih gradova
dođu obići svoj zavičaj i imovinu s koje su otjerani. Srbija je opstanku te
paradržave "pomagala" tako što ni sama nije izdavala putne isprave stanovnicima
RSK i što je hvatala na svojem području vojno sposobne "dezertere" s tog
područja i vraćala ih na područje RSK.

Cijeli je plan, razvidno je, imao jedan cilj: izdvajanje što više Srba iz
jurisdikcije Republike Hrvatske, teritorijalno okljaštrenje hrvatske države i
uključivanje odvojenih dijelova Hrvatske u zamišljenu proširenu Srbiju u za to
pogodnoj budućnosti. Stoga pojam «Krajine», čak i kao oznaka za srpske
nacionalne aspiracije u Hrvatskoj prije pokreta kojem je čeonikovao Slobodan
Milošević, ne postoji i neće biti u porabi za opis kratkoživuće «Republike
Srpske Krajine».

Političko ponašanje srpskoga stanovništva od ukidanja Vojne granice 1881. do
stjecanja samostalnosti Hrvatske 1991. mijenjalo se: u doba Austro-Ugarske
monarhije, Srbi su u kontinentalnoj, banskoj Hrvatskoj većim dijelom razdoblja
banovanja Khuena-Hedervarya, izrazito protuhrvatski nastrojenoga i vještoga
madžarskoga političara, činili okosnicu njegove vlasti (tzv. «Khuenovi Srbi»),
što im je omogućavao manipulativni izborni zakon koji je efektivno blokirao
hrvatska nastojanja za promjenom vlasti i većom samostalnošću Hrvatske. U
Dalmaciji je pak, nakon suradnje hrvatskih i srpskih zastupnika u 1860-im
godinama, što je rezultiralo obaranjem talijanaške vlasti u gradovima
(Dubrovnik, Split, Šibenik,..), u 1880-ima došlo do raskola na nacionalnoj
osnovi i pregrupiranja srpskih sabornika u Dalmatinskom saboru, te početka
njihove suradnje s talijanaškim iredentistima. Tako su se od osmoga desetljeća
19. stoljeća u cijeloj Hrvatskoj Srbi politički jasno profilirali kao etnicitet
s pretenzijama najčešće suprotstavljenim hrvatskima.

Uzroci polarizacije Hrvata i Srba leže u razvitku nacionalnih ideologija u
drugoj polovici devetnaestoga stoljeća. Na etničkoj osnovi doseljenih Srba i
posrbljenih pravoslavnih inorodaca, srpska se nacija u glavnoj mjeri oblikovala
na crtama ideologije koju su formulirali Vuk Karadžić, Ilija Garašanin i dr., a
koja je, potpuno formirana, kanila ujediniti sve Srbe u jednoj državi.

Hrvatska je nacija, koja se formirala otprilike u isto doba, svoju
kristalizaciju ostvarila kroz dvije ideologije: ekskluzivno hrvatsku, koju je
promovirala Stranka prava predvođena Antom Starčevićem i Eugenom Kvaternikom, te
južnoslavensku, koju su snažnije oblikovali Franjo Rački i Josip Juraj
Strossmayer. Obje ideologije imale su dubokoga korijena u hrvatskoj povijesti.
Gledano post festum, južnoslavenska (jugoslavenska) ideologija često je
protuslovno ocijenjivana, a prosudba se kretala između dva ekstrema: po jednima
je ta ideologija dobar pokazatelj nezrelosti hrvatske političke elite i njene
slabosti koja je utočište tražila u imaginarnim nadnacionalnim kombinacijama; po
drugima je južnoslavenska ideologija izraz lukavstva hrvatskoga političkoga uma
i predstavlja najbolji mogući izbor u situaciji ograničenoga manevarskoga
prostora.

Bilo kako bilo, obje su se hrvatske nacionalne misli srazile sa srpskom, koja je
bila jednostavna i jednoznačna: rušenje višenacionalne Habsburške monarhije i
stvaranje svesrpske države bijaše strateški cilj, dok je taktika nalagala borbu
za jačanje srpskoga nacionalnoga individualiteta kroz razne kompromise, bilo s
Peštom, bilo Bečom, bilo Zagrebom. Cijela se situacija još više zakomplicirala
na prijelazu 19. u 20. stoljeće, kada dolazi do snaženja jugoslavenskoga
integralizma u Hrvatskoj, ali i u Srbiji, uglavnom među sveučilišnom omladinom,
no i u krugovima literarno-humanističke inteligencije. Sve je to dovelo do
privremenoga otupljivanja oštrice hrvatsko-srpskih sukoba i suradnje hrvatskih i
srpskih političara i stranaka (najistaknutiji bijahu Frano Supilo, Ante Trumbić
i Svetozar Pribićević). Neto rezultat je bilo priznanje hrvatskim Srbima
političke individualnosti (nejasno definirane) i zajedničkoga rada na cilju
ujedinjenja južnih Slavena u nekoj nedefiniranoj budućnosti.

Hrvatski Srbi nisu pokazivali želju za teritorijalno-političkom autonomijom
budući da je zajednički cilj bila opća južnoslavenska država. Izbijanjem 1.
svjetskoga rata položaj Srba u cijeloj zemlji se pogoršao (došlo je i do progona
i raznih maltretiranja), a Hrvatsko-srpska koalicija, koju je vodio Svetozar
Pribićević, postala je, različitim manevrima i kroz promjenljive okolnosti,
glavnim političkim čimbenikom u aktu stvaranja države Slovenaca, Hrvata i Srba
1918.

Kao najutjecajniji operativni političar novonastale države, Pribićević je vodio
politiku nasilnoga jugoslavenskoga unitarizma, što je u praksi značilo potiranje
hrvatskih značajki i sloboda, gospodarsku eksploataciju Hrvatske, te je dovelo
do opće zatrovanosti hrvatsko-srpskih odnosa. Sam Pribićević nije bio
protagonistom velikosrpskih ideja, pa se vremenom sukobio sa srbijanskom
političkom elitom i zasnovao savez sa Stjepanom Radićem, tzv.
Seljačko-demokratsku koaliciju. Na terenu su ta vrludanja i napetosti imali
raznorodne oblike: domaći Srbi su (nerijetko privilegirani) sudjelovali u
vojno-policijskoj represiji nad Hrvatima, a u drugim su situacijama ulazili u
saveze i koalicije protiv srbijanskih stranaka. Još su veću zbrku unijelo
savezništvo dijela srbijanskih stranaka, jugoslavenskih komunista i više
regionalnih stranaka, poglavito u 1930-ima kada je glavni protivnik bio
beogradski centralizam i omrznuta korupcionaška vlast.

Osnutkom Banovine Hrvatske po prvi je puta u moderno doba došlo do artikulacije
srpskoga iredentizma u područjima Hrvatske u kojima su Srbi bili većina ili
znatna manjina: budući da granice banovina koje su obsezale Hrvatsku nisu
mijenjane (jedini je izuzetak bila općina Dvor), pojavile su se (doduše prilično
slabe) inicijative za izdvajanjem tih područja iz okvira Banovine Hrvatske.

Izbijanje rata, slom Jugoslavije i nastanak NDH doveli su do posve novoga
stanja: ustaški progon i pokolji Srba na praktički cijelom području NDH
rezultirali su vojnim sukobom znatnoga dijela Hrvata i Srba tijekom 1941., i to
najviše u krajevima u kojima su živjeli izmiješani. Srbi u Hrvatskoj su se digli
protiv NDH vođeni različitim motivima: golom samoobranom, borbom za ostvarenje
velikosrpske države, kao i borbom za federalnu jugoslavensku državu predvođenu
komunistima. Ovi posljednji su prevladali u većem dijelu Hrvatske, s izuzetkom
jugoistočne Like i sjeverozapadne Dalmacije u kojima je bio dominantan četnički
utjecaj. Znak svojevrsne autonomnosti bijaše klub srpskih vijećnika ZAVNOH-a,
hrvatske komunističke vlade, dok je prijedlog srbijanskog partijskoga čelnika
Moše Pijade za uspostavom srpske autonomne jedinice u Hrvatskoj jugoslavenski
vođa Josip Broz Tito rezolutno odbio jer je komunistička nacionalna politika
polazila od toga da teritorijalno-politička autonomija može doći u obzir samo
tamo gdje živi veći dio pripadnika naroda koji nisu južni Slaveni.

Svršetak rata Srbi su u Hrvatskoj dočekali s postotno većim gubitcima od Hrvata,
a dio ih je uskoro i koloniziran u Vojvodinu na napuštena ili rekvirirana imanja
njemačkoga stanovništva. U razdoblju do početka raspadanja Jugoslavije sredinom
1980-ih Srbi su tvorili 11-14% pučanstva (blizu 12% godine 1991.) Hrvatske.

Velik je dio Srba migrirao u gradove s hrvatskom većinom, pa je uoči
razmahivanja velikosrpskoga pokreta na čelu sa Slobodanom Miloševićem situacija
bila sljedeća: Srbi su bili većina u 11 općina, koje su činile prekinuti luk od
sjeverne Dalmacije (Obrovac) do Banovine (Dvor). U tim je rijetko naseljenim
općinama živjelo manje od 25% hrvatskih Srba, no samo je područje bilo dosta
prostrano, tako su stratezi pansrpskoga pokreta zamislili da na temelju
činjenice što manje od 3% stanovništva Hrvatske čini etnički srpsku većinu na
oko 15-20 % teritorija zemlje pokrenu iredentističku pobunu koja bi, u
minimalnoj verziji, esencijalno raskolila hrvatsku državu i onemogućila njeno
funkcioniranje.

Zahvaljujući memoarskim djelima samih protagonista projekta pokušaja stvaranja
pansrpske države (Borisav Jović, Veljko Kadijević), te vojnim raščlanama
stupnjeva realizacije toga cilja (Davor Domazet), dovoljno je jasna opća slika
nastanka «Republike Srpske Krajine» - što je pojava neodvojiva od procesa koji
su rastočili SFRJ.

Poslije Titove smrti i pobune Albanaca na Kosovu, u sljedećim je godinama došlo
do jačanja međunacionalnih napetosti i polarizacija, što je nakon srpske
ideološke homogenizacije (Memorandum SANU) dovelo do dolaska Slobodana
Miloševića na vlast 1987. Po više pokazatelja, dio je srpskoga vrha JNA još
sredinom 1980-ih pripremao razne varijante ili državnoga prevrata, ili
amputacije većega dijela Hrvatske u scenariju zamišljenoga raspada (crte na
kojima su se odvijali vojni manevri frapantno su se poklapale s Moljevićevom
granicom Velike Srbije). Opcije koje bijahu na raspolaganju su sljedeće,
silaznim redom poželjnosti:

Problem s ovom zadnjom opcijom je bilo postojanje općine Slunj s 65% Hrvata, a
koja je prekidala teritorijalni kontinuitet luka većinski srpskih općina od
sjeverne Dalmacije do Banovine, kao i činjenica da u još 18 općina u Hrvatskoj,
od njih ukupn 115, Srbi tvore 10-50% pučanstva - dakle, ne većinu, no
nezanemarivu manjinu.

Konsolidacija svesrpskoga pokreta rezultirala je prvim jačim iskazivanjem
lojalnosti srpskoga stanovništva u Hrvatskoj Slobodanu Miloševiću. Tako 28.
veljače 1989. u Kninu dolazi do prosvjeda protiv navodne hrvatske i slovenske
potpore «albanskom separatizmu». Iste godine, 9. srpnja, kod pravoslavne crkve
Lazarica na Kosovu Polju kod Knina organiziran je veliki miting potpore
Miloševiću, popraćen velikosrpskim parolama (Ovo je Srbija, Ne damo te, zemljo
Obilića..). Tijekom mitinga došlo je do incidenta u kojem je iz zasjede ubijen
policajac iz Drniša, 14 mitingaša je uhićeno, a područje je efektivno bilo izvan
jurisdikcije hrvatskoga SUP-a. Godine 1990. dolazi do srpskih mitinga u Karlovcu
(4. veljače) i Petrovoj gori (4. ožujka), uz nacionalističke parole i
ikonografiju, prijetnje ondašnjem hrvatskom komunističkom vodstvu i pozive na
ubojstvo Franje Tuđmana, tada još samo predsjednika HDZ-a u tek raspisanim
višestranačkim izborima.

17. veljače 1990. u Kninu je osnovan SDS kao stranka Srba u Hrvatskoj. 14.
svibnja 1990. JNA oduzima Hrvatskoj oružje Teritorijalne obrane, kojim se moglo
naoružati oko 240.000 ljudi (oko 200.000 pušaka, 1.400 minobacača i 500
različitih dugih cijevi), te iz toga arsenala počinje naoružavanje lokalnih Srba
u mjestima koja su predviđena za potencijalnu pobunu ako Hrvatska ne poklekne
pred zahtjevima za promjenu Jugoslavije u centralističku državu.

Prvi je vođa hrvatskih Srba, još u doba raspadanja komunizma, bio psihijatar i
član SANU Jovan Rašković. No, iako je sam u nemaloj mjeri doprinio
radikalizaciji situacije, Rašković nije smatran za dovoljno odlučnog vođu, a po
nekim podatcima nije bio ni do kraja slijepi provoditelj Miloševićeve politike.
Stoga je zamijenjen tipičnim poslušnicima poput kninskoga zubara Milana Babića i
policajca Milana Martića. Babićeva samoproglašena vlada objavila je osnutak
«Srpske autonomne oblasti Krajina» (SAO Krajina) 21. prosinca 1990, dok je 1.
travnja 1991. vlada «SAO Krajine» objavila da se odvaja od Hrvatske i
priključuje Srbiji. Također, lokalni vođe srpskih zajednica u istočnoj Hrvatskoj
(u zapadnoj i u istočnoj Slavoniji, te Baranji), koje su postupno postale
područja izvan hrvatske jurisdikcije, objavili su da se one priključuju «SAO
Krajini».

Radikalizacija stanja je bila od samoga početka orkestrirana od pansrpskoga
pokreta kojem je čeonikovao Slobodan Milošević. Sudeći prema iskazima sadržanima
u knjizi jugoslavenskoga generala Veljka Kadijevića «Moje viđenje raspada»,
1993., plan je bio sljedeći: krajem rujna je trebalo «poraziti hrvatsku vojsku
potpuno ako situacija dozvoli...ostvariti puno sadejstvo sa srpskim ustanicima u
Srpskoj Krajini; omogućiti dovršenje izvlačenja preostalih delova JNA iz
Slovenije.». Plan je operacije predviđao da se već uporabljenim sredstvima JNA
doda još 15 do 18 oklopnih, mehaniziranih i pješačkih brigada kopnene vojske.
Prema Kadijeviću:

a) JNA je ušla u rat praktički svim raspoloživim snagama (angažirala je 4 od 6
postojećih oklopnih brigada i 10 od 11 mehaniziranih), no, zbog više činitelja,
od kojih su najvažniji bili otpor hrvatskoga naroda, uspješna strategija
hrvatskoga vodstva, slab borbeni moral srbijanskih postrojbi te zbrka u
zapovijedanju mješavinom JNA kao organizirane vojske, lokalnih snaga pobunjenih
Srba koje su prerastale u novu vojsku i paravojnih dobrovoljačkih postrojbi iz
Srbije i Bosne i Hercegovine- nije ostvaren velikosrpski projekt. Okupirano je
26 % područja RH, a sama je agresija, kao i uspostava novoga sustava vlasti na
svim razinama (vojnoj, policijskoj, gospodarskoj, monetarno-financijskoj,
ideološkoj) upravljana iz Srbije pod kontrolom Slobodana Miloševića. Taj su dio
samozvane vlasti locirane u Kninu (Milan Babić, Milan Martić) proglasile 19.
prosinca 1991. za Republiku Srpsku Krajinu kojoj su se priključila u veljači
1992. okupirana područja u zapadnoj i istočnoj Slavoniji.

b) od oko 580.000 Srba koliko je živjelo u Hrvatskoj 1991., velik je broj bio
zahvaćen ideologijom srpskoga ekspanzionizma i komadanja Hrvatske- što je
uglavnom opravdavano formulom da Srbi kao nacija imaju pravo na samoodređenje,
bez obzira na republičke granice, te da svi Srbi žele i trebaju živjeti u
jednoj, vlastitoj nacionalnoj državi. Iako je proteklo dosta vremena, još nije
dovoljno jasno koliki je dio hrvatskih Srba sudjelovao u agresiji Srbije i JNA
na Hrvatsku. Glede samih Srba u Hrvatskoj, događalo se nekoliko simultanih
procesa: većina se Srba na područjima u kojima su činili etnički majoritet
priključila velikosrpskom projektu, dok je manjina, ne želeći sudjelovati u tom,
emigrirala u Hrvatsku, Srbiju, Crnu Goru, Sloveniju i druge europske i
izvaneuropske zemlje. U narastajućem sukobu, hrvatski Srbi na područjima u
kojima bijahu u manjini ponašali su se različito: dio je na područjima koja
graniče sa zacrtanom «RSK» također ušao u mašineriju agresije; dio je emigrirao;
dio se priključio hrvatskim vojnim snagama. Također, određeni je broj, bilo
ideološki motiviran, bilo kao reakcija na maltretiranja i prijetnje koje su se
zbivale na teritoriju pod kontrolom hrvatskih vlasti, a do kojih je došlo ili
kao reakcija na srpsku agresiju ili su bili izrazom šovinističke netrpeljivosti
i koristoljublja- prešao na područje «RSK». U svim tim komešanjima može se reći
da je neto rezultat bio da je na ozemlju «RSK» 1992. bilo oko 200.000 ljudi,
skoro isključivo Srba, dok je u samoj Hrvatskoj ostalo 150.000-180.000 Srba.
Preostali dio je iselio u Srbiju, zapadnu Europu i druge zemlje.

c) samo je stvaranje «RSK» dovelo do etničkih progona i izbjeglištva: u 1991.
Hrvatska je imala preko 550.000 prognanika i izbjeglica, te još 150.000
izbjeglica u inozemstvu. Došlo je do pravoga egzodusa Hrvata s područja
izloženoga agresiji, poglavito hrvatskoga Podunavlja, Banovine, Like, Korduna,
sjeverne Dalmacije i dijelova Slavonije. Od početka 1992. velik se dio ljudi
vratio, no prognanici Hrvati iz «RSK» nisu: još 1995., uoči »Oluje», broj
prognanih Hrvata bio je blizu 200.000, uz oko 60.000 u inozemstvu.

d) ponašanje tzv. međunarodne zajednice i velikih sila bilo je, pretežito, na
crti potpore očuvanju Jugoslavije i blokadi pokušaja Hrvatske da se naoruža i
slomi srbijansku agresiju, što je izraženo u rezoluciji Vijeća sigurnosti. Za
pregovarače na terenu, poglavito Cyrusa Vancea i lorda Carringtona, velik dio
hrvatskoga javnoga mnijenja drži da su efektivno pomagali srbijanskoj agresiji.

U siječnju 1992. predsjednici Tuđman i Milošević potpisali su prekid vatre, pa
je došlo do primjene tzv. Vanceova plana, po američkom diplomatu Cyrusu Vanceu.
Po tom su planu Ujedinjeni narodi trebali preuzeti privremenu vlast nad
okupiranim hrvatskim područjem. Značajke plana bijahu: podjela područja u četiri
tzv. UNPA (United Nations Protected Area) zone; povlačenje JNA iz tih zona;
povratak prognanika u domove; zaštita ljudskih, građanskih i nacionalnih prava
na područjima pod zaštitom Ujedinjenih naroda. Postrojbe UN-a, porijeklom iz
više zemalja (Finska, Irak, Danska, Francuska, Nigerija, Kanada, Rusija,...)
bile su organizirane u UNPROFOR (United Nations Protection Force)- tzv. zaštitne
snage Ujedinjenih naroda, s početnim mandatom od godine dana.

30. ožujka 1994. potpisan je Zagrebački sporazum o prekidu vatre, a 2. prosinca
iste godine Gospodarski sporazum o obnavljanju prometnih, opskrbnih i
infrastrukturnih veza. To su bila jedina dva uspješna sporazuma između Hrvatske
i pobunjenih Srba.

Prvi predsjednik RSK Milan Babić je od 27. prosinca 1991. preuzeo također i
dužnost predsjednika Vlade RSK. Dana 26. veljače 1992. god. je u skupštini
smijenjen, jer je odbio "Vanceov plan" o dolasku mirovnih snaga UN-a na područje
RSK. Milan Babić i njegovi sljedbenici više mjeseci nisu prihvaćali tu smjenu i
nisu htjeli kao novog predsjednika vlade priznati Zdravka Zečevića, te su do
ožujka 1992. istodobno u RSK djelovale dvije "vlade".

Od samih početaka je Srbija (tada: "Savezna Republika Jugoslavija") pružala
odlučujuću podršku pobunama Srba u Hrvatskoj i BiH. Postrojbe pobunjenih Srba su
zapravo predstavljale brigade i korpuse vojnih snaga Jugoslavije, koje su čitavo
vrijeme rata popunjavane zapovjednim kadrom koji je dolazio iz Srbije i bile
podupirane na svaki drugi način: tako je samo u prvoj polovini 1994. godine iz
Srbije ustupljeno snagama bosanskih i hrvatskih Srba 3.640 tona raznog
strjeljiva. Krajem 1994. godine, prezentirajući "Prijedlog financijskog plana
RSK za 1995." predsjednik "Vlade RSK" Borislav Mikelić jasno iznosi da je
“logistika RSK ipak Jugoslavija i naravno Srbija”.

Jedna od teško provjerljivih varijabli je broj stanovnika «RSK». Po podatku koji
se nalazi na službenoj stranici MKSJ-a, etnički raspored uoči rata je bio
sljedeći:

No, to se razlikuje od brojaka koje su objavljene u službenim hrvatskim
glasilima - a koje su u pogledu UNPA sektora Zapad obuhvaćala i područje Pakraca
i Daruvara na kojem su se nalazile snage UN, ali koje je bilo pod kontrolom
hrvatskih civilnih vlasti - a koje iznose:

Ako dodamo tomu da je po procjenama hrvatskih vlasti nakon «Oluje» izbjeglo sve
skupa oko 130.000 - 140.000 stanovnika iz UNPA zona Sjever i Jug, a po procjeni
UN-a između 150.000 i 200.000 stanovnika, nameće se podatak da se broj ljudi na
okupiranim hrvatskim područjima ustrojenima u 4 UNPA sektora kretao od 200.000
do 250.000. Također, podatci o broju nesrpskoga stanovništva na okupiranim
područjima potvrđuju hrvatska izvješća od tom da je u prvoj polovici 1995.
Hrvatska imala 200.000 prognanika, uz još 60.000 u inozemstvu: «RSK» je bila
posve negostoljubiva ne samo prema hrvatima, nego prema svima koji nisu bili
Srbi, te su izuzev manjeg broja starijih ljudi (koji su nerijetko živjeli kao
pravi robovi svojih srpskih susjeda, te bili izloženi zlostavljanju i
ubojstvima) i jednog broja osoba u brakovima s etničkim Srbima, skoro svi
ne-Srbi morali su otići s tog područja.

Budući da su se u svibnju i lipnju srpske snage na UNPA zonama osjećale
zaštićenima odbile su se razoružati i svesti na razinu policijskih snaga; vojno
su se angažirale u napadima na Bihaćki džep i proboju Posavskoga koridora;
nastavili su granatirati hrvatske gradove (Zadar, Gospić, Karlovac, Sisak, Novu
Gradišku, Osijek, Vinkovce,..); nastavljena je politika stvaranja srpske države
na tlu UNPA područja preko jačanja institucija «Republike Srpske Krajine» i
odbijanja ili opstruiranja pregovora s hrvatskim državnim vlastima;
intenzivirana je pljačka hrvatskoga gospodarstva, najvidljivije u sektoru Istok
gdje su lokalne paravojne postrojbe predvođene Željkom Ražnatovićem-Arkanom
crpile i krijumčarile naftu iz postrojenja u Đeletovcima, te pljačkale vinarske
podrume u Erdutu.

Podrobniji članak o temi: Politika Republike Srpske Krajine Na lokalnom su se
planu nastavili obračuni političkih čelnika pripadnika ove ili one struje,
pristaša i protivnika Miloševića i/ili Šešeljevih radikala (često motivirani
osobnim materijalnim interesima). Na vlasti su se smjenjivali, u ovisnosti o
lojalnosti Miloševiću Goran Hadžić, Milan Babić i Milan Martić. Sam je
srbijanski predsjednik igrao dvostruku igru: pokušavao je, koliko je mogao,
održati «RSK» i sprječavao njenu integraciju u hrvatski društveno-pravni
poredak, kaneći slabiti i iscrpljivati RH u najvećoj mogućoj mjeri; s druge je
strane, svjestan nerealnosti pružanja vojne potpore u vidu ulaska u mogući
totalni rat s Hrvatskom i pritisnut međunarodnim gospodarskim sankcijama i
spoznajom o nepovrjedivosti međunarodnih granica kako ih je definirala
Badinterova komisija, odbijao formalnu integraciju sa srpskim političkim
tvorevinama u Hrvatskoj i Bosni i Hercegovini.

Jačanje Hrvatske (iako usporeno zbog hrvatsko-muslimanskoga sukoba u BiH
1993.-1994.) na svim poljima, te slabljenje Srbije i njenih depandansi, pogotovo
u 1994. i kasnije, dovelo je do vojnoga sloma i nestanka «RSK». Vojska «RSK»
(službeno nazvana Srpska vojska Krajine) brojala je 1994 i 1995. oko 50.-60.000
ljudi, od toga oko 40.000 u UNPA zonama Sjever i Jug, oko 15.000 u sektoru
Istok, te oko 8.000 u sektoru Zapadna Slavonija. Dobro naoružana, ta je vojska
ipak dijelila sudbinu ukupnoga stanovništva što se očitovala u demoralizaciji,
iscpljenosti i besperspektivnosti. Nakon nekoliko vojnih operacija u kojima je
Hrvatska načela područje pod vlašću «RSK» (Maslenica, Medački džep)- u svibnju
1995. nestala je bivša «Sao Zapadna Slavonija» (Operacija Bljesak), a u kolovozu
1995. glavno područje «Krajine» u Oluji. U obje je posljednje operacije, zajedno
s vojskom, pobjeglo praktički svo srpsko pučanstvo- po većini procjena, zajedno
oko 150.000-200.000 ljudi iz triju UNPA sektora. Posljednji je sektor, Istok,
koji je pokrivao Baranju, dio Srijema i najistočniji dio Slavonije, mirno
integriran u pravni sustav RH 1998., nakon sporazuma u Daytonu 1995. i Erdutu-
proces je proveden pod nadzorom postrojbi UN-a nazvanih UNTAES.

«Republika Srpska Krajina» rezultat je fenomena koji je obilježio posljednje
desetljeće 20. stoljeća: sloma komunističkoga sustava i nastanka nacionalnih
država na razvalinama propalih višenacionalnih zemalja održavanih mješavinom
ideološke diktature i vojne sile. No, za razliku od mirnoga razlaza koji se zbio
u Čehoslovačkoj i lokalnih nasilnih međunacionalnih sukoba i obračuna koji nisu
prerasli u širi rat (osim, djelomice, u slučaju Armenije i Azerbejdžana) na
području raspadnutoga SSSR-a, u državama je bivše SFRJ došlo do pravoga rata i
rasplamsavanja jednoga od glavnih svjetskih žarišta, sve zbog jedne jedine
stvari: ideologije Velike Srbije.

Zaključno se može navesti nekoliko procjena: hrvatski Srbi, koji su doživjeli
nacionalno buđenje sredinom 19. stoljeća i u narednih stoljeće i pol bijahu
nezaobilaznim činiteljem oblikovanja hrvatske sudbine i povijesti, prestali su
to definitivno biti – kao što je rekao jedan britanski publicist: «Htjeli su
imati sve i izgubili su sve.». S tim u svezi valja spomenuti dva nedovoljno
razjašnjena fenomena: naime, po podatcima hrvatskih vlasti (iako to još nije do
kraja obrađeno), trećina Srba koja je ostala živjeti na područjima pod kontrolom
legalnih vlasti, sudjelovala je u Domovinskom ratu nadprosječno: čineći oko 3-4%
stanovništva, hrvatski su Srbi tvorili preko 10% pripadnika Hrvatske vojske. Ta
pojava, kao i još neke, svjedoči da je velikosrpska ideologija, iako i dalje
prisutna u dijelu srpskoga stanovništva u Hrvatskoj, nerealna kao ozbiljna
politička opcija u budućnosti. Na pitanje o ozbiljnosti kao i težini srpskoga
iredentizma u Hrvatskoj može se jednoznačno odgovoriti: kao i talijanski i
madžarski iredentizam, vjerojatno će ostati nazočan kao iritacija koja može kao
rezultantu imati samo rast hrvatske nacionalne homogenizacije.



https://hr.wikipedia.org/wiki/Iluminati

Iluminati su prosvjetiteljsko društvo koje je u Bavarskoj u Ingolstadtu 1776.
utemeljio profesor prava Adam Weishaupt. Od svojih je članova zahtjevao
religiozno prosvjećenje i širenje humanističko-kozmopolitske ideje. Djelovanje
društva bilo je zabranjeno 1784./1785. godine. Skupina je tada, kako se smatra,
prekinula svoje aktivnosti.

Prvi iluminatski pokret je nastao u Italiji. Tamo su ga činili znanstvenici i
pisci poput Galilea, koji je bio prvi vođa talijanskih iluminata. Malo nakon
osnivanja, Katolička crkva je saznala za iluminate, i uhitili su 4 pripadnika
iluminata. Nakon ispitivanja, sva četvorica su žigosana znakom križa i bačena na
javna mjesta. Nakon toga, iluminati su se povukli u ilegalu, pa poslije toga
prešli u druge države, poput Španjolske i Njemačke. Različite sljedbe pod imenom
iluminati, u Španjolskoj poznati pod imenom alluminados ili alumbrados, javljaju
se još od 15. stoljeća. U Njemačkoj je društvo iluminata osnovano 1776. godine,
a redu su pripadale mnoge poznate osobe, poput Goethea i Herdera.

Njemački iluminati dovode se u vezu s drugim tajnim društvima, osobito sa
slobodnim zidarima iako ova veza nije u potpunosti razjašnjena. Pojam iluminizam
ili prosvjetljenje može se tumačiti i kao ezoterična struja i kao javan pokret
osvještavanja društva. Pretpostavlja se da su bavarski iluminati započeli kao
društvo sa željom da pridonesu naprednom razvoju svijeta kroz humanistički
svjetonazor, no ovo se kasnije navodno iskvarilo, uglavnom zbog stvarnog
nepoznavanja ovog društva i njegovih stvarnih ciljeva, s obzirom na to da
njihovo postojanje nije bilo javne naravi.

Ipak, mnogi toretičari zavjere ovo društvo dovode u vezu sa skupinama ljudi koji
na tajan način upravljaju svjetskim događajima nastojeći ostvariti raznorazne
ciljeve. Među njihove ciljeve navodi se stvaranje jedne globalne države,
kontrola prirasta stanovništva, širenje zaraznih bolesti, utjecaj na medije,
dakle opći antidemokratski ustroj svijeta. Zagovornici postojanja Iluminata
ističu da mogu izravno ili neizravno utjecati na povijesne događaje, da
posjeduju tajna znanja itd.



https://hr.wikipedia.org/wiki/Hedonizam

Hedonizam (grč. hēdonē, užitak) etički je nauk koji, kao podvrsta eudaimonizma,
užitak smatra vrhovnim dobrom i ciljem ljudskog djelovanja. Pritom se užitak
može odrediti vrlo različito: kao osjetilni, kao duhovni, ili oboje. Ugoda je
najviše dobro, a svako bi djelovanje trebalo težiti što većem povećanju ugode
(ne nužno djelatnikove).

Prvi je teoretičar hedonizma bio Aristip iz Kirene, Sokratov učenik i
utemeljitelj kirenske filozofske škole. Razvijajući Sokratovu temu dobra,
Aristip je dobro odredio kao užitak. Čovjeku pripada samo ono što je sadašnje te
stoga treba uživati od danas do sutra, jer je nada u neko buduće dobro uvijek
povezana s nemirom uzrokovanim neizvjesnošću sudbine. Bitno je da mudrac
dominira užitkom, a ne obratno.

Pojam užitka ključan je element i u filozofiji Epikura i Epikurove filozofske
škole. No dok filozofi kirenske škole prednost daju užicima kakvi su radost i
veselje, Epikur je smatrao da užitak čine stanja kakva su sloboda od straha i
požuda i odsutnost boli. Prema Epikuru, ljudsko djelovanje treba biti upravljeno
postizanju nepomućenosti duha (ataraksije).

U čitavoj su povijesti filozofi kritizirali nauk hedonizma. Među najvećim mu je
protivnicima Kant, prema kojemu se moral ne može povezati s užitkom ili
zadovoljstvom. U modernoj filozofiji nisu se mogle zaobići psihologijske teorije
koje u užitku vide odlučujući čimbenik motivacije. Tako primjerice Marcuse –
zadržavajući ipak kritički odmak – priznaje da vrijednosti hedonizma imaju svoje
mjesto u harmoničnom razvoju osobe.



https://hr.wikipedia.org/wiki/Film

Film (eng. film - kožica, opna, tanki sloj) vizualna je projekcija u pokretu,
najčešće ozvučena. Hrvatski naziv za film je slikopis. Razlika između filma i
snimke je u tome što film gradi neko očekivanje koje zatim ispuni (npr. rijeka
koja teče je snimka, a rijeka koja teče i zatim se ukaže brod je film). Filmska
slika je ono što se pretežno razabire na temelju projekcije filmske snimke.

Kao i drugi oblici umjetnosti, film je namijenjen publici. Filmovi se gledaju u
posebnom prostoru za projekciju (kino), ili bilo gdje drugdje (video). Film se
često spominje kao sedma umjetnost, kao što je strip nazvan devetom umjetnošću.

Filmsko djelo je cjelovit te društveno i doživljajno svrhovit filmski proizvod.
Film i kinematografiju sustavno proučava humanističko-znanstvena disciplina
filmologija.

U Parizu je 22. ožujka 1895. godine prikazan film braće Lumière "Izlazak radnika
iz tvornice". To je bila prva filmska predstava na svijetu. Trajala je tek
nekoliko minuta, a priređivačima je donijela prihod od 35 franaka jer je toj
projekciji prisustvovalo svega 35 gledatelja koji su platili cijenu ulaznice od
po 1 franak. Zanimljivo je spomenuti kako je toj prvoj projekciji prisustvovao i
sam Georges Méliès koji se inače smatra "ocem animacije" odnosno ocem filmskog
pravca koji nazivamo fikcijom-snovima.

Sinkronizaciju filma, tj. istovremeno odvijanje slike i zvuka, omogućila je
fotostanica. Prvi zvučni film službeno je prikazan 1927. u Americi, a nosio je
naziv "Pjevač jazza" ili "Jazz pjevač". U glavnoj ulozi bio je glumac Al Jolson,
a treba spomenuti da se sinkronizacija nije odnosila na cjelokupan film. Naime,
samo dijelovi koji su se odnosili na glazbene točke bili su sinkronizirani, a
ostali igrani dijelovi bili su projicirani kao i prijašnji filmovi.



https://hr.wikipedia.org/wiki/Dubai

Dubai (دبيّ), glavni grad emirata Dubaija. Broji 2.106.177 stanovnika i poznata
je turistička destinacija.

U prošlosti, ovaj grad, kao uostalom i veći dio tog dijela svijeta, živio je od
ribolova i lova na školjkaše. Situacija se drastično promijenila pronalaskom
nafte, a cijela regija veoma je bogata istom. Od kada su 1971. godine Dubai i
ostalih šest emirata oformili Ujedinjene Arapske Emirate, ova država je u vrhu
svjetskih proizvođača. To je dalo mogućnosti i ovom gradu kao i cijelom emiratu
da brzo napreduje. Znajući da rezerve nafte neće trajati vječno Rashid bin Saeed
Al Maktoum, emir šeik Dubaija (1958.-1990.), je imao ideju kako Dubai učiniti
bogatim i poslije nestanka naftnih rezervi. Počeo je sa detaljnim planovima za
razvoj najvećeg svjetskog turističkog mjesta. Ogroman novac dobijan od nafte
potrošen je na naglu izgradnju ovog grada. Veliki broj Indijaca i Pakistanaca je
došao u ovaj grad, da rade kao fizički radnici na ogromnim građevinskim
radovima. Broj stanovnika od 1968. do 1975. povećao se 4 puta.

U početku su građevine bile nešto skromnije da bi 1990-ih godina počeli graditi
objekti koji bi se mogli nazvati svjetskim čudima. Jedan od takvih je hotel Burj
Al Arab, koji je jedini hotel sa 7 zvjezdica na svijetu. Napravljen je u obliku
jedra na ribarskom brodiću po želji samog emira. Ulazni hol je najveći na
svijetu, viši od samog Eiffelovog tornja. Međutim nakon njegovog završetka
počele su se graditi još nevjerojatnije tvorevine: poluotok u obliku palme i
otok koji svojim oblikom predstavljaju cijelu površinu Zemlje. Jedan umjetni
otok na tom arhipelagu košta preko 30 000 000 $. Cijeli grad ima veliki broj
luksuznih trgovačkih centara, a jedan od njih je toliko velik da su u njemu
smjestili skijašku stazu. U tijeku su radovi na Restless planetu, parku sa
realno prikazanim robotima-dinosaurima i prapovijesnim izgledom Zemlje.



https://hr.wikipedia.org/wiki/Biograd_na_Moru

Jedino naselje je grad Biograd na Moru (stanje 2006). Biograd, grad i luka u
sjevernoj Dalmaciji, nalazi se 28 km južno od Zadra. Smješten je na malom
poluotoku i kopnu. Na njegovoj sjevernoj strani je uvala Bošana a na južnoj
Soline. Ispred grada su otoci Planac i Sv. Katarina (sa svjetionikom). Prosječna
temperatura zraka u siječnju je 7 °C a u srpnju 24.5 °C, s prosječnim godišnjim
padalinama od 840 mm. U uvali Soline nalazi se velika javna, pješčana plaža
okružena borovom šumom. Biograd je lokalni trgovački i prometni centar, s dobrim
vezama prema svojem zaleđu, okolnim obalnim naseljima i gradićima i otokom
Pašmanom. Kroz grad prolazi magistralna jadranska cesta, a nekih 15 km sjeverno
je čvor Benkovac na autocesti Zagreb - Split. Biograd je centar rivijere koja
obuhvaća Sv. Petar na Moru, Turanj, Sveti Filip i Jakov, Biograd, Pakoštane i
Drage, kao i više naselja na otoku Pašmanu: Tkon, Kraj, Pašman, Barotul,
Mrljane, Neviđane, Dobropoljana, Banj i Ždrelac, i Vrgadu na istoimenom otoku.

Biograd na Moru je hrvatski kraljevski grad koji se prvi put spominje sredinom
X. stoljeća, dok je u XI. stoljeću bio sjedište hrvatskih kraljeva i biskupa.
Najveći procvat Biograd je doživio kao prijestolnica srednjovjekovnih hrvatskih
vladara, a godine 1102. u njemu je okrunjen i hrvatsko-ugarski kralj Koloman.

Godine 1202. Biograd je utočište bjeguncima iz Zadra (→Križarska opsada Zadra),
te se naziva i Zara vecchia. Tijekom 13. i 14. stoljeća gradom upravljaju
cetinski knezovi, vranski templari i bribirski knezovi Šubići.

Od 1409. do 1797. je pod vlašću Venecije. Stradao je u mletačko-turskim
ratovima, a 1521. i 1646. je porušen i zapaljen. U 16. i 17. stoljeću u Biogradu
je središte hrvatske narodne vojske koja je imala veliku ulogu u protuturskim
ratovima. Zbog ratnih stradanja njegova važnost opada, da bi opet ojačao
početkom 19. stoljeća kada za vrijeme francuske vladavine dobiva općinu i sud.

Turistički razvoj Biograda počeo je između dva svjetska rata. Prvi gosti, Česi,
počeli su dolaziti u Biograd tijekom 1920-ih. Prvi hotel sagrađen je 1935. na
mjestu današnjeg hotela Ilirija.

Tijekom srpske agresije grad je pretrpio velika razaranja dalekometnim
topništvom jer su ga pobunjeni Srbi pokušavali zauzeti. 14. lipnja 1993. napali
su grad raketnim sustavom Orkan s kasetnim punjenjem. Tzv. „zvončići“ na plaži
Soline ubili su 5 osoba: Lidiju Vrankulj (prognanicu iz Polače), Danijelu
Vidaković te Marijana Pulića, Jozu Tomića i Karla Paića, koji su bili pripadnici
Specijalnih postrojbi Glavnog stožera HV-a. Još 7 osoba teško je ranjeno. Za
ovaj ratni zločin do danas nitko nije odgovarao. Novi teški topnički napad
dogodio se 30. lipnja.

Grad je osvojio srebrnu medalju i prestižnu nagradu Srebrni cvijet Europe 2007.,
za hortikulturno i urbano uređenje mjesta.

Gospodarstvo je bazirano na poljoprivredi, ribarstvu i turizmu. Biograd je
trajektna luka za otok Pašman, ali također je i mikroregionalno središte okolnih
mjesta i općina.

Prema popisu stanovništva iz 2001. broj stanovnika iznosi 5.259, (procjena za
2005. - 5.879 stanovnika)

Podrobniji članak o temi: Dodatak:Popis stanovništva u Hrvatskoj 1991.: Biograd
na Moru

Upravnu jedinicu Grada Biograda čini samo uže gradsko područje. Ostala naselja
koja su bila u sastavu prijeratne općine Biograd na Moru izdvojena su u nove
općine Pakoštane, Pašman, Sveti Filip i Jakov te Tkon.



https://hr.wikipedia.org/wiki/Zoran_Milanovi%C4%87

Zoran Milanović (Zagreb, 30. listopada 1966.), hrvatski političar, pravnik,
drugi predsjednik SDP-a, 10. predsjednik Vlade Republike Hrvatske, od prosinca
2011. do siječnja 2016. bio je na čelu dvanaeste Vlade Republike Hrvatske.
Početkom njegova mandata u Hrvatskoj je održan uspješan Referendum o ulasku
Hrvatske u Europsku uniju, te je ona 1. srpnja 2013. postala 28. članica te
zajednice. Kraj Milanovićevog mandata obilježen je izbjegličkom krizom koja u
Hrvatskoj počinje početkom rujna 2015., te Hrvatska postaje glavna tranzitna
zemlja za izbjeglice iz azijskih i afričkih zemalja koji u većini slučajeva
nakon prolaska kroz zemlju ulaze u zonu zemalja potpisnica Schengenskog
sporazuma.

Otac Stipe rodom je iz Glavica kod Sinja, a majka Gina rodom iz Senja. Otac
Stipe je studijski kolega i vjenčani kum Vlade Veselice. Milanovićev djed je bio
skupa u partizanima s Veseličinim ocem Stipom. Odrastao je na Trnju, a zatim na
Črnomercu. Pohađao je srednju školu „Centar za upravu i pravosuđe” (danas I.
gimnazija u Zagrebu). Diplomirao je pravo na Pravnom fakultetu u Zagrebu kao
izvrstan student. Za vrijeme studiranja dobiva Rektorovu nagradu i sudjeluje na
studentskom natjecanju iz međunarodnog javnog prava „Telders” u Haagu. Prema
vlastitom priznanju, u mladosti je bio buntovan i sklon tučnjavi.

Zapošljava se najprije na Trgovačkom sudu u Zagrebu, a zatim, 1993. godine u
Ministarstvu vanjskih poslova, gdje ga na posao prima Ivan Šimonović. Godinu
dana kasnije odlazi u mirovnu misiju OESS-a u ratni Azerbajdžan, u okupirani
Gorski Karabah gdje boravi 45 dana. Savjetnikom u hrvatskoj misiji pri Europskoj
uniji i NATO-u u Bruxellesu postaje 1996. godine, gdje dvije godine kasnije
završava poslijediplomski studij europskoga i komparativnoga prava na flamanskom
Sveučilištu u Bruxellesu. Nakon toga, 1999., vraća se u Ministarstvo vanjskih
poslova.

Zoran nije pošao očevim stopama. Otac Stipe bio je član HDZ-a jedno vrijeme, a
zahvaljujući intervenciji [[Marko Veselica|Marka Veseliceg], početkom 1990-ih je
postao zamjenik ministra prosvjete za financijska pitanja u HDZ-ovoj Vladi i to
je bio zamjenik akademiku Vlatku Pavletiću. Godine 1999. učlanjuje se u SDP.
Nakon pobjede koalicije prevođene SDP-om na izborima 2000. godine, povjerena mu
je komunikacija s NATO-om. Tri godine kasnije postaje pomoćnik ministra vanjskih
poslova Tonina Picule. Nakon pobjede HDZ-a na izborima 2003. odlazi s mjesta
pomoćnika.

Godine 2004. izabran je u Glavni odbor SDP-a, a dvije godine kasnije nakratko
postaje glasnogovornink SDP-a. Početkom mjeseca rujna 2006. godine izabran je za
koordinatora rada SDP-a u četvrtoj izbornoj jedinici.

Nakon smrti Ivice Račana, na sjednici Glavnoga odbora 21. travnja prvi
najavljuje kandidaturu za predsjednika stranke. Objava kandidature dočekana je
ovacijama. Prevladavajuće mišljenje u osvit izborne konvencije bilo je kako
Račan, u tekstu svoje ostavke neposredno pred smrt, sintagmom o 'novim snagama'
zapravo daje podršku Milanoviću u kandidaturi za predsjednika. Na 10.
izvanrednoj izbornoj konvenciji Milanović je u drugom krugu pobjedio Željku
Antunović sa 150 glasova prednosti i time postao drugi predsjednik SDP-a u
povijesti.

Zahvaljujući njegovom izboru, rejting SDP-a u istraživanjima je doživio rast, te
su mnogi analitičari predviđali lijevoj opciji s Ljubom Jurčićem kao
premijerskim kandidatom uvjerljivu pobjedu na predstojećim parlamentarnim
izborima. Međutim, HDZ pobjeđuje na izborima u zimu 2007. godine, što su neki
komentatori pripisali nedostatku iskustva kod Milanovića.

Godine 2008. pobjeđuje Davorka Vidovića i Dragana Kovačevića u borbi za mjesto
predsjednika SDP-a, te nastavlja svoj mandat. Nakon što 2011. godine Kukuriku
koalicija predvođena SDP-om pobjeđuje na parlamentarnim izborima, Zoran
Milanović postaje i predsjednik hrvatske vlade.

Odnos Hrvatske prema Bosni i Hercegovini u vrijeme Milanovićevog mandata se
znatno promijenio. Za razliku od prethodnih vlasti, Milanovićeva Vlada je dala
značajnu podršku Hrvatima u BiH. Prethodne vlasti u Hrvatskoj, naročito nakon
smrti Franje Tuđmana nisu pokazivale interes za položaj Hrvata u BiH. Štoviše,
bivši predsjednik Stjepan Mesić se sukobio s hrvatskim političarima u BiH, a
istodobno gradio prijateljske odnose s bošnjačkim političarima. Milanovićeva
politika prema BiH ocijenjena je kao "najsuvislija i najbolja politika prema
BiH" za Hrvate "unatrag dva desetljeća". Javno je izrazio zanimanje Hrvatske za
stanje u Bosni i Hercegovini i položaj Hrvata kao konstitutivnog naroda.

Simbolično, nakon što mu je Sabor potvrdio drugi uzastopni mandat, Milanović je
za prvi posjet odabrao BiH, odnosno grad Mostar, i to u vrijeme velikih nereda u
veljači 2014. koje su izazivali bošnjački prosvjednici, što je umalo rezultiralo
međunacionalnim sukobom u gradu. Štoviše, nije posjetio Sarajevo kao glavni
grad, što je izazvalo kritike među bošnjačkim političarima i javnim osobama.
Poslije Mostara posjetio je Vitez i Široki Brijeg. Sarajevo je odabrao kao
posljednju destinaciju prije napuštanja zemlje. Time je postao prvi hrvatski
premijer koji je posjetio Hrvate u BiH nakon više od dvadeset godina.
Milanovićevu posjetu Mostaru pohvalio je i vođa oporbe Tomislav Karamarko.

Milanović je pristaša olakšavanja puta Bosni i Hercegovini za ulazak u Europsku
uniju te je kritizirao zahtjev europskih političara da BiH mora mijenjati Ustav
kao uvjet za status kandidata. Milanović je izrazio konzervativan stav glede
implementacije presude Sejdić-Finci Europskog suda za ljudska prava na
bosanskohercegovački Ustav, koji onemogućava pripadnicima nacionalnih manjina da
budu birani na neke dužnosti izvršne vlasti. Kritizirao je stavove onih koji
tvrde da su promjene Ustava uvjet bez kojega se ne može, navodeći da je Bosna i
Hercegovina s takvim ustavom primljena u Vijeće Europe i da od tada nije niti
jednom mijenjan, napominjući da, ako je u trenutku ulaska BiH u Vijeće Europe
Ustav bio u skladu s dokumentima Vijeća Europe, "onda je valjda i danas".
Zahtjeve za promjenom nazvao je "politički i pravno nepoštenima" zbog njihovog
retroaktivnog karaktera, ali i neprincipijelnima, jer slične ustave imaju Cipar
i Belgija, koje su već članice Europske unije. Primjerice, Ustav Cipra navodi da
predsjednik može biti samo Grk. Milanović je naveo da uz takve uvjete, Bosna i
Hercegovina nikada ne će biti članicom Europske unije, naglasivši da je
daytonski Ustav zaustavio rat u toj zemlji. Podržao je ulazak cijele regije u
Europsku uniju, dajući Bosni i Hercegovini prioritet, "ne samo radi Hrvata u
BiH, ali jako puno i zbog Hvata koji imaju putem hrvatskog i europsko
državljanstvo".

Zoran Milanović svojom politikom i pokušajem onemogućavanja izručenja Josipa
Perkovića i Zdravka Mustača Njemačkoj, u kojoj je podignuta optužnica protiv
njih, zbog sumnje da su krivi za ubojstvo hrvatskih emigranata, nanjela je
velike štete hrvatskim nacionalnim interesima. Zlouporaba položaja predsjednika
Vlade i pokušaj da se čak promjenom ustava i donošenjem posebnog zakona u
Saboru, onemogući izručenje udbaških zločinaca, nanjeli su neprocjenivu štetu
hrvatskim nacionalnim interesima. Taj Lex Perković sukobio je Hrvatsku s
Europskom Unijom i posebno s Njemačkom, nanjevši neprocjenjive štete ugledu
Hrvatske..

Nedugo nakon podizanja spomenika Miri Barešiću, lijevi ekstremisti su zalili
spomenik crvenom bojom, što je jednoglasno osudila kompletna hrvatska
inteligencija.

Jedini element hrvatskoga društva koji nije jasno osudio ekstremiste je notorni
predsjednik SDP-a. Zoran Milanović nakon debakla zvanog "Lex Perković" i osude
Perkovića i Mustača na doživotni zatvor, te njemačke verbalne osude DORH-a zbog
25-godišnje neučinkovitosti za koju Milanović snosi nemalu odgovornost od 2007.
kao predsjednik SDP-a, vladajuće ili najjače opozicijske stranke u Saboru
nonšalantno izjavljuje da njegov deda nije uzimao ambasadore za taoce, te da su
(Barešić i Brajković) time nanijeli ogromnu štetu hrvatskom imenu i hrvatskoj
ideji. Ta izjava je smislena poput one: "Meni je pukla cijev u kući prošle
godine". SDP je dva puta ukinuo urede i komisije za istraživanje komunističkih
zločina, koje je prethodno osnovala HDZ-ova većina.

Od 1994. u braku je sa Sanjom Musić-Milanović s kojom ima dva sina - Antu i
Marka. Govori engleski, ruski i francuski.



https://hr.wikipedia.org/wiki/Nacionalni_park_Krka

Krka je sedmi nacionalni park u Hrvatskoj poznat po velikom broju jezera i
slapova. Dobio je ime po rijeci Krki koja je dio parka. Nacionalni park je
lociran u središnjoj Dalmaciji nizvodno od Miljevaca, a samo par kilometara
sjeveroistočno od grada Šibenika. Obuhvaća područje uz rijeku Krku koja izvire u
podnožju planine Dinare kod Knina, teče kroz kanjon dug 75 km, protječe kroz
Prokljansko jezero, te utječe u Šibenski zaljev. Prostire na 142 kvadratna
kilometra, od kojih 25,6 kvadratnih kilometara čini vodena površina. Rijeka Krka
danas ima 7 sedrenih slapova i njezine ljepote predstavljaju prirodni krški
fenomen, koji se preporučuje posjetiti u proljeće i ljeti jer je tada u punom
sjaju, a možete se i osvježiti u čistoj vodi.

Krka je postao nacionalni park 24. siječnja 1985. godine i sedmi je po redu
nacionalni park u Hrvatskoj. Poznat je po velikom broju jezera i slapova.

Hidroelektrana Jaruga ispod slapa Skradinskog buka je druga najstarija
hidroelektrana u svijetu i prva u Europi. Sagrađena je 28. kolovoza 1895., samo
tri dana nakon prve svjetske hidroelektrane na slapovima Niagare.

Veći slapovi su Bilušića buk, Brljanski slap, Manojlovac, Rošnjak, Miljacka,
Roški slap i Skradinski buk



https://hr.wikipedia.org/wiki/Moskva

Moskva (rus. Москва, la. Moskva, IPA: [mɐˈskva]) glavni i najmnogoljudniji je
grad, odnosno federalni subjekt Rusije. Značajno je političko, ekonomsko,
kulturno, znanstveno, vjersko, financijsko, obrazovno i prometno središte Rusije
i svijeta. Sa 10 563 038 stanovnika (2010.), najmnogoljudniji je grad
kontinentalne Europe i prema broju stanovnika sedmo najveće gradsko područje u
svijetu. Prema popisu grupe GaWC, sveučilišta u Loughboroughu (UK) iz 2008.
godine, smatra se "Alfa globalnim gradom".

Moskva se nalazi na rijeci Moskvi u Središnjem saveznom okrugu europske Rusije.
Tijekom svoje povijesti grad je služio kao glavni grad nizu država, od
srednjovjekovne Velike kneževine Moskve i pratećeg Ruskog Carstva do Sovjetskog
Saveza. U Moskvi se nalazi čuveni Moskovski kremlj, drevna tvrđava danas
rezidencija predsjednika Ruske Federacije. Kremlj je također jedno od nekoliko
mjesta svjetske baštine u gradu. Oba doma ruskog parlamenta (Državna Duma i
Savjet Federacije) svoja sjedišta također imaju u Moskvi.

Grad opslužuje opsežna tranzitna mreža, s četiri međunarodne zračne luke, devet
željezničkih terminala, i moskovskim metroom, prema broju putnika drugim u
svijetu iza tokijskog, radi bogate i raznovrsne arhitekture priznatim kao jednom
od gradskih znamenitosti.

Tijekom vremena, Moskva je stekla niz epiteta, većina se odnosi na veličinu i
dominantan položaj grada unutar nacije: Treći Rim (Третий Рим), Belokamenaja
(Белокаменная), Pervoprestolnaja (Первопрестольная), Četrdeset četrdeset(ica)
(Сорок Сороков).

Prema Forbesu (2011.), u Moskvi živi 79 dolarskih milijardera, više nego u bilo
kojeg drugom gradu na svijetu.

Grad je nazvan prema rijeci (staroruski гра́д Моско́в, doslovno "grad na rijeci
Moskvi"). Prvo rusko spominjanje grada datira u 1147. kada je Jurij Dolgoruki
pozvao kneza Novgoroda-Severskog "dođi k meni, brate, u Moskvu."

Devet godina kasnije, 1156., knez Jurij Dolgoruki od Rostova naredio je
izgradnju drvenog zida, kremlja, obnavljanog više puta, da okružuje rastući
grad. Nakon pljačke 1237.-1238., kada su Mongoli pobili stanovnike i spalili
grad do temelja, Moskva se oporavila i 1327. postala glavni grad nezavisne
kneževine Vladimir-Suzdalj. Povoljan položaj grada na gornjem toku rijeke Volge
doprinjeo je stalnom rastu. Moskva se razvila u dugogodišnju stabilnu i naprednu
kneževinu, poznatu kao Velika kneževina Moskva, koja je privukla veliki broj
izbjeglica iz cijele Rusije.

Pod Ivanom I., grad je zamijenio Tver kao političko središte Vladimir-Suzdalja i
postao jedini sakupljač poreza za mongolsko-tatarske vladare. Plaćajući visoki
danak, Ivan je osvojio važnu povlasticu od Kana. Za razliku od drugih kneževina,
Moskva nije bila podijeljena među njegovim sinovima, već ju je najstariji
nasljedio jedinstvenu. Međutim, moskovski je otpor stranoj dominaciji rastao.
Godine 1380., knez Dimitrije I., vodio je ujedinjenu rusku vojsku do značajne,
ali ne i presudne, pobjede nad Tatarima u bitci na Kulikovom polju. Samo dvije
godine kasnije Moskvu je opljačkao kan Tohtamiš. Godine 1480., Ivan III. konačno
je Ruse oslobodio tatarske kontrole, te Moskva postaje središtem vlasti u
Rusiji. Pod Ivanom III. grad je postao prijestolnicom carstva koje će s vremenom
obuhvatiti sve teritorije današnje Rusije i drugih zemalja. Godine 1571.,
krimski Tatari napali su i opljačkali Moskvu, spalivši sve osim Kremlja.

Godine 1609., švedska vojska pod vodstvom grofa Jacoba De la Gardie i Everta
Horna započela je svoj marš od Velikog Novgoroda prema Moskvi kako bi potisnula
pobunu protiv cara Vasilija Šujskog, ali povukla se početkom 1611., te je potom
upala poljsko-litvanska vojska. Tijekom poljsko-moskovskog rata 1605.-1618.,
hetman Stanislav Zolkievski ušao je u Moskvu nakon pobjede nad Rusima u bitci
kod Klušina. 17. je stoljeće bilo ispunjeno narodnim ustancima, kao oslobođenje
Moskve od poljsko-litavskih osvajača 1612., pobuna soli 1648., pobuna bakra
1662. i moskovski ustanak 1682. Epidemije kuge pustošile su Moskvu 1570.-1571,,
1592. i 1654.-1656. Od 1712., grad više nije bio prijestolnica Rusije, nakon što
je Petar Veliki 1703. kraj obale Baltičkog mora osnovao novi grad Sankt
Peterburg. Kuga 1771., bila je posljednja velika epidemija u središnjoj Rusiji,
odnijevši 100 000 života u samoj Moskvi. Tijekom francuske invazija Rusije
1812., dok su se Napoleonove snage približavale i 14. rujna ušle u Moskvu,
Moskovljani su spalili i napustili grad. Napoleonovu je Grande Armée mučila
glad, hladnoća i loše snabdijevanje, te je bila prisiljena povući se i kasnije
gotovo uništena zimom i sporadičnim napadima ruskih vojnih snaga. Do 400 000
francuskih vojnika je poginulo, dok se potpuno izvan stroja, vratilo samo
nekoliko desetaka hiljada trupa.

Siječnja 1905., službeno je uvedena institucija gradskog guvernera, tj.
gradonačelnika, te je Aleksandar Adrijanov postao prvi službeni gradonačelnik
Moskve. Nakon ruske revolucije 1917., 12. ožujka 1918. Moskva je postala glavni
grad Ruske Sovjetske Federativne Socijalističke Republike i manje od pet godina
kasnije Sovjetskog Saveza. Tijekom drugog svjetskog rata (period od 22. lipnja
1941., do 9. svibnja 1945. u Rusiji je poznat kao veliki domovinski rat), nakon
njemačkog napada na SSSR, sovjetski Državni obrambeni komitet i glavni štab
Crvene armije bili su smješteni u Moskvi.

Godine 1941., šesnaest divizija narodnih dobrovoljaca (više od 160 000 ljudi),
dvadeset pet bataljona (18 500 osoba) i četiri inženjerske pukovnije bile su
formirane među Moskovljanima. Studenoga te godine, njemačka grupa armija centar
bila je zaustavljena na rubu grada, i potom odbijena u bitci za Moskvu. Mnoge su
tvornice bile evakuirane zajedno s većinom institucija vlasti. U gradu, koji od
20. listopada bio pod opsadom, preostali stanovnici izgradili su protutenkovske
obrane, dok je izvanredno jaka protuzračna obrana grad spasila od većine zračnih
napada. Josif Staljin odbio je napustiti grad, te su u Moskvi također ostali
stavka i savjet narodnih komesara. Unatoč opsadi, izgradnja moskovskog metroa
nastavljena je kroz rat, te je do kraja rata otvoreno nekoliko novih linija.

Točan broj i njemačkih i sovjetskih gubitaka tijekom bitke za Moskvu predmet je
rasprava, jer razni izvori pružaju ponešto različite procjene. Procjena ukupnih
gubitaka od 30. rujna 1941., do 7. siječnja 1942., između je 248 000 i 400 000
za wehrmacht, i između 650 000 i 1,28 milijuna za crvenu armiju.

1. svibnja 1944., ustanovljena je medalja Za obranu Moskve i 1947. medalja U
spomen 800. godišnjice Moskve. U povodu 20. objetnice pobjede nad nacističkom
Njemačkom, 8. svibnja 1965. Moskva je postala jedan od dvanaest sovjetskih
gradova heroja.

Godine 1980., Moskva je bila domaćin ljetnih olimpijskih igara, koje su radi
sovjetske invazije Afganistana krajem 1979., bojkotirale Sjedinjene Države i
nekoliko drugih zapadnih zemalja. 1991., Moskva je bila poprište neuspjelog
pokušaja državnog udara nekih članova sovjetske vlasti protiv Mihaila Gorbačova.
Nakon što se krajem iste godine SSSR raspao, Moskva je ostala glavni grad
Rusije. Također, 1993. u Moskvi se odigrao žestoki oružani sukob između
tadašnjeg predsjednika Rusije Borisa Jeljcina, kojeg je podržala ruska vojska, i
ruskog parlamenta.

Od tada, pojava tržišnog gospodarstva prouzročila je bujanje maloprodaje,
usluga, moderne arhitekture i ekonomije. Godine 1998. grad je bio domaćin prvih
Svjetskih igara mladih.

Moskva je smještena u blago brežuljkastom području na obalama Moskve, rijeke
dugačke oko 500 km koja teče Istočnoeuropskom nizinom u središnjoj Rusiji.
Nadmorska visina grada u Sveruskom izložbenom centru, gdje se nalazi glavna
meteorološka stanica, je 156 m. Najviša točka je Teplostanskaja visoravan s
255 m. Širina grada (ne računajući MKAD kao granice), od zapada prema istoku je
39,7 km, a od sjevera do juga je 51,7 km.

Moskva je odredišna točka vremenske zone koja obuhvaća većinu središnje Rusije,
uključujući i Sankt Peterburg. Po zimi, područje je u sklopu "Moskovskog
standardnog vremena" (MSK, МСК), 3 sata ispred koordiniranog svjetskog vremena,
tj. UTC+3. Ljeti, Moskovsko vrijeme pomiče se sat vremena unaprijed i postaje
"Moskovsko ljetnje vrijeme (MSD)" - UTC+4. Ipak, početkom 2011., ruski
predsjednik Dmitrij Medvedev najavio je ukidanje zimskog računanja vremena.

Moskva je u području umjerene kontinentalne klime (Köppenova klasifikacija klime
Dfb) s toplim, donekle vlažnim ljetima i dugim, hladnim zimama. Uobičajene
visoke temperature u toplim mjesecima lipnju, srpnju i kolovozu su oko 23 °C,
ali tijekom valova vrućine koji mogu trajati tjedan ili dva (između svibnja i
rujna), dnevne visoke temperature često dostižu 30 °C. Zimi, temperatura obično
pada na oko −10 °C, iako može biti i toplijih razdoblja s temperaturama iznad 0
°C. Najviša temperatura ikad zabilježena iznosila je 38,2 °C na meteorološkoj
stanici VVC i 39,0 °C u središtu Moskve 29. srpnja 2010., tijekom neuobičajenog
vala vrućine na sjevernoj polutci. Prema novom prosjeku iz perioda 1981.-2010.,
srednja temperatura u srpnju je 19,2 °C. Najniža ikada zabilježena temperatura
bila je −42,2 °C u siječnju 1940. Prosječna godišnja temperatura (1981.-2010.)
je 5,8 °C, ali godina 2007.-2008., godišnja temperatura bila je viša od 7 °C.
Nasuprot tome, u prvoj polovici 20. stoljeća, u Moskvi je tijekom kasnih ljetnih
mjeseci bilo laganog mraza. Snježni pokrivač (3-5 mjeseci godišnje) najčešće je
prisutan od kraja studenog do sredine ožujka.

Mjesečna količina oborina kreće se između 35 mm i 85 mm, s nešto većom količinom
ljetnih mjeseci. Radi značajne razlike u temperaturi između zimskih i ljetnih
mjeseci, kao i ograničene fluktuacije u razini oborina tijekom ljeta, smatra se
da je Moskva u zoni kontinentalne klime.

Moskva raspolaže s prosječno 1731 sunčanim satom godišnje, s varijacijama između
8% u prosincu i 52% od svibnja do kolovoza. Od 2004. do 2008., prosjek je bio
između 1800 i 2000 sati.

Demonim za stanovnika Moskve je Moskvić. Prema popisu iz 2002., grad naseljava
10 382 754 ljudi, međutim, taj podatak uzima u obzir samo prijavljene
stanovnike. Najnovija procjena 1. siječnja 2010., je 10 562 098 stanovnika.
Istog datuma, stanovništvo Moskovske regije bilo je 17 314 776 stanovnika.

U vrijeme službenog popisa iz 2002., etnički sastav grada bio je:
istočnoslavenski 9 121 573, 87,853% (ruski 8 808 009 [84.833%], ukrajinski
253 644 [2,401%], bjeloruski 59 353 [0,572%]), kavkaski - ovisno o definiciji
kavkaskih nacionalnih grupa - 326 385, [3,144%] (armenski 124 425 [1,198%],
azerski 95 563 [0,920%], gruzijski 54 551 [0,525%], čečenski 14 481 [0,139%],
osetski 10 581 [0,102%], povolški i permski narodi 217 467, [2,095%] (tatarski
166 177 [1,600%], mordvinski 23 970 [0,231%], čuvaški 16 011 [0,154%]),
srednjeazijski 87 656, [0,844%] (tadžički 35 385 [0,381%], uzbečki 24 321
[0,234%]), židovski (Aškenazi) 79 359, [0,764%], azijski 0,84%, neizjašnjeni
417 126, 4,018%.

U službeni broj stanovništva Moskve ubrojeni su stanovnici sa stalnim boravkom.
Prema ruskoj saveznoj službi za migracije, u Moskvi službeno živi i 1 800 000
povremenih stanovnika, s privremenim prebivalištem na temelju vize ili druge
dokumentacije. Broj neslužbenih povremenih stanovnika, bez odgovarajuće
dokumentacije, procjenjuje se na dodatnih milijun ljudi.

Radi niskog nataliteta i visoke stope mortaliteta, od pada Sovjetskog Saveza
broj stanovnika Rusije smanjio se za oko 700 000 ljudi godišnje 2003., broj
umrlih bio veći od broja rođenih za oko 49 400.

Kršćanstvo je predominantna religija u gradu. Moskva je sjedište Ruske
pravoslavne crkve, Pravoslavlje je tradicionalna religija Rusije i prema zakonu
donesenom 1997. smatra se dijelom ruske "povijesne baštine". Ostale religije
zastupljene u Moskvi uključuju Islam, Protestantizam, Starovjernike i Judaizam.

Moskovski patrijarh, poglavar ruske Pravoslavne crkve, živi u Samostanu Danilov.
Moskva je do 1917. nazivana "gradom 1600 crkava " ("город сорока сороков
церквей"). Godine 1918. Rusija je postala sekularna država i vjera gubi svoju
poziciju u društvu. Od raspada SSSR-a 1991. mnoge od uništenih crkava obnovljene
su, te se mnogi ljudi vraćaju tradicionalnim religijama. Tako su komunističke
vlasti 1931. godine srušile i zapalile katedralu Krista Spasitelja i na njenom
mjestu izgradile bazene. Katedrala je ponovno sagrađena i završena 2000. godine.

Dok se muslimansko stanovništvo procjenjuje na 1,2 do 1,5 milijuna, u gradu su
samo četiri džamije. Iako je izgradnja još jedne džamije odobrena na jugoistoku
grada, aktivisti su blokirali gradnju. Neki nacionalisti pozivali su na "čistu
Moskvu", bez Muslimana i stranaca.

Specifični urbanistički razvoj ruskog glavnog grada počeo se nazirati još pri
osnivanju grada u 12. stoljeću. Središnji dio Moskve rastao je povezivanjem s
predgrađima u skladu sa srednjevjekovnim principima urbanog razvoja, te su jaki
bedemi postupno gradeni duž kružnih ulica i novih susjednih naselja. Prve kružne
obrambene zidine postavile su putanju današnjih prstenova, postavivši temelj za
budući urbanistički razvoj grada. Kremlj, Zemljanoj gorod (Земляной город),
bedemi Kamer-Koležskij, Vrtni prsten i mali željeznički prsten, svi su u
određenim trenucima povijesti služili su za obranu grada. Od 1960-ih, kružna
autocesta MKAD označava granice grada. Također, u obliku kruga izgrađena je i
glavna moskovska metro linija, Prstenasta linija (Кольцевая линия), i tzv. treći
automobilski prsten (Третье транспортное кольцо, ТТК), dovršen 2005. Stoga,
karakteristično radijalno-kružno planiranje nastavlja definirati daljnji razvoj
Moskve. Ipak, urbanizirano područje grada, zahvatilo je niz područja i izvan
MKAD-a, kao Solncevo, Butovo i Zelenograd.

Arhitektura Moskve poznata je u cijelom svijetu. Najpoznatije su građevine crkva
Vasilija Blaženog sa svojim čuvenim raznobojnim kupolama, katedrala Krista
Spasitelja, niz nebodera poznatih kao Staljinovi neboderi i Moskovski Kremlj.

Dugo vremena, gradskim pejzažem dominirale su brojne pravoslavne crkve. Izgled
grada značajno se promijenio u sovjetsko doba, uglavnom radi nastojanja Josifa
Staljina da modernizira grad. Na njegov nalog izgrađene su široke avenije i
prometnice, neke s više od deset traka, ali također je uništen i veliki broj
povijesno značajnih arhitektonskih djela. Suharev toranj, kao i brojne palače i
trgovine duž glavnih ulica, te razna djela sakralne arhitekture, kao što su
Kazanjska Katedrala i katedrala Krista Spasitelja, sva su bila uništena tijekom
Staljinove vladavine. Međutim, tijekom 1990-ih potonje dvije obnovljene su
unatoč kritikama radi visokih troškova i upitne vjernosti prema originalnim
predlošcima.

Arhitekt Vladimir Šuhov, u ranim fazama sovjetske Rusije projektirao je nekoliko
moskovskih znamenitosti. Šuhovljev toranj, samo jedna od mnogih Šuhovljevih
hiperboloidnih struktura, izgrađen je kao radio odašiljač između 1919. i 1922.
Trenutno pod prijetnjom rušenja, toranj je na vrhu UNESCO-vog popisa ugroženih
zgrada, te međunarodna kampanja nastoji spasiti građevinu. Projektirao je i
prostrane duguljaste trgovačke galerije, od kojih je najpoznatija robna kuća GUM
na Crvenom trgu, pokrivena inovativnim metalno-staklenim svodovima. Šuhov je
ostavio dubok trag na konstruktivističkoj arhitekturi rane sovjetske Rusije.

Staljinu se također pripisuje i izgradnja niza nebodera prema istom predlošku.
Kao istaknuta karakteristika moskovskog gradskog krajolika, njihov impozantan
oblik navodno je nadahnut općinskom zgradom na Manhattanu u New Yorku, te je
takav stil, s razrađenim eksterijerima i velikim središnjim tornjem, opisan kao
staljinistička gotička arhitektura. Svih sedam nebodera može se vidjeti s većine
uzvisina u gradu. Među najvišim su građevinama u središnjoj Moskvi, osim tornja
Ostankino, koji je 1967. kada je dovršen, bio najviša građevina u svijetu, dok
je danas četvrta najviša nakon nebodera Burj Khalifa u Dubaju, tornja Kanton u
Guangzhou i tornja CN u Torontu.

Sovjetska politika osiguravanja obaveznih stanova za svakog građanina, i brzi
rast stanovništva Moskve, dovela je do izgradnje velikih, jednoličnih stambenih
blokova, koji se često mogu razlikovati po godini, tehnici, i stilu izgradnje.
Većina ih datira iz post-staljinskog doba, stilovi su često nazvani po tadašnjim
vođama (Hruščov, Brežnjev, itd.) i uglavnom su loše održavani.

Izgradnja Staljinovog doba, najčešće u centru grada, masivna je i obično
ukrašena socrealističkim motivima koji imitiraju klasične teme. Međutim, manje
crkve, gotovo uvijek pravoslavne, razmještene diljem grada, pružaju uvid u stil
izgradnje iz prošlosti. U Starom Arbatu, popularnoj turističkoj ulici,
nekadašnjem srcu boemskog kraja, sačuvana je većina zgrada s početka 20.
stoljeća. Mnoge zgrade izvan glavnih ulica unutrašnjeg grada (iza fasada Tverske
ulice, na primjer) primjeri su buržoaske arhitekture karakteristične za doba
carske Rusije. Palača Ostankino, Kuskovo, Uzkoje, i drugi veliki posjedi izvan
Moskve izvorno su pripadali velikašima iz carskog doba, dok su neki samostani i
manastiri u gradu i izvan njega, otvoreni za posjetitelje i turiste.

Nastoji se obnoviti mnoge od najbolje očuvanih primjera pred-sovjetske
arhitekture, te se takve obnovljene građevine lako primjećuju radi novih
blještavih boja i besprijekoranih fasada. Postoji također nekoliko istaknutih
primjera rane sovjetske avagarde, kao što su kuća arhitekta Konstantina
Meljnikova u rajonu Arbat. Mnoge od tih obnova našle su se na udaru kritika radi
nepoštovanja povijesne autentičnosti. Fasadizam se također obilno primjenjuje.
Kasnije zanimljivi primjeri sovjetske arhitekture obično su obilježeni svojim
impresivnim dimenzijama i polumodernizmom, kao projekt Novi Arbat, poznat po
većem rušenju povijesne četvrti na lokaciji projekta.

Gradski pejzaž ubrzano se modernizira izgradnjom nekoliko novih nebodera. U
posljednjih nekoliko godina, gradska uprava bila je kritizirana radi većih
rušenja u mnogim povijesnim četvrtima, provedenih radi ubrzane izgradnje novih
objekata. Druge povijesne građevine, uključujući znamenitosti kao hotel Moskva
iz 1930. i robna kuća Vojentorg iz 1913., srušene su i ponovno rekonstruirane, s
neizbježnim gubitkom povijesne vrijednosti. Kritičari također krive vladu radi
neprimjenjivanja zakona o zaštiti kulturnih dobara: u posljednjih 12 godina više
od 50 objekata sa statusom spomenika porušeni su, od kojih neki datiraju iz 17.
stoljeća. Neki se kritičari također pitaju nije li se novac za rekonstrukciju
srušenih zgrada mogao iskoristiti za renoviranje propadajućih objekata,
uključujući brojna djela arhitekta Konstantina Meljnikova i metro stanicu
Majakovskaju. Neke organizacije, kao Moskovsko društvo očuvanja arhitekture i
Save Britain's Heritage. nastoje privući međunarodnu pozornost na ove probleme.

U gradu ima 96 parkova i 18 vrtova, uključujući 4 botanička vrta, 450 km²
zelenih površina i 100 km² šuma. U usporedbi s drugim gradovima podjednake
veličine u Zapadnoj Europi i Americi, Moskva je vrlo zelen grad, s prosječno
27 m² zelenila po glavi stanovnika, dok je u Parizu, 6 m², u Londonu 7,5 m² i
New Yorku 8,6 m² zelenila po glavi stanovnika.

Centralni park kulture i odmora, nazvan po Maksimu Gorkom, otvoren je 1928.
Glavni dio (689 000 m²) uz rijeku Moskvu sadrži dječje atrakcije (uključujući
panoramski kotač, jezerce s čamcima i vodenim biciklima), plesove, teniske
terene i druge sportske sadržaje. Graniči s parkom Neskučni (408 000 m²),
najstarijim parkom u Moskvi i bivšom carskom rezidencijom, nastalim spajanjem
tri imanja u 18. stoljeću. Park uključuje zeleni teatar, jedan od najvećih
otvorenih amfiteatara u Europi kapaciteta do 15 000 ljudi.

Izmajlovski Park, kreiran 1931., zajedno sa Richmond Parkom u Londonu jedan od
najvećih urbanih parkova u svijetu. Površine 15,34 km² šest je puta veći od
Central Parka u New Yorku.

Park Sokolniki, nazvan po lovu sa sokolima koji se tamo održavao u prošlosti,
jedan je od najstarijih parkova u Moskvi, površine 6 km². Od središnjeg kruga s
velikom fontanom šire se puteljci s redovima breze, javora i brijesta. Labirint
sastavljen od zelenih staza, nalazi se iza jelenovih jezeraca.

Nacionalni park Losinij ostrov (otok losova), ukupne površine više od 116 km²,
graniči s parkom Sokolniki i prvi ruski nacionalni park. Također je poznat i kao
"gradska tajga".

Moskovski botanički vrt Nikolaj Cicin, osnovan 1945., najveći je u Europi.
Obuhvaća područje od 3,61 km² pokraj Sveruskog izložbenog centra i sadrži živu
izložbu više od 20 tisuća različitih vrsta biljaka iz različitih dijelova
svijeta i znanstveno istraživački laboratorij. Također sadrži rozarij s 20
tisuća ružinih grmova, dendrarij, hrastovu šumu s prosječnom dobi stabala većom
od 100 godina, kao i staklenik na više od 5000 m².

Sveruski izložbeni centar (Всероссийский выставочный центр), nekad poznat kao
Svesavezna poljoprivredna izložba (VSKhV), i kasnije kao Izložba dostignuća
nacionalne ekonomije (VDNKh), jedan je od najistaknutijih primjera monumentalne
arhitekture sovjetskog doba. U velikim prostorima rekreacijskog parka nizovi su
elaboriranih paviljona, od kojih svaki predstavlja ili granu sovjetske
industrije i znanosti, ili jednu od sovjetskih republika. Iako je tijekom
1990-ih bio, donekle još uvijek jest, zloupotrebljen kao divovski trgovački
centar (većina se paviljona iznajmljuje malim trgovcima), još uvijek zadržava
većinu svojih arhitektonskih znamenitosti, uključujući i dvije monumentalne
fontane ("kameni cvijet" i "prijateljstvo naroda") i panoramsko kino.

Park jorgovana, osnovan 1958., poznat je po permanentnoj izložbi skulptura i
velikom rozariju.

Kraj nove Tretjakovske galerije nalazi se park sa skulpturama nazvan "groblje
palih spomenika" sa zbirkom statua iz vremena Sovjetskog Saveza, uklonjenih
nakon raspada države.

Druge popularne atrakcije uključuju moskovski zoološki vrt, koji sadrži skoro
1000 vrsta životinja i više od 6500 jedinki. Svake godine, zoološki vrt privlači
više od 1,2 milijuna posjetitelja. Mnogi moskovski parkovi i uređeni vrtovi
zaštićena su prirodna područja.

Jedan od najznačajnijih umjetničkih muzeja u Moskvi je Galerija Tretjakov, koju
je osnovao Pavel Tretjakov, bogati mecena koji je gradu donirao veliku privatnu
zbirku. Tretjakovska galerija smještena je u dvije zgrade, staroj i novoj
galeriji. Stara Tretjakovska galerija sadrži djela klasične ruske tradicije, kao
radove čuvenog slikara Ilije Rjepina, i djela ranih ruskih slikara ikona, kao
rijetke originale Andreja Rubljova s početka 15. stoljeća. Nova Tretjakovska
galerija, osnovana u sovjetsko doba, uglavnom sadrži djela sovjetskih i nekoliko
suvremenih umjetnika, ali ima i ponešto zajedničkog sa starom galerijom u
postavi umjetnosti početka 20. stoljeća. Nova galerija uključuje i malu
rekonstrukciju spomenika trećoj internacionali Vladimira Tatljina i izbor drugih
avangardnih djela umjetnika kao što su Kazimir Maljevič i Vasilij Kandinski.

Također značajan muzej u Moskvi je i Državni muzej lijepih umjetnosti Aleksandra
Puškina, kojeg je između ostalih osnovao i otac Marine Cvetajeve. Svojim
konceptom, Puškinov muzej sličan je British Museumu u Londonu, zbirke su presjek
svjetske civilizacije, s mnogim odlijevima antičkih skulptura. Ipak, sadrži i
poznate slike iz svih većih zapadnih razdoblja umjetnosti, kao djela Claudea
Moneta, Paula Cézannea i Pabla Picassa.

Državni povijesni muzej Rusije (Государственный Исторический музей) smješten je
između Crvenog i Manježnog trga. Raspolaže s kolekcijama u rasponu od predmeta
pretpovijesnih plemena koja su nastanjivala današnju Rusiju, do umjetničkih
djela neprocjenjive vrijednosti stečenih od strane pripadnika dinastije Romanov,
ukupno nekoliko milijuna eksponata. Politehnički muzej (Политехнический музей),
osnovan 1872., najveći je tehnički muzej u Rusiji, s velikom postavom povijesnih
izuma i tehnoloških dostignuća, uključujući i humanoidnog automata iz 18.
stoljeća i prva sovjetska računala. Zbirka sadrži više od 160 000 eksponata.
Muzej-panorama Borodinske bitke na Kutuzovskoj aveniji, posjetiteljima pruža
priliku iskustva na bojnom polju s dioramom od 360°. Muzej je dio velikog
povijesnog memorijala u spomen pobjede u ratu protiv Napoleonove vojske 1812.,
koji uključuje i slavoluk podignut 1827., i vojni muzej sa statuama i vojnom
opremom.

Moskva je također jedno od središta scenske umjetnosti u Rusiji, uključujući
balet i film. U gradu djeluju 93 kazališta, 132 kinematografa i 24 koncertne
dvorane, među kojima se posebno ističu čuveni Boljšoj teatar, te Mali teatar,
Vahtangov teatar i Moskovski umjetnički teatar. Tijekom sezone repertoari su
opsežni i moderne interpretacije klasičnih opera i kazališnih djela vrlo česte.

Moskovski međunarodni dom glazbe (Московский международный Дом музыки), otvoren
2003., poznat je po izvedbama klasične glazbe. U svetlanovskoj dvorani nalaze se
najveće orgulje u Rusiji.

U Moskvi djeluju i dva velika cirkusa, Veliki moskovski državni cirkus i
Moskovski cirkus na Cvjetnom bulevaru "Jurij Nikulin"..

Sovjetski filmovi obilježili su povijest filma te je studio Mosfilm bio centar
snimanja mnogih sovjetskih klasičnih filmova. Međutim, unatoč trajnoj
prisutnosti i ugledu međunarodno priznatih ruskih filmaša, nekad vrlo aktivni
studiji danas se znatno manje koriste. Manje poznati i povijesni filmovi
prikazuju se u kinu Salut, gdje se redovno prikazuju filmovi iz fonda Muzeja
kinematografije.

Moskva raspolaže velikim brojem različitih sportskih objekata: 63 stadiona (osim
8 nogometnih i jedanaest atletskih staza), od kojih je Stadion Lužniki najveći i
četvrti najveći u Europi (bio je domaćin Kupa UEFA 1998.-99., finala Lige prvaka
2007./08. i Olimpijskih igara 1980.). Osim stadiona, još 40 sportskih kompleksa
nalazi se u Moskvi, uključujući i 24 s umjetnim ledom. Olimpijski sportski
kompleks (спортивный комплекс "Олимпийский") bila je prva dvorana na svijetu za
bendi i triput domaćin svjetskog prvenstva u bendiju. Također, u gradu se nalazi
i 7 staza za konjičke utrke, od kojih je najveći Centralni moskovski hipodrom
(Центральный Московский ипподром), osnovan 1834.

Moskva je bila domaćin Olimpijskih igara 1980. Veliki sportski objekti i glavna
međunarodna zračna luka, Šeremetjevo 2, bili su izgrađeni u sklopu priprema za
Olimpijske igre 1980. Moskva se također kandidirala za OI 2012., međutim, nije
izabrana na završnom glasanju godine 2005.

Od niza značajnih moskovskih sportskih klubova, posebno se ističu: klubovi
hokeja na ledu HK CSKA Moskva, najtrofejnija ekipa u Sovjetskom Savezu i
Svijetu, HC Dinamo Moskva, drugi najtrofejniji klub u SSSR-u i HC Spartak
Moskva, košarkaški klubovi PBK CSKA Moskva, najtrofejnija sovjetska, ruska i
jedna od najtrofejnijih ekipa Eurolige, i MBK Dinamo Moskva, odbojkaški klub
CSKA Moskva OK, najtrofejnija ekipa SSSR-a i Europe, nogometni klubovi FK
Spartak Moskva, klub s najvećim brojem naslova u Ruskoj Premijer ligi i druga
najtrofejnija momčad u SSSR-u nakon Dinama iz Kijeva, PFK CSKA Moskva, prva
ruska ekipa koja je osvojila Kup UEFA, FK Lokomotiv Moskva i FK Dinamo Moskva.
Također, iz Moskve je i najveći broj šahovskih prvaka SSSR-a i Rusije.

U Moskvi se održava godišnji, prestižni teniski turnir Kup Kremlja (Кубок
Кремля, Kremlin Cup), za tenisače i tenisačice. Jedan od deset Tier-I događaja
tijekom WTA sezone. Radi hladne lokalne klime, zimski sportovi vrlo su
popularni, Mnogi od velikih parkova u gradu imaju označene staze za skijaše i
ledene površine za klizače.

Moskva će biti jedan od domaćina svjetskog prvenstva u nogometu 2018., koje će
se osim na Stadionu Lužniki, održati i na tri nova, još neizgrađena stadiona,
dva u Moskvi i jedan u moskovskoj oblasti.

Moskva je poznata po uzbudljivom noćnom životu, te danas u gradu djeluju mnogi
među najvećim noćnim klubovima u svijetu. Glavna i jedna od najpopularnijih zona
noćnog života je oko Tverske ulice, koja je također i jedna od glavnih
trgovačkih ulica u gradu. U obližnjem Tretjakovskom prolazu u Kitaj-gorodu,
nalaze se luksuzne trgovine kao Bulgari, Tiffany & Co., Armani, Prada i Bentley.
Moskva ima mnogo trgovačkih centara. Najpoznatiji su povijesni GUM (Главный
универсальный магазин) i CUM (Центральный Универсальный Магазин) u središtu
grada, dok najveći uključuju Europski trgovački centar (Evropejskij) u blizini
kijevskog željezničkog terminala, centar Atrium (ТРК Атриум) kraj kurskog
terminala, i lanac trgovačkih centara Mega (МЕГА) uglavnom smještenih izvan
kružne autoceste MKAD.. U moskovskoj oblasti također se nalaze i 3 velika
trgovačka centra IKEA.

Moskva je sjedište nacionalne vlade Ruske Federacije. U središtu grada, u
Centralnom administrativnom okrugu, nalazi se Moskovski Kremlj, u kojem je
službena rezidencija predsjednika Rusije, kao i mnogih institucija državne
vlasti, uključujući više vojnih zapovjedništva i sjedište moskovskog vojnog
okruga. Moskva je jedan od samo dva ruska savezna grada (drugi je Sankt
Peterburg). Između 83 federalna subjekta, Moskva je najnaseljeniji i najmanji
površinom. Također, Moskva se nalazi unutar središnje ekonomske regije, jedne od
dvanaest regija sa sličnim gospodarskim karakteristikama.

Osim rajona, postoje i teritorijalne jedinice s posebnim statusom. Tu se obično
uključuju područja s malim ili bez stalnog stanovništva, kao što je Sveruski
izložbeni centar, botanički vrt, veliki parkovi i industrijske zone. U
posljednjih nekoliko godina, neka područja pripojena su raznim okruzima. U
Moskvi ne postoje etnički određene regije, kao kineske četvrti u nekim gradovima
Sjeverne Amerike i Istočne Azije. Premda rajoni nisu raspoređeni po prihodima,
područja koja su bliže centru grada, stanicama metroa i zelenim površinama,
smatraju se prestižnijim..

U Moskvi svoja sjedišta imaju i neka od upravnih tijela Moskovske oblasti, iako
je grad zasebna federalna jedinica.

Moskva je jedna od najvećih gradskih ekonomija u Europi, te obuhvaća oko 24%
ruskog BDP-a. Do 2008., moskovska ekonomija dosegla je 8,44 trilijuna rubalja
(340 milijardi dolara ili 459 milijardi dolara prilagođenog PKM-u).

Moskva ima najnižu stopu nezaposlenosti od svih ruskih federalnih subjekata, sa
samo 1% 2010., u odnosu na nacionalni prosjek od 7%. Prosječna mjesečna plaća u
gradu je 41 600 rubalja (1070 €), što je gotovo dvostruko više od nacionalnog
prosjeka od 21 800 rubalja (560 €), kao četvrta najveća prosječna plaća među
saveznim subjektima Rusije.

Moskva je neosporno financijsko središte Rusije, sjedište najvećih banaka u
zemlji i mnogih najvećih tvrtki, kao što je najveća ruska kompanija Gazprom -
najveća svjetska kompanija za prirodni plin. Moskva obuhvaća 17% ukupne
maloprodaje u Rusiji i 13% svih aktivnosti u građevinarstvu.

Godine 2008., u Moskvi je živjelo 74 milijardera s prosječnim bogatstvom od 5,9
milijarde američkih dolara, Međutim, 2009., u Moskvi je nakon recesije živjelo
samo 27 milijardera. Prema Forbesu, u Moskvi 2011. živi 79 milijardera, više
nego u bilo kojeg drugom gradu na svijetu. Na vrhu popisa najbogatiji je Mihail
Prohorov s 9,5 milijardi američkih dolara većinom u hidrogenskoj energiji,
nanotehnologiji, tradicionalnoj energiji i plemenitim metalima, ispred čuvenog
Romana Abramoviča s 8,5 milijardi većinom u rudarstvu i čeličanama.

Najznačajnije su industrije u Moskvi kemijska, metalurška, prehrambena,
tekstilna, industrija namještaja, energetska, softverska i proizvodnja strojeva.

Tvornica Mil (Московский вертолётный завод имени М. Л. Миля) jedan je od vodećih
proizvođača vojnih i civilnih helikoptera u svijetu. Državni istraživački i
proizvodni svemirski centar Hruničev (ГКНПЦ имени М. В. Хруничева) proizvodi
raznu svemirsku opremu, uključujući module za svemirske stanice Mir, Saljut i
ISS, kao i lansirne rakete Proton i vojne interkontinentalne balističke
projektile. Projektni biroi zrakoplovnih tvrtki Suhoj, Iljušin, Mikojan,
Tupoljev i Jakovljev nalaze se u Moskvi. Također, u Moskvi se nalaze i
automobilske industrije ZiL i AZLK, i željezničke tvornice Vojtovič i
Metrovagonmaš. Tvornica Poljot (Полёт) proizvodi pouzdane vojne, profesionalne i
sportske satove (Jurij Gagarin na svom putovanju u svemir nosio je sat te
tvrtke). U gradu djeluju sjedišta više softverskih kompanija, uključujući 1C
Company, ABBYY, Akella i Kaspersky Lab.

Elektrozavod, prva je tvornica transformatora u Rusiji. Destilerija Kristal,
najstarija u Rusiji, proizvodi razne vrste votke, dok se širok asortiman vina
proizvodi u nekoliko Moskovskih tvornica vina, uključujući Vinariju
Mežrespublikanski vinzavod (Межреспубликанский винзавод). Moskovska tvornica
nakita (Московский Ювелирный Завод) značajan je proizvođač nakita u Rusiji.
Neposredno izvan grada nalaze se mnoge druge industrije, kao i više
mikroelektroničkih industrija u Zelenogradu.

Radi poboljšanja ekološkog stanja u gradu, neke industrije sada se sele izvan
Moskve. Ipak, grad Moskva i dalje je jedno od velikih ruskih industrijskih
središta.

Cijene nekretnina u Moskvi uglavnom rastu. Prosječna je cijena kvadratnog metra
u predgrađu grada 2800€, ili 4500-5600€ u elitnoj četvrti. Cijena ponekad može
premašiti 28 000€ po kvadratnom metru. Mjesečni najam jednosobnog stana iznosi
oko 1800€, a najam ateljea u centru oko 1000€.

Godine 2006., Moskva je bila najskuplji grad na svijetu za strane zaposlenike,
ispred uobičajeno prvoplasiranog Tokija, radi stabilne rublje i povećanja cijena
stanova u gradu. Moskva je prema istom istraživanju također zauzela prvo mjesto
2007. i 2008., međutim Tokyo je pretekao Moskvu kao najskuplji grad na svijetu,
s Osakom na drugom mjestu i Moskvom i trećem. Kritičari ovog istraživanja tvrde
da je uzeta u obzir samo uvozna ili ekskluzivna roba, dok nisu računate neke
usluge koje su u Rusiji daleko jeftinije, npr. osoblje za kućanstva, vozači,
dadilje, itd.

U Moskvi ima 1696 srednjih škola i 91 fakultet. Osim toga, tu su 222 institucije
visokog obrazovanja, uključujući 60 državnih sveučilišta i čuveno državno
sveučilište Lomonosov, osnovano 1755. Glavna zgrada sveučilišta nalazi se na
Vrapčevim Brdima, visoka je 240 m, te je u vrijeme svoje izgradnje bila najviša
zgrada na svijetu izvan Sjedinjenih Država. Sveučilište pohađa preko 30 000
redovnih i 7000 postdiplomskih studenata koji na raspolaganju imaju 29 fakulteta
i 450 sveučilišnih odjela. Dodatno, na univerzitetima pohađa tečajeve oko 10 000
srednjoškolaca, a istraživačkim se radom bavi oko 2000 ljudi. Biblioteka
univerziteta Lomonosov sadrži više od devet milijuna knjiga, što ju čini jednom
od najvećih knjižnica u Rusiji. Veliki ugled sveučilišta u međunarodnoj
akademskoj zajednici potvrđuje i činjenica da je na Lomonosovu diplomiralo
11 000 međunarodnih studenata.

Moskva, kao jedno od glavnih financijskih središta Ruske Federacije i ZND-a,
poznata je po svojim poslovnim školama, među najboljima su Financijski
univerzitet pri vladi Ruske Federacije, Ruski ekonomski univerzitet Plehanov,
Ruska ekonomska škola, Državni univerzitet menadžmenta i Nacionalno istraživačko
sveučilište - Visoka ekonomska škola, s akademskim stupnjevima u manadžmentu,
financijama, računovodstvu, marketingu, ekonomskoj teoriji i Masters programima
i MBA različitih koncentracija. Većina tih instituta svoje podružnice imaju i u
drugim dijelovima Rusije i raznim zemljama širom svijeta.

Državni tehnički univerzitet Bauman (МГТУ им. Н. Э. Баумана), osnovan 1830.,
pohađa više od 18 000 redovnih i 1000 postdiplomskih studenata, te od 1991.
prima do 200 stranih studenata.

Moskovski konzervatorij, osnovan 1866., istaknuta je glazbena škola koju su
završili Sergej Rahmanjinov, Aleksandr Skrjabin, Aram Hačaturjan, Mstislav
Rostropovič, i Alfred Šnitke.

Sveruski državni kinematografski univerzitet Gerasimov (ВГИК), osnovan 1919.,
najstarija je obrazovna kinematografska institucija na svijetu. Sergej
Ejzenštejn, Vsevolod Pudovkin i Aleksej Batalov bili su među najistaknutijim
profesorima univerziteta, kojeg su između ostalih završili Mihail Vartanov,
Sergej Parajanov, Andrej Tarkovski, Nikita Mihalkov, Eldar Rjazanov, Aleksandr
Sokurov, Jurij Norštejn, Aleksandr Petrov, Vasilij Šukšin i Konrad Wolf.

Moskovski državni institut međunarodnih odnosa, osnovan 1944., najpoznatija je
ruska škola diplomacije, sa šest različitih škola usredotočenih na međunarodne
odnose. Pohađa ga oko 4500 studenata, dok biblioteka instituta sadrži preko
700 000 svezaka.

Između ostalih obrazovnih institucija ističu se Moskovski institutu za fiziku i
tehnologiju, poznat i kao Fizteh (Физтех), Moskovski zrakoplovni institut,
Moskovski autocestovni institut (Državni tehnički univerzitet) i Nacionalni
univerzitet za nuklearna istraživanja (Moskovski inženjersko fizički institut).
Moskovski institut za fiziku i tehnologiju iznjedrio je mnoge dobitnike Nobelove
nagrade, uključujući Petra Kapicu, Nikolaja Semjonova, Lava Landaua i Aleksandra
Prohorova. U Moskvi se nalazi i najviša ruska vojna škola, Kombinirana vojna
akademija oružanih snaga Ruske Federacije.

Moskva je jedno od najznačajnijih znanstvenih središta u Rusiji. Sjedište Ruske
akademije znanosti, kao i brojnih istraživačkih instituta i institucija
primijenjene znanosti nalaze se u Moskvi, uključujući Kurčatovski institut,
vodeće ruske institucije za istraživanje i razvoj u nuklearnoj energiji, gdje je
izrađen prvi nuklearni reaktor u Europi, Instituta teorijske fizike Landau,
Instituta za teorijsku i eksperimentalnu fiziku Alihanov, Instituta za fizičke
probleme Kapica i Matematičkog instituta Steklov.

U gradi ima 452 knjižnice, uključujući i 168 dječjih. Ruska državna biblioteka,
osnovana 1862., nacionalna je knjižnica Rusije i jedna od najvećih u svijetu.
Sadrži preko 275 kilometara polica i 42 milijuna svezaka, uključujući više od 17
milijuna knjiga, 13 milijuna časopisa, 350 000 partitura i zvučnih zapisa, i
150 000 karata. Oko 29% zbirke obuhvaća dokumente na 247 različitih jezika.

Javna državna povijesna knjižnica Rusije, osnovana 1863., najveća je knjižnica
specijalizirana za povijest Rusije. Zbirka sadrži 4 milijuna svezaka na 112
jezika (uključujući 47 jezika bivšeg SSSR-a), uglavnom o ruskoj i svjetskoj
povijesti, heraldici, numizmatici i povijesti znanosti.

Moskvu opslužuje pet glavnih civilnih aerodroma: Šeremetjevo, Domodedovo,
Bikovo, Ostafjevo i Vnukovo. Šeremetjevo je najčešća ulazna zračna luka za
strane putnike, s 60% svih međunarodnih letova. Domodedovo je vodeća zračna luka
u Rusiji po broju putnika i glavni aerodrom za domaće duge letove i destinacije
u ZND-u, i nakon Šeremetjeva najznačajniji međunarodni aerodrom. Tri ostale
zračne luke povezuju destinacije u Rusiji i zemljama ZND-a. Od MKAD-a,
najudaljenija je zračna luka Bikovo, 35 km, dok su aerodromi Domodedovo na 22
km, Vnukovo 11 km, Šeremetjevo 10 km i Ostafjevo na oko 8 km udaljenosti od
kružne autoceste.

Nekoliko manjih zračnih luka također je u blizini Moskve, kao aerodrom Mjačkovo
za privatne zrakoplove, helikoptere i čartere.

Moskva također ima i dva riječna terminala, Južni riječni terminal i Sjeverni
riječni terminal (Rečnoj vokzal), za redovne brodske rute i krstarenja duž
rijeka Moskve i Oke. Sjeverni terminal, izgrađen 1937., također je glavno
čvorište za duge riječne plovidbe. Moskva raspolaže i s tri teretne luke.

Moskvu poslužuje devet željezničkih terminala: Bjeloruski, Kazanski, Kijevski,
Kurski, Lenjingradski, Pavelecki, Rižski, Savjolovski i Jaroslavski terminal.
Svi su smješteni u središtu grada, i u skladu sa svojim nazivom polazna su
mjesta za različite destinacije u Europi i Aziji.

Postoje i mnogi manji kolodvori. Kako su karte relativno jeftine, željeznica je
najčešće korišteni oblik prijevoza, posebno za putovanja do Sankt Peterburga.
Moskva je također zapadna polazna stanica Transsibirske željeznice, s oko 9300
km, najduže željezničke pruge na svijetu.

Predgrađa i satelitski gradovi povezani su mrežom prigradskih vlakova
Električka, koji glavne željezničke terminale u središtu grada povezuju s
destinacijama na do 140 km udaljenosti.

Lokalni prijevoz uključuje Moskovski metro, sistem podzemne željeznice poznat po
iznimno ukrašenim stanicama u bogatom socrealističkom stilu, s brojnim muralima,
mozaicima i lusterima. Kada je otvoren 1935., metro je imao samo dvije linije.
Danas, obuhvaća dvanaest, uglavnom podzemnih linija, s ukupno 182 stanice.
Moskovski je metro jedan od najdubljih sustava podzemne željeznice u svijetu.
Stanica Park pobjede, dovršena 2003., nalazi se na 84 m ispod zemlje i do nje
vode najduži eskalatori u Europi. To je također, s više od 9 milijuna putnika
dnevno, i jedan od najprometnijih metro sustava u svijetu. U tijeku su opsežni
planovi proširenja sustava.

Kako su stanice metroa izvan centra grada međusobno udaljene i do 4 km, opsežna
mreža autobusnih linija povezuje stanice i okolne stambene zone. Moskva također
raspolaže i s autobusnim terminalom za duge i međugradske linije (Московский
автовокзал), s kojeg polazi oko 40% dugih autobusnih linija u Moskvi, s dnevnim
prometom od oko 25 000 putnika.

Svaku veću ulicu u gradu opslužuje najmanje jedna autobusna linija. Na mnogim od
tih ruta voze također i trolejbusne linije.

Opsežna tramvajska mreža prvi je puta uvedena 1899., dok je najnovija linija
izgrađena 1984. Tramvajski promet obuhvaća relativno nizak postotak ukupnog
prometa u gradskom prijevozu, oko 5%, jer su mnoge značajne linije ukinute.
Tramvaji su u nekim rajonima i dalje značajni kao veze sa stanicama metroa, ili
veze između linija metroa, kao između Univerzitetske stanice linije
Sokoljničeskaja (br. 1, crvena linija) i stanice Profsojužnaja linije
Kaljužsko-Rižskaja (br. 6, narančasta linija).

U Rusiji i Moskvi, teško je razlikovati vožnju taksijem od stopiranja. Stara je
ruska tradicija da vozači za naknadu nude vožnju nepoznatim osobama. Općenito,
bilo gdje i u bilo koje doba dana ili noći, podizanjem ruke može se vrlo brzo
naći "taksi", ali na raspolaganju su i regularne taxi tvrtke. Također, mnogo se
koriste i maršrutke.

Prvi je prsten, u samom središtu grada, Bulevarnoje Kolco (Bulevarski prsten),
sagrađen na mjestu nekadašnjih gradskih zidina iz 16. stoljeća koje su
okruživale tadašnji središnji dio grada, Beli Gorod. Bulevarnoje Kolco tehnički
nije prsten jer ne čini puni krug, već velika potkova koja se pruža od Katedrale
Krista Spasitelja do rijeke Jauza. Osim toga, Bulevarski prsten duž svoje trase
više puta mijenja ime.

Drugi primarni prsten, koji se nalazi izvan Bulevarskog prstena je Sadovoje
Kolco (Vrtni prsten). Kao Bulevarski prsten, i Vrtni prsten slijedi trasu zida
iz 16. stoljeća koji je obuhvaćao dio grada. Treći "prometni prsten", dovršen je
2003. godine kao brza autocesta.

Četvrti prometni prsten, također autocesta, u izgradnji je radi daljnjeg
smanjenja prometnih zagušenja. Najudaljeniji je prsten Moskovska automobilska
kružna cesta (često zvana MKAD, kratica od ruskog Московская Кольцевая
Автомобильная Дорога) koja približno prati granicu gradskog područja. Izvan
grada, neke od cesta koja obuhvaćaju grad i dalje prate takav kružni predložak.

Unutar gradskog područja, rijeku i prateće kanale premošćuje 49 mostova. Na
moskovskim cestama svakodnevno prometuje 2,6 milijuna automobila, koji stvaraju
velike prometne gužve. Gradske vlasti poduzimaju razne mjere i projekte kako bi
se riješio taj problem. MKAD, zajedno s trećim transportnim prstenom i budućim
četvrtim transportnim prstenom, jedna je od samo tri autoceste unutar granica
grada. Izvan gradskog područja još nekoliko cestovnih sustava stvara oko Moskve
oblike koncentričnih krugova.

"Moskovski međunarodni poslovni centar" (Московский международный деловой центр)
Moskva-City, novi je dio središnje Moskve. Smještena na obali Krasnopresnenskaja
u rajonu Presnenski, jedinom području u središtu grada koje može primiti projekt
takvih gabarita, zona "Moskva-Cityja" pod intenzivnom je gradnjom. Cilj
"Moskva-Cityja" je stvaranje zone, prvo u Rusiji, te i u cijeloj istočnoj
Europi, koja će kao grad u gradu kombinirati poslovne aktivnosti, stanovanje i
zabavu. Projekt, kojeg je pokrenula gradska vlada 1992. obuhvaća 1 kvadratni
kilometar.

Toranj Federacije (Башня Федерация), trenutno u izgradnji, kada bude dovršen
2016. biti će najviša zgrada u Europi. U projekt će biti uključeni i aquapark i
drugi rekreacijski sadržaji, trgovački i zabavni kompleksi, brojni prestižni
poslovni i stambeni objekti, prometni čvor i novo sjedište moskovske vlade.
Izgradnja četiri nove metro stanice već je završena, od kojih su dvije u
funkciji, a dvije rezervirane za buduće linije metroa u kompleksu, dok je u
planu izgradnja još nekoliko stanica. U planu je također i direktna željeznička
veza između Moskva-Cityja i aerodroma Šeremetjevo. Glavne su lokalne prometnice
"Treći prsten" (Третье транспортное кольцо) i Kutuzovski prospekt.

Autocesta "Četvrti prsten", kao dodatak MKAD-u, Vrtnom prstenu i Trećem prstenu,
gradi se u okolici Moskve. Biti će dovršen do 2012. s ukupnom dužinom od 61 km.

U planu je izgradnja željezničke veze između međunarodnih zračnih luka Vnukovo i
Šeremetjevo i terminalima u središtu grada.

Ožujka 2009., ruski poslovni dnevnik "Kommersant" (Коммерсантъ) izvijestio je da
su radi svjetske gospodarske krize, koja je teško pogodila lokalne kompanije,
mnogi od građevinskih projekata u Moskvi (posebno u "Moskovskom međunarodnom
poslovnom centru") odgođeni, ili bi mogli biti i otkazani, kao ambiciozni
"Toranj Rusija" (Башня Россия) u Moskva-Cityju.

Moskva je sjedište skoro svih ruskih nacionalnih televizijskih mreža, radio
stanica, dnevnih listova i časopisa.

Najznačajniji su dnevni listovi Izvestija (Известия), Nezavisimaja Gazeta
(Nezavisimaya Gazeta), i Trud (Tpyд), tabloidi Komsomolskaja Pravda
(Комсомо́льская пра́вда) i Moskovskij Komsomolec (Московский комсомолец),
poslovni dnevnici Kommersant (Коммерсантъ) i Vedomosti (Ведомости), te sportski
dnevnik Sport Express (Спорт-Экспресс). Dnevnici na engleskom jeziku uključuju
The Moscow Times i Moscow News.

Redovne televizijske emisije u Moskvi započele su 1939. Iz grada se emitiraju 24
televizijska kanala, oba federalna i nekoliko regionalnih. Svi savezni kanali,
osim "Peterburg - peti kanal", emitiraju se iz Moskve. Grad ima veliku mrežu
radijskih stanica. Većina se emitira s radiotelevizijskog tornja Ostankino i
radio tornja Balašika. Druge istaknuti mediji uključuju radio stanicu Eho Moskve
(Э́хо Москвы́), prvi sovjetski i ruski privatni informativni radio, i NTV, jedna
od prvih privatnih ruskih televizijskih stanica.

Moskva je zavičaj mnogih povijesnih i suvremenih poznatih ličnosti iz kulture,
znanosti, politike i sporta. Također, Moskva za mnoge poznate osobe nije bila
mjesto rođenja, već mjesto realizacije karijere ili ideja. Mnogi aktualni šefovi
država i osobe na ključnim pozicijama u međunarodnim političkim i ekonomskim
strukturama, svoje su obrazovanje stekli u Moskvi. Istaknuti su Moskovljkani:
književnici Fjodor Dostojevski, Aleksandar Puškin i Andrej Beli, pjesnici Marina
Cvetajeva i Mihail Ljermontov, znanstvenik Lav Landau, astronaut Vladimir
Komarov, filmski redatelj Nikita Mihalkov, umjetnik Vasilij Kandinski i
političari Lav Kamenjev i Sergej Lavrov. Među sportašima ističu se tenisači Ana
Čakvetadze, Jelena Dementijeva, Marija Kiriljenko, Anastazija Miškina, Nadja
Petrova, Marat Safin, Dinara Safina, Dimitrij Tursunov, Mihail Južnji i Vjera
Zvonarjeva, i klizačica Irina Sluckaja.



https://hr.wikipedia.org/wiki/Hrvatska_demokratska_zajednica

Hrvatska demokratska zajednica (HDZ) je hrvatska politička stranka demokršćanske
orijentacije. Osnovana je 17. lipnja 1989., a njezin utemeljitelj je Franjo
Tuđman, ujedno i prvi predsjednik Hrvatske. HDZ je najmasovnija stranka u
Hrvatskoj po broju članova i najjača parlamentarna stranka u Hrvatskom saboru.

Osnivanje Hrvatske demokratske zajednice najavio je dr. Franjo Tuđman na Tribini
Društva književnika u Zagrebu 28. veljače 1989. Nakon njegove najave osnivanja
stranke, okružno javno tužiteljstvo je pokrenulo prekršajni postupak protiv
Tuđmana pod tvrdnjom da je prekršio sudsku zabranu javnog istupanja u roku od
pet godina, međutim, postupak je obustavljen jer je Tuđmanu zabrana javnog
istupanja istekla još 1988. U SAD-u je u listu Zajedničar Hrvatske bratske
zajednice objavljen Prednacrt programske osnove Hrvatske demokratske zajednice.
Osnivačka skupština HDZ-a trebala se održati 17. lipnja 1989. u hotelu Panorama
u Zagrebu, međutim, Gradski sekretariat unutrašnjih poslova (GSUP) Zagreb je
izdala rješenje kojim je zabranila održavanje skupštine, stoga je Inicijativni
krug i Pripremni odbor HDZ-a odlučio da se skupština održi na nenajavljenom
mjestu. Osnivačka skupština se održala 17. lipnja u prostorijama Nogometnog
kluba Borac na Jarunu, a bilo je nazočni 48 osnivača i tri gosta iz Slovenije.
Na Osnivačkoj skupštini za predsjednika stranke izabran je Franjo Tuđman,
izabrano je Predsjedništvo, Središnji odbor i ostala stranačka tijela te je
usvojena Programska deklaracija stranke.

Uskoro se počinju uspostavljati i ogranci HDZ-a u inozemstvu. U Švicarskoj je 9.
srpnja u Zürichu osnovano Društvo prijatelja Hrvatske demokratske zajednice.
Istog je dana u Zürichu održana prva Koordinacija novoosnovanih ogranaka HDZ-a i
izabran Koordinacijski odbor za Švicarsku i Lihtenštajn. U Australiji, u
Melbourneu, 29. kolovoza, osnovan je prvi ogranak HDZ-a. Tijekom jeseni 1989.
osnivaju se ogranci po Europi, najviše u Njemačkoj te u Kanadi i SAD-u.

Srpski akademici, Dobrica Ćosić i Antonije Isaković, u rujnu 1989., najavili su
u razgovorima s talijanskim neofašistima predaju Istre i Dalmacije Italiji, zbog
čega je Izvršni odbor HDZ-a uputio javni prosvjed.[relevantnost za povijest
stranke?]

U rujnu 1989. Središnji odbor HDZ-a je na sjednici odlučio da će poduprijeti
Skupštinu SR Slovenije u povodu usvajanja ustavnih amandmana, izdano je javno
priopćenje pod naslovom Za pravo na suverenitet i samoodređenje i osobnu
odgovornost, zatražili su obnovu Matice hrvatske i vraćanje spomenika Josipu
Jelačiću na glavni zagrebački trg. Na kraju mjeseca HDZ je imao oko 20 000
članova.

Dana 29. studenog 1989. HDZ je uputio Proglas građanima i Saboru SR Hrvatske i
cijelomu hrvatskom narodu u kojemu su zahtijevali oživotvorenje prava hrvatskog
naroda na samoodređenje. Do kraja godine podružnice HDZ-a osnovane su u Pločama,
Svetom Filipu i Jakovu, Sisku, Metkoviću, Osijeku, Lovreću, Zagrebu, Zadru,
Đakovu i Slivnom (općina Imotski).

Glavni programski cilj stranke bio je uspostava demokratske, samostalne i
suverene hrvatske države izvan SFRJ. Oko ovih temeljnih pitanja bilo je u
hrvatskom narodu veliko suglasje i HDZ je tih godina nailazio na veliku podršku
naroda. Na prvim višestranačkim izborima u travnju i svibnja 1990. odnosi
pobjedu i ustrojava novu hrvatsku vlast. Na početku je bio
nacionalno-demokratski pokret, a na 2. Općem saboru 1993. donosi Program stranke
i definira se svjetonazorski kao demokršćanska stranka. Od tada pa do danas
pojedinačno je najjača politička stranaka u Hrvatskoj. HDZ je na vlasti bio od
prvih višestranačkih izbora 1990. godine, pobjeđuje pod vodstvom Franje Tuđmana
na izborima za Hrvatski sabor 1992. i 1995., kao i na lokalnim izborima 1993. i
1997. sve do do 2000. godine kada gubi izbore od koalicije šest stranaka. Franjo
Tuđman izabran je četiri puta za predsjednika na Općim saborima stranke, 1990.,
1993., 1995. i 1998.

Odmah nakon gubitka izbora rasplamsali su se unutarstranački sukobi između dviju
frakcija oko Vladimira Šeksa i Ivića Pašalića. Na Glavnom odboru održanom 5.
siječnja 2000., tek dva dana nakon gubitka izbora za vršitelja dužnosti
predsjednika stranke izabire se Vladimir Šeks te se nominira Matu Granića za
predsjedničkog kandidata. Na petom Općem Saboru održan u travnju 1990. za novog
predsjednika HDZ-a izabran je Ivo Sanader. Sanader bio je kandidat Vladimira
Šeksa i pobjedio je s 70% podrške njihovih izaslanika. Druga kandidatkinja,
Ljerka Mintas-Hodak, podržana od Ivića Pašalića, dobila je 20%, a Branimir
Glavaš dobio je 10% podrške izaslanika. Za zamjenicu predsjednika izabrana je
Maja Freundlich. Donesen je novi statut stranke.

Tijekom 2000. - 2002. prevladaju unutarstranački sukobi koji kulminiraju sve do
sedmog Općeg sabora održan u travnju 2002. godine. Na tom saboru istaknuta su
tri kandidata za predsjednika stranke, uz Ivu Sanader, kandidat je njegov
najveći suparnik Ivić Pašalić. Treća kandidatkinja bila je Maja Freundlich.
Saboru su predvodili napeti unutarstranački izbori na svim razinama. Uoči sabora
bile su malverzacije s popisom od 1.900 izaslanika, posebno izaslanika raznih
zajednica i iseljeništva. Na Saboru pobjedio je Ivo Sanader s 51% glasova,
poraženi protukandidat dobio je 47%, dok je Maja Freundlich ostvarila 2% podrške
izaslanika. Za zamjenicu predsjednika izabrana je Jadranka Kosor, koja je
pobjedila Ljerku Mintas Hodak.

Na prvoj sjednici Središnjeg odbora održanoj 15. lipnja 2002. Sanader uspije
smijenjiti Ivića Pašalića s dužnosti ravnatelja Zaklade hrvatskog državnog
zavjeta, te zatim pod točkom razno raspušta kompletnu organizaciju Mladeži HDZ-a
koja je Sanaderu bila u oporbi. Predsjednišvo HDZ-a ubrzo isključuje Pašalića iz
stranke te tijekom 2002. i 2003. raspušta Gradski odbor Grada Zagreba te
daljnjih 10 županijskih organizacija u Hrvatskoj. No, u javnosti, vodećim
medijima te od Europske pučke stranke Sanader dobiva podršku koja se tumači kao
demokratizacija stranke s umjerenjim političkim profilom i otklonom od
Tuđmanovog nacionalnog programa.

Na izborima 2003. HDZ ponovno pobjeđuje te vlada u koaliciji s manjim strankama
i nacionalnim manjinama. Premijer postaje Ivo Sanader koji drugi mandat osvaja
na izborima 2007. godine formirajući koaliciju s HSS-om, HSLS-om, HSU-om te
manjinama. Tijekom predsjednikovanja Ive Sanadera stranka skreće prema lijevoj
strani političkog spektra u odnosu na svoje ranije usmjerenje. Provodi
detuđmanizaciju i Sanader djelomično uspješno pokušava promjeniti imidž
fotografijama s čelnicima Europske pučke stranke, a istodobno se uništavala
vladina haška politika nakon dolaska prvih optužnica. Paralelno je stranka
iznutra propadala uništena ukidanjem unutarstranačke demokracije i promoviranjem
kadrova čija je osnovna karakteristika bila klijentelizam i poslušnost.

HDZ je sa svojim partnerima HSS-om i HSLS-om na lokalnim izborima 2009. godine
osvojio vlast u 13 županija i 69 gradova. HDZ trenutačno ima deset župana, dok
njegov partner HSS ima tri. HDZ ima gradonačelnika u 57 gradova i načelnika u
232 općine. HDZ s partnerima ima većinu u 14 županijskih skupština. 12. ožujka
2014 na Županijskom sudu u Zagrebu je donesene nepravomoćna presuda u slučaju
"Fimi Media" po kojoj HDZ mora vratiti nezakonito stečenih 24,2 milijuna kuna,
te mora platiti 5 milijuna kazne.

Ivo Sanader 1. srpnja 2009. iznenadno daje ostavku na dužnost predsjednika Vlade
i predsjednika HDZ-a. Na Saboru stranke Jadranka Kosor javnim glasovanjem
nasljeđuje Sanadera, a Sanader biva izabran počasnim predsjednikom stranke. Za
zamjenika predsjednika izabran je Darko Milinović, a za predsjedničkog kandidata
Andrija Hebrang. Na predsjedničkim izborima u prosincu 2009. kandidat stranke
doživljava debakl sa svega 14% glasova i ispada iz daljnje utrke za predsjednika
Republike.

Opći sabor HDZ-a najviše je stranačko tijelo, koje radi na redovnim i
izvanrednim zasjedanjima. Od Prvog općeg sabora, koji je imao posebni povijesni
značaj, održano je ukupno 17 sabora, od kojih je 11 bilo izbornih sabora, a
izvještajnih šest. Na izbornim saborima biraju se najviši dužnosnici
(predsjednik, potpredsjednici) i ostali članovi središnjih stranačkih tijela. Na
saboru 2012. izmijenjen je statut na način da od 2016. svi članovi stranke
biraju izravno predsjednika. Prvi takvi izravni izbori održani su 17. travnja
2016. na kojemu je izabran Tomislav Karamarko, a nakon njegove ostavke 21.
lipnja, održani su tri mjeseca poslije prvih izbora, drugi izravni izbori 17.
srpnja 2016. na kojemu je izabran Andrej Plenković.



https://hr.wikipedia.org/wiki/Dr%C5%BEava

Država je organizirana društvena zajednica ujedinjena pod zajedničkim političkim
sustavom. Države mogu biti suverene ili mogu biti članovi savezne države,
odnosno federacije u kojoj je savezna država nositelj suverenosti. Vlade
konstitutivnih država u federaciji mogu imati ovlasti neovisno o federalnoj
vlasti. Često su te države postojale prije udruživanja u federaciju.

Članak 1 Montevidejske konvencije navodi općeprihvaćene pravne kriterije za
državu: "Država, kao osoba prema međunarodnom pravu, mora imati sljedeće
osobine: (a) stalno stanovništvo; (b) definirani teritorij; (c) vlast; i (d)
sposobnost da stvara odnose s drugim državama." (Montevidejska konvencija je
regionalna američka konvencija, ali načela iz ovog članka prihvaćena su posvuda
kao precizan izričaj običajnog međunarodnog prava.) Ipak, neki se pitaju jesu li
ti kriteriji dovoljni.

Veliko pitanje je sukob između dvije teorije o priznavanju država: konstitutivne
i deklarativne. Konstitutivna teorija kaže da država postoji samo ako je
priznaju druge države. S druge strane, deklarativna teorija kaže da postojanje
neke države ne ovisi o njezinu priznavanju od strane drugih država. Koja teorija
je ispravna? To je i danas kontroverzno pitanje u međunarodnom pravu. Praktičan
primjer je urušavanje središnje vlasti u Somaliji početkom 1990-ih godina: prema
Konvenciji iz Montevidea, u tom slučaju država Somalija više ne postoji, a
pritom stvorena republika Somaliland (koja sadrži jedan dio "bivše" Somalije)
mogla bi ispunjavati kriterije za državnost. Međutim, tu samoproglašenu
republiku nisu priznale druge države.

Drugo kontroverzno pitanje u političkoj filozofiji jest pitanje nastanka i
osnovnih osobina države. Max Weber i Norbert Elias definirali su državu kao
ustanovu koja ima monopol na legitimno nasilje u određenom zemljopisnom
području. Jedna od temeljnih osobina države je reguliranje vlasničkih prava,
investicija, trgovine i tržišta roba (hrane, goriva itd.), pri čemu država
obično koristi vlastitu valutu. Iako države sve više prenose te ovlasti na
trgovinske saveze kao što su npr. NAFTA i Europska unija, to je uvijek
kontroverzna odluka koja otvara pitanje jesu li ti savezi zapravo samo veće
države. Disciplina političke ekonomije detaljnije izučava ta pitanja.

Činjenica je da mnoge države u određenoj mjeri ovise o moćnijim državama i/ili
dragovoljno ulaze u veće političke sile, kao što su Ujedinjeni narodi, Europska
unija, Svjetska trgovinska organizacija i druge međunarodne organizacije. Iako
se mnoge države tako praktički stavljaju u podređen položaj, njihov je položaj u
odnosu na međunarodne organizacije ili moćnije države ipak mnogo jači nego
položaj državnih podjedinica u odnosu na državu.



https://hr.wikipedia.org/wiki/Biha%C4%87

Bihać je grad i središte istoimene općine u sjeverozapadnom dijelu Bosne i
Hercegovine te upravni centar Unsko-sanske županije.

Bihać je smješten u sjeverozapadnom dijelu Bosne i Hercegovine i privredno je,
administrativno i kulturno središte Unsko-sanske županije. Na zapadu Bihać
graniči sa općinama RH Hrvatske Donji Lapac i Plitvička jezera-Korenica, na
sjeveru sa općinom Cazin, na istoku sa općinama Bosanska Krupa i Bosanski
Petrovac, a na jugu sa općinom Drvar.

Bihać je smješten u Bihaćkom polju, podno planina Plješevice i Grmeč i brda
Debeljača. Kroz njega protječu rijeka Una i njene pritoke Klokot i Privilica.

Podrobniji članak o temi: Dodatak:Popis stanovništva u Bosni i Hercegovini
1991.: Bihać

Po posljednjem službenom popisu stanovništva iz 1991. godine, općina Bihać imala
je 70.732 stanovnika, raspoređenih u 48 naselja.

Bajrići, Baljevac, Bihać, Boboljusci, Bosanski Osredci, Brekovica, Bugar,
Ćukovi, Doljani, Donja Gata, Dubovsko, Gorjevac, Gornji Tiškovac, Grabež,
Grmuša, Hrgar, Izačić, Jankovac, Jezero, Kalati, Klisa, Klokot, Kula, Kulen
Vakuf, Lipa, Lohovo, Lohovska Brda, Mala Peća, Mali Cvjetnić, Mali Skočaj, Malo
Očijevo, Martin Brod, Međudražje, Muslići, Očigrije, Orašac, Ostrovica, Palučci,
Papari, Praščijak, Pritoka, Prnjavor, Račić, Rajnovci, Ripač, Spahići, Srbljani,
Teočak, Trubar, Turija, Velika Gata, Veliki Cvjetnić, Veliki Skočaj, Veliki
Stjenjani, Veliko Očijevo, Vikići, Vinica, Vrsta, Zavalje i Zlopoljac.

Na popisu stanovništva 1991. godine, općina Bihać je imala 48 naseljenih mjesta
raspoređenih u 36 mjesnih zajednica:

obuhvaćaju naselja: Baljevac, Bihać, Grabež, Jankovac, Lohovska Brda, Muslići i
Zlopoljac.

Poslije potpisivanja Dejtonskog sporazuma, općina Bihać je u cjelini ušla u
sastav Federacije BiH, a zatim joj je pripojeno 11 naselja iz prijeratne općine
Drvar.

Jedno od najrazvijenih područja u Bosni i Hercegovini iz ilirskog perioda je
dolina Une. To je područje, smješteno između Plješivice na zapadu, Grmeča na
istoku i Zrinjske i Petrove gore na sjeveru, dalo veliki broj natpisa i
arheoloških nalaza koji govore da se ovdje nalazilo veliko središte ilirskog
plemena Japoda. Bosansko Pounje je najistočniji dio prostranog japodskog
područja, koji je zauzimao i cijelu Liku, Gorski Kotar i dijelove Istre i
Slovenije. Svuda su bili okruženi drugim ilirskim plemenima, osim u Sloveniji
gdje su imali dodira sa Keltima. Arheolozi su registrovali veliki broj
gradinskih naselja i veliki broj drugih arheoloških nalaza: sojenice, nakit od
bronze, željeza i srebra, urne sa detaljima iz svakodnevnog i zagrobnog života,
do "Japodskog konjanika". Zbog toga se može s pravom govoriti o posebnoj
ilirskoj kulturi na japodskom području.

Rimljani su ih pokorili 35. god. pr. Kr., i to sa vojskom koju je vodio
Oktavijan August. Ovo se područje nakon toga spominje u vezi sa ustankom Ilira
9.god. pr. Kr.. Te godine su Rimljani najprije slomili ilirski otpor u dolini
Une, zauzimajući uz velike borbe i ilirsku gradinu Raetinum i još dva grada.
Konačni slom ustanka desio se u dolini Bosne. Iz epigrafskih natpisa se vidi da
su se domaća imena zadržala i nekoliko stoljeća nakon toga, pa se zaključuje da
je proces romanizacije išao veoma sporo. Iz rimskog perioda ima manje gradina,
pa je predpostavka da su se naselja gradila od drveta. Prema površinskim
nalazima građevinskog materijala i kamenim spomenicima arheolozi su locirali
postojanje rimskog gradskog centra u okolini Bihaća, municipij Raetinium, na
terenu današnjeg sela Golubić, tamo gdje je bilo i ilirsko naselje istog imena.

Etimologija imena grada Bihaća je važan argument u rasvjetljavanju njegove davne
prošlosti. Riječ bihać u različitim svojim oblicima: bišće, bijać, bihak, bihag
označava kraljevsko dobro. Budući da se na području bihaćkog kraja susreće i
isprepliće više starodrevnih hrvatskih župa na različitim razinama društvenog,
političkog, vojnog, gospodarskog i crkvenog života (psetska, zagrebačka, unska,
unačka, lapačka, nebljuška, humska, brinjska, drežnička) bihaćko područje
zauzima središnje mjesto u Kraljevini Hrvatskoj. Kako je Kraljevina Hrvatska
imala policentrični sustav stolnih gradova i Bihać je u više navrata bio stolnim
gradom, a prije njega svakako Pset ili Psat po kome je i nazvana župa u čiji
sastav je najvjerojatnije ulazilo kraljevsko dobro ili bišće iz kojega se razvio
grad Bišće.

U isto vrijeme je i rijeka Una koja tuda protječe "poglavita rijeka u Hrvatskoj"
(principalissimo fiume di Croazia..-Theiner: Monum. Slavorum merid. Knj. II.,
str. 75.), ni Sava, ni Neretva, ni Dunav, ni Kupa, ni Krka, ni Vrbas, već Una
jer prolazi kroz središte Kraljevine Hrvatske. Kako se za župu Pset zna da je
bila središnja u svakom smislu župa u Hrvatskoj, onda je vrlo vjerojatno da je
ondje stolujući hrvatski kralj imao svoje posjede ili bišća. Bihać je tako
proglašen za slobodni kraljevski grad 1262. godine. Tradicija će se nastaviti
jer će u Bihaću u srednjem vijeku više puta zasjedati hrvatski Sabor - poslije
bitke na Krbavskom polju 1493. Sabor je zasjedao u Bihaću 1494. i poslao papi
Aleksandru VI. molbu da utječe na kralja Vladislava. I sam grad Bihać će
tridesetak godina biti držan jednim od stolnih gradova. U njemu su se sustjecale
čak tri hrvatske biskupije: Zagrebačka, Senjsko-modruška i Kninska te više
dijeceza. Za područje oko Bihaća, koje je u srednjem vijeku pripadalo Hrvatskoj,
uobičajio se naziv turska Hrvatska. Tek će se od 1878. za sjeverozapad Bosne i
Hercegovine početi koristiti naziv Bosanska krajina. Gašpar Vinjalić u knjizi o
Slavenima piše: "Hasan-paše, koji stane opsjedati u Hrvatskoj tvrđavu Bihać, na
rijeci Uni. (1592.g.)."

Zanimljivost je da se je u Bihaću do dolaska turske vlasti govorilo čakavicom,
kakvu danas možemo naći na otocima kao što je primjerice Susak.

Hrvati u Bihaću su platili visoku cijenu za obranu grada. Čak 72 pripadnika
HVO-a položila su život u njegovoj obrani, a 250 ih je lakše i teže ranjeno.
Operacijom Oluja Hrvatska vojska je uz pomoć Armije BiH i Hrvatskog vijeća
obrane deblokirala Bihać i tako spriječila da doživi tada izglednu sudbinu
Srebrenice.

U bivšoj SFRJ Bihać je bio razvijen industrijski grad. Tvornice kao što su
Kombiteks, Krajinametal, Polietilenka, Bira, Žitoprerada, Energoinvest -
Tvornica rastavljača i kablovskih glava bile su nosioci privrednog razvoja, ali
su u postratnoj neuspješnoj privatizaciji nažalost uništene .

Danas je Bihać sjedište jedne od najvećih pivovara u Bosni i Hercegovini koja
proizvodi dva pivarska brenda, Preminger i Unski biser. Bihaćka mljekara koja je
u vlasništvu njemačke firme Meggle jedna je od vodećih u BiH. Također, u novije
vrijeme postignuti su značajni rezultati i u turizmu. Bihaćki rafting na rijeci
Uni smatra se jednim od najboljih u regionu. Turističkim rezultatima pogoduje i
proglašenje gornjeg toka Une prvim Nacionalnim parkom na teritoriji Federacije
Bosne i Hercegovine.



https://hr.wikipedia.org/wiki/Barok

Barok (tal. barocco, španj. i port. barroco/berrucco, engl., franc. baroque,
njem. Barock) razdoblje je u glazbi, književnosti i likovnoj umjetnosti koje se
nastavlja na renesansu, razvija u rokoko i traje do pojave klasicizma u drugoj
polovici 18. stoljeća. U katoličkim zemljama to je pokret katoličke obnove
(protureformacija). Ime potječe od portugalske riječi barocco koja označava
golem biser nepravilna oblika, tvorevinu bolesne školjke.

Glavne su značajke u likovnoj umjetnosti razigranost masa, monumentalnost
prostornih koncepcija, naglašeni iluzionizam i povezivanje arhitekture,
skulpture i slikarstva. Barok se javio u Italiji i vezan je za grad Rim (G. L.
Bernini, F. Borromini, Vignola, C. Maderno, G. della Porta, D. Fontana); u
Francuskoj (J. Hardouin-Mansart, A. Le Nôtre), u Engleskoj (Ch. Wren); u
Njemačkoj i Austriji (J. B. Fisher von Erlach, D. Pöppelmann, B. Neumann, Y.
Prandtauer), te u Španjolskoj (J. Churriguera).

Barok nastaje u Rimu koji je bio središte sakralnog slikarstva i arhitekture,
ali ubrzo postaje opći umjetnički pokret u svim europskim zemljama, utemeljen u
različitim sustavima društva, od apsolutističke monarhije (jačanje
protureformacije) do protestantskih građanskih društava. Matematika, astronomija
i fizika dokazuju da u prirodi i u svemiru ne vladaju ni slučaj ni neizvjesnost,
nego strogi i vječiti zakoni, koji se mogu pročitati i jasno izraziti
matematičkim formulama (prije svega zahvaljujući Johannesu Kepleru i Isaacu
Newtonu). Svaki dan se otkriva kako je svijet veći i raznovrsniji; jedino
pravilo koje važi je "stalna promjena", sigurni dinamizam, za razliku od mirnoće
renesanse i nesigurnosti manirizma. Otkrivajući savršenstvo tog mehanizma
svemira koji radi točno i nepogrešivo "kao sat" ljudi se dive njegovom tvorcu –
Bogu i odaju mu počast kroz blještavu, obilatu umjetnost punu samopouzdanja.

Luther i Calvin prekinuli su univerzalnost vjerskog osjećaja srednjeg vijeka.
Svaki je čovjek sada trebao sam za sebe odlučiti koji mu je od mnogih novih
propovjednika spasenje najbolje jamčio za sreću u budućem životu, i uskoro su se
svi borili među sobom za prevlast nad dušama milijuna (katolici, luterani,
kalvinisti, baptisti, anabaptisti i 20-ak drugih sekti). Za vrijeme tih
raspravljanja nastalo je doba borbe kao što ga je svijet rijetko kada vidio
(30-godišnji rat). Europa je pretvorena u bojno polje.

1648. godine prihvaćen je zakon koji je davao pravo svakom vladaru da svoj
naročiti oblik vjere nametne svim svojim podanicima, ne osvrćući se na želje
većine. Europa je podjeljena na bezbroj malih kneževina od kojih je svaka imala
svoju vlastitu vjeru i bila zakleti neprijatelj svih svojih susjeda koji se u
tome nisu s njome slagali (borbena crkva - ecclesia militans). Još jedan borac
za vlast jest dinastička država. Na čelo protureformacije dolazi Španjolska.

Isusovci su bili ti koji su ulagali u barokne crkve. Prvi se put koristi uljano
slikarstvo, pronađeno u Flandriji. Otvorena je nizozemska slikarska škola - Van
Dyck. U glazbi prevladava "vatreno" i bučno. U književnosti barok je spoj
kićenosti u izrazu (marinizam) i crkvenih tema o smrti i prolaznosti.

Otkrićem novih pomorskih putova prema istoku, a naročito otkrićem Amerike,
ekonomski se centri Europe premještaju s obala Sredozemnog mora na obale
Atlantskog oceana. Moćni trgovački gradovi Italije, ustupaju mjesta novim
trgovačkim i pomorskim silama, kao što su Španjolska, Nizozemska, Francuska i
Engleska. Slabljenje sredozemnih gradova izazvalo je znatne promjene u
političkoj i društvenoj strukturi Zapadne Europe. Papinska se moć smanjila, iz
čega slijedi pojava reformacije u Njemačkoj i Engleskoj. S ekonomskim centrima
mijenjaju se i umjetnički centri. Slikarstvo i arhitektura baroka nastaju u
Italiji, dok će vodstvo u likovnom stvaranju preuzeti nove sile.

Pod pojmom barokne glazbe podrazumijevamo djela nastala u razdoblju baroka,
dakle u 17. i u prvoj polovici 18. st. To se glazbeno razdoblje ne može točno
omeđiti kao određen vrjemenski period, jer je barok nastao nastavljajući se na
renesansu, a nestao pojavom rokokoa i klasicizma u drugoj polovici 18. st. kad
se javila snažna potreba za novim glazbenim stilom. Barokni stil se često
ispreplitao s gore navedenim, pa zato njegovo razdoblje možemo samo približno
odrediti vremenskim granicama.

U europskoj glazbi razdoblje polifone (instrumentalne i vokalne) glazbe
obilježene kićenošću, uresima i kontrastima te razvojem harmonijskog sloga. Može
se govoriti o sjevernom (germanskom) i južnom (mediteranskom) glazbenom baroku.
U sjevernom je težište bilo na instrumentalnim (preludij, tokata, fuga, šakona,
suita) i vokalno-instrumentalnim vrstama (motet, kantata, misa, pasija,
oratorij), a u južnom na vokalno-instrumentalnima (opera) i koncertantnima
(koncerti, sonate). Zajednička obilježja su im motoričnost ritamsko-metričke
strukture, generalbas (continuo), nagli dinamički prijelazi (terasasta
dinamika), imitacijsko načelo oblikovanja, koncertantni i varijacijski postupak
tematske obrade, pretežna monotematičnost, a posebna obilježja prevlast
kromatskog sloga u sjevernom, nasuprot dijatonskom uz znatno ornamentiranje
melodije u južnom krilu.

Od glazbenih instrumenata na prvom su mjestu violina, čembalo i orgulje,
upotrebljavane solistički ili u komornim i orkestralnim sastavima. Od glazbenih
vrsta posebno ga obilježavaju opere, oratoriji, pasije i kantate na
vokalno-instrumentalnom području, a solistički i orkestralni koncerti (concerto
grosso), trio-sonate i solo sonate, suite, preludiji i tokate na instrumentalnom
području, te osobito fuga, po kojoj se, zbog izrazite prevlasti njezina oblika,
barok u glazbi katkad naziva i epohom fuge. Najistaknutiji stvaraoci glazbe u
eri baroka bili su Claudio Monteverdi, Alessandro Scarlatti, Jean-Baptiste
Lully, Jean-Philippe Rameau i Henry Purcell (opera), zatim Heinrich Schütz,
Giacomo Carissimi, Georg Friedrich Händel i Johann Sebastian Bach (oratorij i
pasija), pa Arcangelo Corelli, Girolamo Frescobaldi, Antonio Vivaldi, Giuseppe
Tartini, Domenico Scarlatti, François Couperin, Georg Philipp Telemann i Johann
Sebastian Bach (instrumentalne vrste).

Barokni grad temeljen je na vojnoj logici i ostvaren je u zrakastom (radijalnom)
planu (Pariški L'Etoile = zvijezda, npr. Karlovac), obično osmerokutu s širokim
avenijama (Champs Elysées, u Parizu = moć bogatih u kočijama). Grad se širi oko
četvrtastih ili kružnih trgova okruženih višekatnicama s neurednim začeljima.

Trgovi su glavni element baroknog urbanizma, uglavnom su zatvoreni, eliptičnog
tlocrta, dinamiziranog prostora, organizirani pomoću vertikalnih akcenata
(stupovi, obelisk, fontane – Berninijeva Piazza Navona, Rim). Najpoznatiji je
svakako Trg sv. Petra Berninija, iz 1657. g. To je ovalni trg s četverostrukom
kolonadom sa strane i otvorenom ulicom nasuprot fasade Sv. Petra. S obje strane
obeliska u centru trga nalaze se dvije fontane. Kolonada stupova ima dvojnu
funkciju: omeđuje trg, a ujedno ga ipak ostavlja pristupačnim. Postignuta je
ravnoteža zatvorenosti i otvorenosti prostora.

Arhitektura u Baroku je krajnje dinamizirana. U crkvenom graditeljstvu teži se
što većim efektima, ostvaruju se nova prostorna rješenja od kojih uglavnom
prevladava centralni tip tlocrta naglašen kupolom. Pročelja su uznemirena i
bogata nišama, stupovima, volutama, a prepoznatljivi elementi su oval (elipsa),
konkavnost – konveksnost (udubljeno, ispupčeno) i opća razigranost masa.

U kraljevskim rezidencijama i palačama prevladava stroga simetrija građevina i
parkova (Npr. Versailles). U gradovima se drvene kuće zamjenjuju zidanima, a
gradske i seoske crkve grade se u baroknim oblicima.

Širenje baroka i stvaranje specifičnih stilskih inačica u pojedinim zemljama
podudara se s intenzivnom izgradnjom koju su pokrenuli protureformacija i
apsolutistički vladari. Misionari kolonizatori prenijeli su ga u zemlje Srednje
i Južne Amerike (churriguerizam u Meksiku). U crkvenom graditeljstvu teži se za
što većim efektima, ostvaruju se nova prostorna rješenja, uglavnom prevladava
centralni tip tlocrta naglašen kupolom, nemirna pročelja bogata nišama,
stupovima, volutama i sl. te uporaba monumentalnih kolonada (kolonada pred
bazilikom svetoga Petra u Rimu). U kraljevskim rezidencijama i palačama vlada
stroga simetrija građevina i parkova (Dvorac Versailles). Urbanistička rješenja
gradova imaju radijalni raspored ulica. U to se doba i u gradićima drvene kuće
zamjenjuju zidanima. Gradske i seoske crkve grade se u baroknim oblicima. Često
se gotičke crkve barokiziraju pregradnjama svodova, pročelja i dodavanjem
lukovičastih kapa na zvonike, a u unutrašnjosti se postavljaju mramorni barokni
oltar, propovjedaonice i dr.

Raskošni se barokni duh pokazuje u bogato urešenoj unutrašnjosti građevine na
zidnim slikama, reljefnim štuko ukrasima, punoj plastici, skupocjenom pokućstvu
i ukrasnim detaljima te predmetima crkvene liturgije (ciborij, kalež, pokaznica,
antependiji i dr.).

U Hrvatskoj se grade (ili pregrađuju stare) brojne crkve koje podižu pretežito
isusovci (Lepoglava, Belec, Trški vrh, Varaždin, Zagreb, Dubrovnik); dvorci
(Eltz u Vukovaru i brojni dvorci u Hrvatskom zagorju); palače
(Vojković-Oršić-Rauch u Zagrebu, Patačić u Varaždinu); kanoničke kurije (na
Kaptolu u Zagrebu); gradske lože (Hvar, Labin) i dr. Među slikarima ističu se
(M. Ponzoni-Pončun, I. Ranger, T. Kokolja, F. Benković i minijaturist B.
Razmilović). Skulpture se pretežito uvoze iz Italije i Austrije ali ima i
domaćih kipara (T. Jurjević, F. Bakotić, P. Nakić).

U kiparstvu dominiraju razigrani pokreti, smiona kiparska rješenja i
naturalizam. Glavni predstavnik barokne skulpture u Italiji je Gianlorenzo
Bernini. U skulpturi dominiraju razigrani pokreti, smiona kiparska rješenja i
naturalizam. Gl. predstavnici barokne skulpture u Italiji jesu G. L. Bernini, S.
Moderno, F. Borromini, A. Algardi, u Francuskoj P. Puget, J. B. Pigalle, E. M.
Girardon, u flamanskom i holadnskom kiparstvu H. de Keyser, A. Quellinus, a u
Austriji i Njemačkoj J. R. Donner, A. Schlüter.

U slikarstvu su karakteristične jake boje, snažni svjetlosni kontrasti i iluzija
dubokog prostora koja se dobiva primjenom radikalnih perspektivnih rješenja.
Tematski prevladavaju sakralne i mitološke kompozicije u kojima se isprepliću
religiozno patetični zanos i senzualnost putenih golih aktova. Krajolici i mrtve
prirode postaju samostalne slikarske teme, a u nekim se grafikama postiže
savršenstvo likovnog izraza.

Među najpoznatijim baroknim slikarima u Italiji su Caravaggio, obitelj Carracci,
G. B. Tiepolo, G. B. Piazzetta, F. Guardi, A. Pozzo, F. Benković, u Francuskoj
obitelj Le Nain, J. Callot, N. Poussin, C. Lorain, P. Mignard, A. Watteaux, u
Španjolskoj D. Velázquez, B. E. Murillo, F. de Zurbarán, J. Ribera, u holanskom
i flamanskom slikarstvu (Rembrandt, F. Hals, M. Hobbema, P. P. Rubens, A. van
Dyck, J. Vermeer van Delft); u Njemačkoj i Austriji obitelj Asam, A. Elsheimer,
M. Rottmayr, a u Engleskoj J. Reynolds, W. Hogarth, Th. Gainsborough. Krajolici
i mrtve prirode postaju samostalne slikarske teme, a u nekim se grafikama
postiže savršenstvo lik. izraza (Rembrandt, J. Callot).

Taj stil obilježen je gustom uporabom figura, naglašenom sklonošću stilskih
efekata. Koriste stilska sredstva poput bujne metafore, kontrasta, paradoksa i
hiperbola, a popularna stilska figura je i končeto (concetto) – spajanje
naizgled nespojivih pojmova da bi se postigla duhovitost. Najčešći oblici
končeta su antiteza, paradoks i hiperbola. Pokazuje sklonost prema pisanju
melodrama i opera, a značajne promjene se događaju i u epskom pjesništvu gdje se
pisci počinju zanimati za povijesne teme (Torquato Tasso – Oslobođeni Jeruzalem
i Ivan Gundulić – Osman). Najznačajniji književnici jesu Giambattista Marino,
pjesnik talijanskog pravca i začetnik pravca koji je po njemu nazvan marinizam.
Napisao je mitološki spjev od 45 000 stihova Adonis. Glavni predstavnik
španjolskog baroka je Pedro Calderon de la Barca, koji je poznat po pisanju
kazališnih komada, od kojih mu je najznačajnija svjetovna drama Život je san.
Torquato Tasso je talijanski pjesnik kasne renesanse, ali njegovo najznačajnije
djelo je barokni ep Oslobođeni Jeruzalem. Gongora je isto tako poznati
španjolski barokni pjesnik, jedan od glavnih predstavnika kulteranizma, odn.
gongorizma.

U 17. st. Dalmacija je pod Mlecima (osim Dubrovačke Republike), Turci su zauzeli
Slavoniju, a preostali dio drže Habsburgovci. Jedino je mali dio slobodan uz
Dubrovačku Republiku. Barokno razdoblje je vrhunac stvaranja u Dubrovniku, tj.
da je Dubrovnik centar književnog razvoja. Ono što je novo u baroku jest da nije
koncentriran na dalmatinsko područje, književnici međusobno razmjenjuju iskustva
i surađuju. Hrvatski barok se razvija na 4 područija: Dubrovnik, Dalmacija,
Banska Hrvatska i Slavonija (tek od 1700. god. kad je oslobođena od Turaka). Pod
utjecajem Dubrovnika, počinje se izdvajati štokavsko narječje, s tim da se
nameće štokavska ikavica pod utjecajem Slavonije i dalmatinskih gradova. U
baroku se počinje govoriti o jeziku, lingvisti postaju biti značajni (1604.
Bartol Kašić izdaje «Hvatsku gramatiku» i postavlja temelje hrvatskog jezika). I
u 18. stoljeću u Hrvatskoj ima pjesnika koji stvaraju baroknim stilom, za njih
kažemo da su zakašnjeli barokni pjesnici. Književne vrste koje se razvijaju u
baroku su:

Osim navedenih, važni barokni književnici u Hrvatskoj su i pripadnici Ozaljskog
kruga: Ljudi okupljeni oko Ozlja, najznačajnija imena Fran Krsto Frankopan,
Katarina Zrinska i Petar Zrinski. Uočili su problem narječja te predlagali da se
sva narječja uklope u jezik. Problem te ideje bio je izgovor, jezik tako
načinjen bio bi umjetan. To je razlog zbog kojeg se to nije moglo održati. To je
važna stvar na putu do hrvatskog jezika.



https://hr.wikipedia.org/wiki/Vlaho_Bukovac

Vlaho Bukovac (Biagio Faggioni) (Cavtat, 4. srpnja 1855. - Prag, 23. travnja
1922.) jedan je od najznačajnijih hrvatskih slikara.

Bukovac je začetnik i glavni predstavnik hrvatske moderne i ide u red naših
najplodnijih slikara. Prošao je slikarske faze od akademizma, realizma,
impresionizma i simbolizma do moderne. Osobito je poznat i priznat po
portretima. Najistaknutiji hrvatski slikar na prijelazu 19. na 20. stoljeće.

Vlaho Bukovac rođen je 4. srpnja 1855. godine u Cavtatu kao Biagio Faggioni, a
nakon pohrvaćenja svoje je prezime promijenio u Bukovac (tal. faggio: bukva).
Njegovo je školovanje bilo je oskudno, ne ističe se u učenju, već ga zanima
slikanje. U ranom djetinjstvu slika akvarele, a sličice prodaje djeci za
krajcar. Imao je samo 10 godina kad sa stricem odlazi u Ameriku da bi tamo
nastavio školovanje, no nakon stričeve naprasne smrti, njegova udovica šalje
Vlahu u popravilište za malodobne. U teškim uvjetima, mučen nemogućnošću da se
javi roditeljima i spoznajom da je prevaren, disciplinirano pohađa školu za koju
će kasnije reći kako je ipak bila korisna jer je naučio dobro engleski. Bez
novca i zanimanja vraća se u Cavtat, a s 15 godina polazi na svoje prvo
putovanje kao pomorac. Dvije godine kasnije Bukovac odlazi s bratom u Peru u
potragu za boljim životom. Nakon nekoliko mjeseci zajedničkog života Bukovac sam
odlazi u San Francisco. Ovoga puta u Americi radio je kao ličilac, soboslikar te
je oslikavao vagone. Nostalgija za domom pobijedila je te se 1877. vraća u
Cavtat. Tu nastaje velika prekretnica u njegovu životu. U Šarićevoj ljekarni u
Dubrovniku pjesnik i publicist Medo Pucić svima je pokazivao sliku mladog
Bukovca nazvanu Sultanija naslućujući da bi se ta darovitost u pravim rukama
mogla dobro razviti. Uz pomoć biskupa Strossmayera stiže Pucić s Bukovcem u
Pariz. No prije negoli se uputio u Pariz, po nagovoru istog pjesnika, pohrvatio
je svoje ime iz Biagio Faggioni u Vlaho Bukovac.

Odlaskom u Pariz počinje njegovo plodno razdoblje. Na Akademiji (École des
beaux-arts) je usavršio svoj rad, a bio je pod utjecajem mnogih slikara,
ponajviše svog profesora Alexandrea Cabanela. Već iduće godine izlaže u Pariškom
salonu sliku Crnogorka i dobiva naklonost stručne kritike. Nakon školovanja
ostaje u Parizu i gradi svoj prvi atelier. S vremenom napušta realizam
Cabanelovog smjera, prihvaća poglede plenerista i impresionista, sebe smatra
predstavnikom moderne francuske škole.

Iako je Bukovac slikao od svog djetinjstva, ta djela ne mogu se uzeti u obzir
kao umjetnička. Prva zapažena djela ostvario je za drugog boravka u Americi,
točnije u San Franciscu od 1874. do 1877. godine. Iz tog je razdoblja sačuvano
nekoliko portreta koje je izrađivao prema fotografijama. U tim je djelima još
uvijek vidljiva nestručnost: nije svladan volumen tako da su lica plošna. Za
njegov je rukopis u tom razdoblju karakteristična preciznost u promatranju
detalja, naglašene obrisne linije i šareni spektar boja. Najzapaženije je djelo
iz ovoga razdoblja Sultanija iz 1877. godine. Na djelu je vidljiva inspiracija
orijentalizmom i crnogorskim temama te se ta slika uzima kao službeni početak
Bukovčevog ranog opusa.

U Parizu upoznaje profesora Cabanela. Želio se upisati u njegov razred, no
Cabanel ga nije mogao primiti jer je klasa bila puna. Bukovac tada sklapa
dogovor: u zadanom roku napravit će neko djelo i ako se Cabanelu svidi, primit
će ga u svoj razred. Za tu prigodu naslikao je Ruku (svoju lijevu ruku). Ta je
slika oduševila Cabanela te ga je ovaj primio na École des Beaux Arts. Za
Bukovca je početak boravka u Parizu bilo razdoblje velikih kontrasta i
previranja. Često se kolebao oko pitanja na koji način slikati. Ulogu u njegovom
stilu igrala je i velika izložba impresionista 1877, koji u to doba djeluju
veoma intenzivno i to se postupno reflektira u Bukovčevu opusu. S druge strane u
skladu s učenjem na Akademiji slikao je sakralne teme, teme romantičnog Orijenta
i bavio se historijskim slikarstvom. Pejsaži i portreti na Akademiji bili su
potpuno degradirani i zanemareni. Međutim profesor Cabanel bio je izvrstan
crtač, konvencionalan, ali i akademski hladan, a taj je akademizam prenio i na
Bukovca.

Godine 1892. 37-godišnji Vlaho Bukovac oženio se lijepom 17-godišnjom Jelicom
Petranović iz Dubrovnika. Njegova žena i djeca bit će mu često modeli. Kasnije,
došavši 1893. u Zagreb, postaje središnja ličnost umjetničkog i kulturnog života
grada. Okuplja mlade umjetnike i književnike, potiče izgradnju ateljea,
Umjetničkog paviljona, osniva Društvo hrvatskih umjetnika i nastoji afirmirati
hrvatsku umjetnost u svijetu. Pod njegovim utjecajem odbacuje se atelijerski
način slikanja jer im predočava prednosti plenerizma.

Bukovčevo djelovanje u Zagrebu obilježava početak novoga razdoblja u hrvatskom
slikarstvu. Tih je godina Bukovac bio kreator hrvatske umjetničke scene te
sudjeluje u stvaranju temelja hrvatske moderne. Otvara radionicu, tzv.
„zagrebačku šarenu školu“, u kojoj su učili danas poznati umjetnici kao Bela
Čikoš Sesija, Oton Iveković, Ivan Tišov, Robert Frangeš-Mihanović, Rudolf Valdec
i Robert Auer. Za tu je školu karakterističan svijetliji kolorizam. Bukovac je
upućivao i na važnost slikanja u prirodi.

Većina tih umjetnika 1896. godine, na čelu s Bukovcem, izlaže na Milenijskoj
izložbi u Budimpešti. Osim te izložbe 1898. godine organizirali su i veliku
izložbu u Umjetničkom paviljonu u Zagrebu, koju Bukovac otvara kao predsjednik
tek osnovanog Društva umjetnika. Od 118 izložaka 50 je Bukovčevih, ali je
zapažen i napredak ostalih mladih umjetnika. Bilo je čak 11 tisuća posjetitelja.

U Zagrebu je Bukovac mnogo surađivao s biskupom Strossmayerom. Za njega je
napravio veliku kompoziciju Gundulićev san 1894. godine. Na toj je slici
prikazao vlastito viđenje kako Gundulić zamišlja Osmana u devetom pjevanju.

Osim za biskupa Bukovac je imao još narudžbi velikih kompozicija. Među njima su
Dubravka (1894) i Živio kralj (1896). Najbolje izvedena grupacija likova nalazi
se u prednjem planu, to su izvrsni portreti: Sebastijan Dolci (pisac iz
Dubrovačke Republike, poznati i kao Sebastijan Slade), Dinko Ranjina (dubrovački
pjesnik), Benedikt Stay (također pjesnik, isusovac), Junije Palmotić, Marko
Faustin Galjuf i Ruđer Bošković na stubama. Sam Gundulić nalazi se na povišenom
mjestu sa Cvijetom Zuzorić, dubrovačkom pjesnikinjom, Nikolom Bonom, Dinkom
Zlatarićem i Ilijom Cervom, a ispod nalaze se dubrovački velikani. Osim njih
Bukovac je naslikao sebe i svoju ženu. Sebe je smjestio na prozor ispod luka sa
svojim bliskim prijateljima, a ženu pored Gundulića, s perikom i u zelenkastoj
haljini kako uspostavlja kontakt s promatračem.

Još jedna velika kompozicija nastala u zagrebačkom razdoblju Zastor je za
Hrvatsko narodno kazalište. Tema je te slike Hrvatski narodni preporod. Kada se
tražio umjetnik koji će napraviti tu kompoziciju, jedino su Bukovac i Mašić bili
smatrani sposobnima, a budući da je Mašić već bio slijep, tu odgovornost preuzeo
je Bukovac.

Trzavice među umjetnicima u Zagrebu Bukovcu su bile preveliki stres. Još je k
tome Izidor Kršnjavi bio protiv Bukovca u svakom pogledu, nije volio njegov
kozmopolitizam te se nisu slagali. Bukovca je to psihički iscrpilo te je odlučio
otići u rodni Cavtat. U ovom razdoblju uglavnom slika pejsaže i portrete. Često
slika isti portret više puta mijenjajući način slikanja ili čak tehniku (Portret
oca). Nakratko boravi i u Beču, gdje je 1903. organizirana Bukovčeva velika
samostalna izložba. Tada on napušta secesiju i više je naklonjen impresionizmu,
odnosno poentilizmu. Iste godine dobiva poziv s praške Akademije da postane
profesor. Taj poziv prihvaća i zajedno s obitelji seli u Prag.

Od 1903. do smrti živi u Pragu, gdje je bio profesor na Likovnoj akademiji. U
posljednjoj, praškoj fazi slika i eksperimentira u novousvojenoj poentilističkoj
maniri.

U Pragu Bukovac na svoje studente prenosi osjećaj za kolorizam, stoga se oni
razlikuju od ostalih studenata na Akademiji. Osim toga na Akademiju je unio
poentilizam. Često koristi motive orijentalnih sagova pa pretežno slika u
ateljeu. U njegovu opusu karakteristični su ciklusi aktova i žanr scena,
obiteljski portreti, a u jednoj fazi čak i sakralne teme. Njegov praški period
možemo podijeliti na tri faze: onu prije 1908: najbitnije je djelo Divan iz
1905. godine. Druga faza cijela je godina 1908. kada nastaje najviše djela,
uglavnom aktova koji su specifični po tome što svakog prati bijela draperija.
Treća je faza nakon 1908. godine do Prvoga svjetskog rata. Tada nastupa
stvaralačko zatišje. Bukovac napušta slikanje aktova, ali samo na neko vrijeme.
Nastaje niz žanr scena, religioznih slika i portreta. Oko 1916. godine ponovo se
vraća aktovima te je Ružičasti san jedan od najuspjelijih u cijelom opusu. Na
kraju se pronalazi u portretu te se Bukovac općenito karakterizira kao slikar
portreta. Bukovac je 1918. godine napisao autobiografiju Moj život u kojoj
prepričava važne događaje svoga života. Tu knjigu posvetio je svojoj djeci,
svome „gnijezdu“ kako ih je volio zvati.



https://hr.wikipedia.org/wiki/Vjekoslav_Luburi%C4%87

Vjekoslav "Maks" Luburić (Humac kraj Ljubuškog, 20. lipnja 1913. - Carcaixent,
Španjolska, 20. travnja 1969.), bio je ustaški časnik, zapovjednik
koncentracijskog logora Jasenovac, i hrvatski politički aktivist u političkoj
emigraciji. U Titovoj Jugoslaviji okvalificiran ratnim zločincem.[Može li netko
pronaći broj sudske presude, barem broj predmeta pod kojim je pokrenuta istraga
zbog ratnog zločina ili broj ili nadnevak predmeta ako je Jugoslavija zatražila
izručenje? Treba nam podatak od kojeg je dana službeno proglašen ratnim
zločincem.]

Vjekoslav Luburić rođen je 20. lipnja 1913. (ili 6. ožujka 1914., po drugim,
manje vjerodostojnim izvorima; u hercegovačkom kraju često se događalo da se dan
rođenja piše na dan krštenja), u Humcu, malom selu pored Ljubuškog, u srcu
Hercegovine. Pohađa pučku školu u svom selu, a nakon toga odlazi u franjevačku
gimnaziju na Širokom Brijegu u kojoj dobiva dobre ocjene. Njegovo se školovanje
odvija mirno. Luburić je još mlad kada u njegov život ulazi nasilje. U zimi
1923. u kuću mu upada kraljevska žandarmerija i odvodi mu oca. U Trebinju
žandarmerija muči njegova oca, a u jednoj samici ga polijevaju hladnom vodom.
Luburićev otac je od posljedica preminuo. Vrlo je vjerojatno da je taj nasilni
čin odigrao važnu u ulogu u kasnijem Luburićevom životu. Prolazi još nekoliko
godina tijekom kojih jačaju nacionalistički osjećaji kod mladoga Luburića. U
zemlji gdje je represija nemilosrdna, gdje je zabranjeno pjevati tradicionalne
pjesme i gdje se čak puca na katoličke procesije, opasno je, čak i s petnaest
godina, prkositi vlasti. Na kaznu ne treba dugo čekati: mladi Luburić isključen
je iz srednje škole u Mostaru. Njegovo školovanje iznenada se prekida, tako da
je mladić primoran raditi kao perač suđa u jednom restoranu. Kasnije radi kao
pisar u jednoj štedionici za zdravstveno osiguranje.

U siječnju 1929. godine pravaški odvjetnik Ante Pavelić konstatira da više nije
moguće voditi političku i pravnu borbu u Kraljevini Jugoslaviji i odlazi u
inozemstvo kako bi nastavio s borbom. Vjekoslav Luburić također nastoji otići,
no policija ga hvata pri prelasku granice i odvodi ga odmah njegovoj majci. No
usprkos svemu tomu, on ponovno pokušava bježati te dolazi u Mađarsku u Janka
Pusztu, gdje se skupljaju prvi ustaše. Godine 1931. pristupa ustaškom pokretu a
iste godine je zbog pronevjere osuđen na 5 mjeseci zatvora. U kontaktu s ostalim
borcima, on uči o tajnim akcijama (u to vrijeme on dobiva nadimak Maks). Malo je
informacija o tom periodu njegova života, no može se zaključiti da to vrijeme
pridonosi jačanju njegovih uvjerenja. Tih godina režim likvidira Marka
Hranilovića i Matiju Soldina (svibnja 1931.), Ivana Rosića (srpnja 1931.), Petra
Oreba i Josipa Begovića (proljeće 1934.), Stjepan Duića (28. rujna 1934.),
Andriju Gredičaka (25. svibnja 1935.) i Stipu Javora (27. ožujka 1936.).
Luburićev je karakter očvrsnuo jer trebalo je preživjeti u Madžarskoj. Nakon
zatvaranja Janke Puszte, Vjekoslav Luburić jedva životari u Budimpešti, prije
nego što ga je jedan seljak iz okolice unajmio kao običnog radnika.

Nakon proglašenja NDH, 10. travnja 1941., Vjekoslav Luburić vraća se, sredinom
travnja, u zemlju kako bi se stavio na raspolaganje novoj vlasti. Prvo postaje
pomoćnik generala Servatzyja, a nakon toga radi s Mijom Babićem, nakon čije
smrti će, u srpnju 1941. godine, biti imenovan voditeljem III. ureda UNS-a
(Ustaške nadzorne službe) čija je funkcija bila organizacija logora, uprava i
osiguranje. U kolovozu 1941. je osnovao logor Jasenovac a potkraj rujna 1941.
bio je gostom Gestapa u Njemačkoj gdje se upoznao s organizacijom
koncentracijskih logora. Po povratku iz Njemačke organizira logore u NDH po
njemačkom uzoru te oni postaju sinonimom ustaške vladavine i gdje je ubijeno
destke tisuća ljudi a Vjekoslav Luburić kao njihov zapovjednik najpoznatiji i
najozloglašeniji predstavnik ustaškog terora. U studenom 1941. dobiva čin
ustaškog satnika.

Godine 1942. dobiva čin ustaškog bojnika i to kada postaje šef nove jedinice
"Ustaške obrane" čiji je zadatak borba protiv neprijateljskih infiltracija i
unutarnjeg neprijatelja. Budući da se već 19 godina borio protiv srpskih vlasti,
on ne pokazuje nježan niti s četnicima, niti s partizanima, niti s njihovim
simpatizerima. gerilski rat i protugerilski rat imaju vrlo malo zajedničkog s
pravilima konvencionalnog rata.

Više od tisuću djece umrlo je od bolesti(difterija,tifus,ospice...) u
prihvatilištima za djecu uspostavljenim pod Luburićem. Samo u "Prihvatilištu za
djecu izbjeglica" umrlo je po službenim brojkama sisačkog mrtvozvornika
dr.Davida Egića 1152 djece.. Isključivo vezan za interese Hrvatske, kad to
zatreba Luburić ne oklijeva doći u sukob i s Nijemcima, što mu nekad stvara
ozbiljne probleme. Tako u studenom 1942. godine Nijemci ga optužuju za incident
koji se dogodio u Travniku. U travniku je strijeljao jednog domobrana zbog
navodne pobune i to je izazvalo veliko negodovanje dobrovoljaca Domobranske
dobrovoljačke pukovnije a njemački predstavnici u Zagrebu protestiraju zbog
njegove djelatnosti u Hercegovini, tvrdeći da ometa njemačke jedinice u
izvršavanju zadataka. Nakon što je kratko vrijeme stavljen u kućni pritvor pa
čak i u zatvor, on izlazi iz cijele afere zahvaljujući podršci poglavnika koji
odbija pritisak Glaisea von Horstenaua da ga se izruči.

Vlada mu povjerava čuvanje jedne od najutjecajnijih osoba koja uživa veliki
ugled u Hrvatskoj, dr. Vladka Mačeka. Nakon što je stavljen u kućni pritvor,
predsjednik Hrvatske seljačke stranke, anglofil, pacifist i uvjereni antifašist,
provest će tri mjeseca kod Luburića u njegovu stanu u Bulićevoj ulici i to u
društvu majke i dviju njegovih sestara. Ako je vjerovati njegovim Memoarima,
Maček nije imao loše mišljenje o Luburiću.

Krajem 1942. Luburićeva jedinica uzima ime Ustaški obrambeni sdrug. Ona okuplja
1.500 vojnika, a u jesen 1944. godine njezin će broj iznositi 7.000 ljudi. Ta
borbena i pokretna jedinica nizat će operacije. Bori se na Psunju, Kozari, Ivan
Planini, Posušju, Imotskom i Banjoj Luci. On će dobiti visoka odličja NDH kao i
naslov viteza.

U ljeto 1943. godine odlazi u Šumec kraj Lepoglave u dobrovoljnu internaciju pod
lažnim imenom Matija Ban. Svo vrijeme internacije logori su bili i dalje pod
njegovim zapovjedništvom. Zbog partizanskih akcija u okolici Lepoglave početkom
1944. godine vraća se u Zagreb a ponovno se javno pokazuje potkraj kolovaoza
iste godine kad Pavelić počinje udar protiv Lorkovića i Vokića. Njegov je
zadatak bio da bdije nad njima i ostalim uhićenicima nakon pokušaja puča te je
ostalo dvojbeno je li naredio ubojstva Lorkovića, Vokića i drugih zatočenika u
Lepoglavi.

U listopadu 1944. godine kao znak za svoju hrabrost Vjekoslav Luburić dobiva čin
ustaškog pukovnika.

Početkom godine 1945. Vjekoslav Luburić zapovijeda s Drugim zborom Hrvatskih
oružanih snaga (II. ustaški sbor), a koji se sastoji od 3 divizije, koja brani
crtu Slunj-Petrinja-Sisak. 14. travnja dobiva čin domobranskog generala. Isti
mjesec u Zagreb je stigao general Svetomir Đukić, predstavnik četnika Draže
Mihailovića koji je predložio savezništvo u borbi protiv partizanskih snaga.
Luburić je bio pregovarač sa hrvatske strane, te su se u pregovore uključili i
predstavnici Slovenskog domobranstva, poslani od generala Leona Rupnika.

Zahvaćen debaklom, svibnja te godine on se povlači prema Celju i Austriji ne
želeći pasti u klopku Bleiburga. Luburić odbija priznati poraz, te bježi u
dubinu Austrije, dalje od britanske vojske koja je hrvatsku vojsku predala
partizanima.

Neposredno nakon rata, brojne skupine pokušavaju nastaviti borbu za NDH: na
Velebitu pukovnik Delko Bogdanić rukovodi s više od 2.000 boraca, u Lici to je
zapovjednik Slavko Hajdinović koji rukovodi pokretom otpora, a u Hercegovini to
je zapovjednik Niko Vladić. Neki pak djeluju u Slunju (Mile Špehar), u Odžaku
(Petar Rajkovac) u Bugojnu (Pero Arapović), u Sarajevu (Hasan Biber) ili na
Širokom Brijegu (Benko Penović, Mariofil Mandić i Vinko Škrobo). Prozvani
kamenjarima ili škriparima, ti nacionalistički gerillci nanijet će ozbiljne
gubitke komunističkim vlastima (komunistički pukovnik Svetislav Stefanović
procjenjuje na 2.000 ubijenih u OZN-u i UDB-u između 1945. i 1948. godine)
(vidi:Križari).

Jedna od tih skupina otpora bira regiju Plješevica-Bilogora i planine Papuka za
teatar-operacije, a s tom skupinom se domobranski general Luburić odlučio
boriti. Nakon dvije i pol godine jedna teška rana konačno dovodi do kraja tu
očajničku borbu. Nakon što ga tajno jedan liječnik, prijatelj, liječi, on
ponovno uspijeva izigrati planove onih koji su se dali u potjeru za njim i koji
ga vrebaju na zapadnim granicama zemlje. Suprotno svim očekivanjima, kreće prema
istoku, ulazi u Mađarsku i skriva se kod prijatelja u Budimpešti. Odatle odlazi
u Beč, djelomično i tada pješice prelazi na zapadnjačku zonu. Zatim dolazi u
Innsbruck, a onda konačno i u Pariz.

U strahu da će eventualno biti izručen u slučaju ako se otkrije njegov identitet
(između 1944. godine i 1947. godine Francuska ima nekolicinu komunističkih
ministara), bjegunac skrivećki ispunjava svoje materijalne potrebe kao radnik u
rudniku. Nakon nekoliko mjeseci ponovno se seli da bi se smjestio u Španjolskoj,
zemlji koja ne priznaje Jugoslaviju i gdje on zna da može računati na simpatije
nekih čelnika i gdje je već dosta Hrvata započelo novi život.

Nakon što je relativno lako dobio politički azil (nakon kratkog boravka u
zatvoru u Cararabanchel) i nakon što je naučio nešto španjolskog jezika,
Vjekoslav Luburić radi više poslova od koji su mnogi neočekivani: od trgovačkog
putnika do uzgajivača peradi. Ženi se jednom Španjolkom, Isabelom Hernaiz, koja
mu rađa četvero djece: Domagoja, Drinu, Vjekoslava i Miricu. Budući da on nije
bio čovjek koji bi prihvatio anonimnost i koji bi prekrižio ruke, ne oklijeva se
ponovno pojaviti na političkoj sceni i pokreće Hrvatski narodni odpor, pokret
koji se začas proširio u Njemačkoj, Francuskoj, Americi i Australiji. Uvjeren u
bitnu ulogu promidžbe, on priskrbljuje svom pokretu i tiskaru (gdje objavljuje
časopise Obrana i Drina) a nakon toga osniva nakladu Drinapress. Nakon što se
seli u Caragente, 40 kilometara južno od Valencije, tamo vodi malu tiskaru koja
će objaviti šezdesetak knjiga i brošura.

Iz svog novog stožera, Luburić širi ideje koje znatno prelaze uobičajeni govor u
emigraciji. Odbacujući svaki ideološki dogmatizam i svako zatvaranje u
pretjerano i sterilno idealiziranje prošlosti, on postavlja svoje akcije na
isključivo domoljubnoj podlozi. Obraća se svim Hrvatima, uključujući i partizane
i njihovu djecu (imao je vezu s Hebragom i sa skupinom oko Ivana Ribara), te
apelira na premošćivanje svih podjela, za bolju borbu protiv Jugoslavije i za
spas Hrvatske. Takva strategija otvaranja i nacionalnog jedinstva, koja je
prilično spretna (a da pritom ne niječe svoju prošlost), pokazuje jednu
nedvojbeno modernu stranu koje je nespojiva s primitivnom i sirovom slikom koju
neke žele zalijepiti generalu. Ne samo što to nije bio nikakav brlog aktivista
koji imaju problema sa svojim vlastitim zavjerama, nego naprotiv, njegov pokret
dobiva potporu više kvalitetnih emigranata od kojih su mnogi i intelektualci.
Tako nalazimo uz bok Luburiću i bivšeg pukovnika Ivan Stiera, Ibrahima
Pirić-Pjanića, Stjepana Crničkog, ali također i kriminologa Žarka Šimata,
pjesnika Envera Mehmedagića, profesora Mirka Meheša i povjesničara Dabu
Peranića. Blizak glasovitom ocu Miguelu Oltri iz Svetog bratstva Španjolske,
Luburić ima jako dobre odnose s franjevcem Gracijanom Raspudićem (1911.- 1989.),
fra Kvirinom Vasiljem (1917.- 2006). i fra Otonom Knezovićem (1890.-1964.). Svi
ti ljudi surađuju u žurnalima Luburića u kojima Luburić uvijek piše uvodne
članke i u kojima on često prenosi i neke prijevode (prevodi neke radove
španjolskog stratega Jose Diaza de Villegasa, veterana s Istočnog bojišta).

Dugo vremena Iliju Stanića, atentatora na Vjekoslava Luburića, nije se moglo
naći, no ta osoba nije nestala. Ima tome 15 godina kad se je govorilo da je on
član HDZ-a BiH. U travnju 2003. katalonski novinar Francesc Bayarri čak ga je
sreo u Sarajevu o čemu je objavio knjigu 2006. godine. Za vrijeme razgovara
ubojica je tvrdio da je imao dvoje pomagača (što nije u skladu s njegovom prvom
verzijom), no on niječe da je radio za Udbu i priznaje da je širokogrudno plaćen
za svoj čin.

Rečeno policijskim rječnikom, Luburić je meta koju je lagano lokalizirati:
poznat pod nadimkom "general Ladislav Černošky" i "général Drinjanin" (njegov
pseudonim) njega se također zove i Vicente García Pérez iz Carcaixenta (na
španjolskom; Carcagente), a tamo gdje on živi ( u Ulici santa Ana) također ga se
zove ‘El Polaco‘ (Poljak). Kad se rastavio od svoje žene Izabele, živio je iznad
tiskare sa svojim sinom Donkijem (Domagojem) čiji su se brat i sestra nalazili u
jednom internatu u istom kraju. Problem jugoslavenskih agenata bio je u tome
kako mu prići i kako zadobiti njegovo povjerenje.

Taj posao, posao bit će dodijeljen Iliji Staniću Livaji koji dolazi u Španjolsku
krajem 1967. godine. Bio je nešto stariji od dvadesetak godina. Službeno se za
njega govori da je rođen u listopadu 1945. godine, premda je vjerojatnije da je
taj datum negdje između 1942. i 1944. godine, osrednjeg rasta, tamne puti,
kovrčave kose. Taj mladić je bio navodno keramičar po struci, a za sebe je
govorio da je pobjegao iz Jugoslavije 1966. godine. Tvrdio je da je porijeklom
iz Hercegovine (iz mjesta Čolopeci pored Konjica), a kao sin bivšeg Luburićeva
vojnika, čije je on navodno kumče, prošao je kroz logor izbjeglica u Zirndorfu u
Njemačkoj gdje je tada stupio u kontakt sa simpatizerima Odpora. Iz Njemačke
Stanić odlazi u Francusku, u Pariz, Nicu i Lyon, gdje zalazi često u emigrantske
krugove. Nakon toga odlazi u Madrid gdje ga hrvatska zajednica hladno dočekuje.
Je li on bio stvarno poslan na zadatak (po nalogu Ane Miljasa i Fehima
Halilovića), je li unovačen u inozemstvu – to se nikad ne će znati. Kad je
došao, već je znao par riječi španjolskog, što nije uobičajeno kod hrvatskih
emigranata njegove dobi (glasine govore da je bavarska policija zaplijenila
njegove dokumente koji su imali falsificirane španjolske vize).

Cijela 1968. godina prolazi, a da ne pobuđuje nikakve sumnju. No primjećuje se
da je tijekom ljeta Stanić odsutan iz Carcaixenta. Službeno odlazi k svojim
roditeljima u Njemačku, no viđen je u Parizu krajem rujna. U francuskom glavnom
gradu, kako sam tvrdi, zatražio je politički azil te u tom smislu moli za pomoć
kod sunarodnjaka. Nakon nekoliko tjedna nestaje bez ikakva objašnjenja. Neki će
kasnije tvrditi da se posvađao s Luburićem, da je svađa brzo završila i da se
ponovno vratio svom mjestu. Po drugima, upravo radi te svađe s Luburićem Udba ga
je unovačila, a po drugima opet, njegov boravak u Parizu imao je za svrhu da se
razradi detaljno njegov plan likvidacije Luburića.

Posljednjih godina života zalagao se za pomirenje hrvatskih političkih snaga u
inozemstvu i domovini. Luburić je u emigraciji odbacio svaki ideološki
dogmatizam i zatvaranje u pretjerano i sterilno idealiziranje prošlosti te svoje
akcije postavlja na isključivo patriotskoj podlozi. Obraća se svim Hrvatima,
ključujući i partizane i njihovu djecu, te apelira na premošćivanju svih
podjela, za bolju borbu protiv Jugoslavije i za spas Hrvatske.

Ništa posebno na označava početak 1969. godine. Posao u tiskari i dalje ide.
Carcaixent, tu i tamo ispunjen posjetom nekog od čelnika Odpora. Luburić ne
pokazuje nikakvo nepovjerenje. On i dalje posjećuje neke Hrvate koji su se
naselili u blizini i ne daje im ničim do znanja o nekoj svojoj zabrinutosti.
Nakon što su ga prijatelji pozvali, on odlazi u Barcelonu 5. i 6. travnja da bi
sudjelovao na kongresu Krug španjolskih prijatelja Europe (CEDADE), jedne
antikomunističke udruga čiji je pokrovitelj bivši tajnik falange i
vicepredsjednik vlade Augustin Munoz Grandes.

19. travnja četvorica ljudi dolazi u Carcaixent i traže adresu "Poljaka" na
porti College San Antonio. Navodno oni ne odlaze do kuće Luburića i kasnije se
njih više nikad ne vidi. 20. travnja Vjekoslav Luburić i njegov sin Domagoj
doručkuju u društvu Ilije Stanića. Oko deset sati sin generala ide vjerojatno na
misu ostavljajući svog oca i Stanića same. Prošao je jedan sat i oko 11 sati
Luburić dobiva snažan udarac šipkom ili čekićem po glavi dok je bio u kuhinji
pored sudopera. Srušio se na zemlju bez svijesti i nakon toga dobio još tri
uboda nožem. Ilija Stanić, a to je hipoteza, zamotat će zatim tijelo u jedan
zastor, odvući ga u drugu sobu i skriti ga ispod jednog kreveta. Po izjavama
liječnika, Luburić umire tek dva sata kasnije. Nakon toga atentator čisti
kuhinju i mirno sprema sebi svoj podnevni ručak. Oko 13 sati on ruča zajedno s
Domagojem i kaže mu da je njegov otac morao otići u Benidrom i da ne će doći
prije sutrašnjeg dana. Istu će priču ispričat povjesničaru Stanku Logariću,
jednom Luburićevu poznaniku koji se najednom pojavljuje i sjeda za stol s
ostalom dvojicom. Poslije podne, kad su Domagoj i Logarić otišli, Stanić mijenja
odjeću, pobire neke osobne stvari i uzima taksi koji će ga odvesti do Valencije.
Odatle ga jedan drugi taksi vozi do Barcelone, do Francuskog kolodvora, gdje mu
se gubi trag. U Carcaixentu Domagoj provodi večer sam pred televizorom, prije
nego što odlazi spavati i to samo nekoliko metara od leša svog oca. Dana 21.
travnja ujutro Domagoj se sprema za školu, a tada dolaze i radnici. Poslovođa
Segui (Pepe) nešto je začuđen jer vrata obično otvara Luburić. On otvara svojim
vlastitim ključem i odmah primjećuje jednu veliku crnu mrlju na stropu tiskare.
Reklo bi se krv. Penje se u stan, otvara sobu i otkriva leš Luburića. Nakon toga
policija, liječnik i sudac dolaze na mjesto događaja. Ispitivanje počinje, a
sudac Don José García Robledo pečati kuću.



https://hr.wikipedia.org/wiki/Vinkovci

Grad Vinkovci nalazi se na krajnjem sjeveroistoku Hrvatske, između Dunava i
Save, smješten na rijeci Bosut.

Grad i njegovo šire područje nalazi se na 78-125 m nadmorske visine, s površinom
od 102.805 ha, od čega 60.623 ha oranica i 29.149 ha pretežito hrastovih i
jasenovih šuma, s blagom kontinentalnom klimom te s dovoljnim i povoljnim
rasporedom padalina.

Prostire se uz Bosutsku nizinu, te autocestu i željezničku prugu koje spajaju
Zapadnu Europu s Bliskim istokom, te Srednju Europu s Jadranskim morem.

Arheološka istraživanja na području Vinkovaca pokazala su postojanje starije
faze starčevačke kulture neolitika, prije 7000 godina. Tri autohtone kulture,
sopotska i vučedolska kultura, te vinkovačka kultura, nastanjivale su šire
područje grada od 4000-1600 g. pr. Kr. U starijem željeznom dobu područje grada
naselili su Iliri, a u mlađem Kelti koji su se ubrzo stopili s Ilirima.

Na vrhu najsjevernije točke Bosutskog meandra, na povišenoj lijevoj obali koja
se prema sjeveroistoku lagano podiže u vukovarski lesni ravnjak, nastalo je
prapovijesno naselje čiji kontinuitet pratimo do današnjih dana. Iznad slojeva
starčevačke, sopotske, vučedolske, vinkovačke, kompleksa brončanodobnih i
željeznodobnih kultura, smjestilo se i rimsko naselje. Prethodnica su bila
naselja u kojima su živjeli Skordisci, ono tipa oppidum poznato kao Dirov brijeg
jugozapadno od Cibala i naselje na Ervenici koje se uklopilo u raster Cibala.
Ako su lokalni Kelti i došli u sukob s Rimljanima, arheološki materijal to ne
pokazuje. Vidljivi su međutim, tragovi keltskog keramičarstva čiji oblici se
mogu pratiti i nakon osnutka rimskog naselja. Upitno je i postojanje vojnog
logora na području Cibala, s obzirom na činjenicu da iz grada i okolice potječe
vrlo malen broj nalaza koji se mogu vezati uz vojsku. Ako je neka postrojba i
boravila u blizini grada, onda se radi o lokaciji koja još nije utvrđena.

Cibale su se smjestile na pravcu dva glavna puta, Aquileia - Poetovio – Mursa –
Cibalae – Sirmium – Singidunum i Siscia – Sirmium u provinciji Pannonia Secunda.
Uz blizinu limesa i povezanost s Mursom, Cibale predstavljaju važno čvorište na
razmeđi puteva i njihov položaj je idealan za opskrbno komunikacijski centar.
Naselje na Dirovom brijegu vjerojatno prestaje funkcionirati početkom 1.
stoljeća. Osnovu populacije rimskog grada čine domaći stanovnici kojima se
pridružuju doseljenici iz ostalih dijelova carstva. Do nedavno su najraniji
nalazi s područja Cibala potjecali s nalazišta Liskovac, oko 1,5 km od samog
grada gdje su pronađeni nalazi iz sredine 1. stoljeća, no novija istraživanja su
otkrila ostatke arhitekture iz 1. stoljeća na prostoru današnjeg Korza.

Municipalni status grad dobija za Hadrijana (117.-138.) kao i mnogi drugi rimski
gradovi (Andautonia (Šćitarjevo), Mursella (Kisárpas?, Mađarska), Carnuntum (Bad
Deutch Altenburg, Austrija), Aquincum (Budimpešta, Mađarska), Aqua Balisae
(Daruvar), Bassianae (Petrovci, Srbija)...). Markomanski ratovi (167.-180.) se
ne odražavaju na arheološkom materijalu, ali vjerojatno je došlo do generalne
krize ako sam grad i nije bio neposredno ugrožen i izložen borbama. Slično kao i
u Mursi, nakon razdoblja krize uslijedio je period procvata za vrijeme Severske
dinastije (193-235.). Cibale su uzdignute na status kolonije carskim dekretom u
isto vrijeme kada i Carnuntum (Bad Deutch Altenburg), Aquincum (Budimpešta,
Mađarska), Bassianae (Petrovci, Srbija) i Brigetio (Komárom Szóny, Mađarska).
Ovu fazu urbanizacije započeo je Septimije Sever (193.-211.), a nastavio je
njegov sin Karakala (198.-218). Koji je od dvojice careva dodijelio status
kolonije ostaje otvoreno pitanje, iako natpisi koji svjedoče o proputovanju
Septimija Severa kroz Panoniju ukazuju na to da se vjerojatnije radi o ocu, čime
puno ime kolonije glasi Colonia Aurelia Cibalae. Nakon proglašenja kolonijiom
slijedi faza stabilnog razvoja koja traje do Konstantinovske dinastije
(305.–363.), kada Cibale doživljavaju brz procvat i velike promjene. Mnoštvo
građevina se može datirati upravo u 4. stoljeće i vrlo velika količina
numizmatičkih nalaza potječe iz istog razdoblja.

Značajan događaj koji se odvio u blizini grada 8. ožujka 314. ili 316. godine je
bitka između Konstantina (306.–337.) i Licinije (318.–324.). Iako brojčano
nadmočniji, Licinije je izgubio bitku nakon koje je uslijedilo primirje. Ovaj se
događaj vrlo slabo dokumentira u arheološkom materijalu, osim u velikoj količini
novca, ali su izvori vjerno opisali mjesto i tijek bitke. Postoje
pretpostavljene lokacije logora i položaja same bitke ali ih treba potvrditi
sustavnim istraživanjima. Grad se i dalje živo razvija, istraživanja provedena
tijekom 2008. i 2009. godine na raznim lokacijama u gradu pokazuju procvat
gradnje i uređenja za vijeme Valentinijana i Valensa. Ova faza traje do 378.
godine kada nakon bitke kod Hadrijanopola dolazi do raspada sustava rimskog
provincijalnog života u Panoniji. Na materijalu nije vidljivo stradavanje u
Vizigotskim pljačkaškim provalama, ali grad vjerojtano zahvaća opća kriza i
depopulacija te se može pretpostaviti da se život nastavlja na smanjenoj
površini. Da određeni uvjeti za život i dalje postoje pokazuju i brojni nalazi
Gepdiskog porijekla.

Na ovom mjestu treba istaknuti i dvije osobe koje možemo poimence nabrojiti, a
od iznimne su važnosti. Radi se o dva cara, Valentinijan I.(364.-375.) i Valens
(364.-378.), obojici rođenim u Cibalama, čiji je otac Gracijan također bio iz
Cibala. Valentinijan, stariji od braće, rođen 321. godine, počinje vojnu
karijeru potaknut ocem što rezultira njegovim izborom za cara 25. veljače 364.
godine u Nikeji. U cijelosti, njegova se vladavina može ocijeniti kao vrlo
uspješna. Slovi kao posljednji veliki zapadni car. Posljednji je koji je
uspješno ratovao i koji je uspješno branio granice carstva i upravo mu je velika
vojna vještina poslužila u uspostavljanju impresivne kerijere. Najveća mu je
mana, kao i ocu i bratu, čini se obiteljska odlika, vrlo buran temperament i
snažni izljevi bijesa. Umire 375. godine pored Brigetia za mirovnih pregovora s
germanskim plemenom Quada. Ono što su kroničari opisali danas se pretpostavlja
da je smrt od moždanog udara kojem je prethodilo vikanje na izaslanike. Njegov
brat Valens, rođen u kolovozu 328. godine, vlada istočnim dijelom carstva od 28.
ožujka 364. godine kada ga Valentinijan proglašava suvladarom u Hebdomonu,
vojnom logoru nedaleko Konstantinopola. Njegova se vladavina ne može opisati
tako blistavo, ako je vjerovati izvorima, iako se iskazao kao vrlo dobar
zakonodavac i upravitelj. Glavni je razlog njegove nepopularnosti činjenica da
je bio Arijanac, te su ga ranokršćanski izvori prikazivali u vrlo lošem svjetlu.
Dvije su verzije Valensove smrti. Jedna kaže da je Valens poginuo pogođen
strijelom, dok druga verzija govori da se Valens sa nekolicinom vojnika sklonio
u jednu utvrđenu kuću. Kada su Goti okružili kuću, netko je na njih ispalio
strijelu, te su tako Goti shvatili da se netko tamo skriva. Kuću su zapalili sa
tako je skončao i Valens. Ova druga verzija je postala naročito popularna,
pogotovo kod kršćanskih izvora i onih nesklonih Valensu (Zosim, Rufinije,
Sozomen, Teodoret i Filostorgius) koja odgovara božjoj kazni za počinjena
zlodjela prema kršćanima. Prvu verziju donose Libanius i Sokrat, kršćanski pisac
i Homouzijanac, dok Amijan Marcelin donosi obje verzije priče. (Epit. 46.2; Zos.
4.24.2; AM 31.13; Macdowall 2001; Lenski 2002: 320-369) Upravo zbog toga treba
ostaviti otvorenom mogućnost da do otkrića nekih novih spoznaja nikada sa
sigurnošću nećemo moći znati kako je završio Valensov život.

Pitanje fortifikacijskog sustava Cibala još nije do kraja riješeno. Iz
arheološkog materijala je vidljivo da su uz opkope i Bosut na južnoj strani, na
pojedinim mjestima možda funkcionirali zemljani bedemi, ali pitanje trajanja i
datacije ostaje otvoreno kao i mogućnost postojanja zidanih bedema. Ukupna
površina grada se procjenjuje od 366,000 m2 pa do 560,000 m2, a broj stanovnika
u razdoblju najvećeg procvata vjerojatno nije prelazio 10 000. Istraživanja koja
su vođena posljednjih 40 godina otkrila su postojanje brojnih objekata: gradskog
kupališta, dekumanuma, glavnog kanalizacijskog odvoda, mnoštva peći za pečenje
keramike i drugih javnih i privatnih objekata. Sva istraživanja vode ka
zaključku da grad nije imao strogo ortogonalan raspored. Nekropole se nalaze uz
sve prometnice koje vode iz grada, a najbolje su istažene sjeverna, zapadna i
južna. Za sada su pronađena samo tri paljevinska ukopa, dok su svi ostali
inhumacijski, najčešće u rakama ali prisutni su i ukopi u zidanim gorbnicama i
sarkofazima. O stanovništvu Cibala znamo relativno malo zahvaljujući manjkavoj
epigrafskoj građi, ali se vjerojatno radi o mješavini doseljenog i autohtonog
stanovništva. Poznata su nam imena gradskog dekuriona, questora i augura. Od
kolegija se navodi samo jedan, onaj vatrogasaca (fabrum et centonarionum). Osim
brojnih luksuznih uvoznih predmeta, u Cibalama je zabilježen neobično velik broj
peći. Radi se o 70 peći koje su uglavnom služile za pečenje keramike. Nađena je
i jedna peć za pečenje opeke, jedna za vapno, a u novijim istraživanjima nađena
je i peć za proizvodnju stakla. U Cibalama su se štovali Jupiter, Minerva,
Herkul, Neptun, Liber i Libera, Venera, Dijana i Silvan. Zabilježeno je i
štovanje Mitre, kulta podunavskih jahača i Kibele. Kršćanstvo je u Cibalama rano
prihvaćeno o čemu govore brojni nalazi iz prve polovice 3. stoljeća, a ostala su
nam sačuvana imena cibalitanskog biskupa Euzebija i pisara Poliona koji su umrli
mučeničkom smrću, a po čiji imenima je nazvana i današnja župna crkva. Brojni
nalazi svjedoče o važnosti Cibala kao trećeg najvećeg grada u Panoniji Secundi i
vjerojatno važnog opskrbnog centra za logore i utvrde na limesu. Prostor Cibala
odgovara prostoru šireg gradskog središta današnjih Vinkovaca.

Pogibijom cara Valensa kod Hadrianopolisa 378. godine započinje i kraj antičkih
upravnih struktura na prostorima Panonije. Puno je veća vjerojatnost da je grad
polako odumro nego da je uništen u pljačkaškom pohodu Vizigota 388. ili 389.
godine, kako to predlažu neki autori. Naime, arheološka istraživanja na većim
površinama u središtu grada zadnjih godina nisu dala dovoljno dokaza za
temeljito uništenje kakvo je vidljivo u Mursi. Postavlja se pitanje jesu li
Cibale uopće opljačkane, a ako i jesu, čini se da je ipak ostalo dovoljno
infrastrukture za održavanje života. Konglomerat plemena poznat kao Vizigoti u
sljedeća dva stoljeća slijede Ostrogoti, Huni, Gepidi i Langobardi. Antički
grad, međutim, ni tada nije prestao postojati, ali život u njemu neumitno
odumire i sužava se, kako potvrđuju arheološka istraživanja, samo na pojedine
dijelove grada. Od svih spomenutih barbarskih, uglavnom germanskih naroda,
trajnog traga na prostoru Cibala ostavljaju samo Gepidi. Prva faza gepidske
dominacije (476.−504.) završava potpadanjem pod vlast ostrogotskog vladara
Teodorika I., tj. s njegovim osnivanjem provincije Panoniae Sirmiensis sa
sjedištem u Sirmiju. Druga faza gepidske dominacije (536.−567.) znatno bolje je
arheološki dokumentirana. Na ukupno 11 lokacija u najužem središtu grada
otkriveno je ukupno 46 gepidskih grobova dok s 5 mjesta unutar bedema antičkog
grada postoje i nalazi keramike koji potvrđuju njihovo trajnije naseljavanje.
Cibale su dakle u 6. stoljeću potpuno barbarizirane, ali je njihovim gepidskim
stanovnicima izdišući antički grad očito još uvijek važan.

Dolazak Avara u Panoniju (568.) i njihovo osvajanje Sirmija (582.) konačno i
potpuno dokida kasnoantičko razdoblje. Nalazi 10 slavenskih paljevinskih grobova
(9 s urnom i 1 bez nje) u zapadnom dijelu grada (Duga ulica 99) upućuju na
zaključak kako je središte antičkih Cibala unutar bedema toliko razrušeno i
nefunkcionalno da ga novi slavenski naseljenici izbjegavaju te svoje naselje
formiraju negdje u blizini vanjske strane zapadnog bedema. Ovi slavenski
paljevinski grobovi datiraju se u 7. stoljeće, odnosno povezuju se s vremenom
doseljenja u vrijeme Prvog avarskog kaganata (582.−626.). Razdoblju Drugog
avarskog kaganata (oko 670.−796.) u Vinkovcima pripada tek nekoliko sporadičnih
nalaza pa neki autori na temelju izvode zaključak o svojevrsnom naseobinskom
hijatusu tijekom 8.–9. stoljeća na prostoru Vinkovaca. Međutim, nalaz jednog
avarskog pojasnog jezička iz 8. stoljeća na Meraji osporava tezu o ovom
naseobinskom hijatusu. Osnovni razlog što na Meraji nema «avaro-slavenskog»
rodovskog groblja na redove možda će biti u tome što su ga uništile kasnije faze
ukopavanja (bjelobrdska, kasnosrednjovjekovna i ranonovovjekovna do kraja 18.
stoljeća). Od preko 300 grobova evidentiranih na Meraji u iskopavanjima 1953.,
1965., 1997. i 1998. godine iz istog razloga samo ih je 16 moglo biti pripisano
bjelobrdskoj kulturi (10.−13. stoljeća). Međutim, i oni su bili dovoljni da se
zaključi kako se u blizini Meraje, koja se uzgred budi rečeno nalazi točno na
poziciji uz vanjski rub zapadnog rimskog bedema, nalazilo bjelobrdsko naselje
(10.−13. stoljeća). Isto naselje je, na svojem rodovskom groblju na Meraji,
sagradilo malenu ranoromaničku crkvicu datiranu, prema novcu ugarskog kralja
Ladislava I. (1077.−1095.) nađenom u jednom grobu unutar crkve, oko 1100.
godine. Crkvica bi prema svim standardima bila prva župska crkva naselja kojega
prema kasnijim izvorima s početka 14. stoljeća znamo pod imenom Sv. Ilija.
Naime, njena veličina od 33 m² svrstava je u red tipičnih župskih crkava u
Ugarskoj 11. i 12. stoljeća. Na osnovi demografske procjene, koja se u načelu
zasniva na tezi krajnje racionalnog korištenja površine srednjovjekovnih župskih
crkava, bjelobrdska populacija nastanjena oko Meraje mogla je brojiti maksimalno
160 osoba. U ovaj broj uključeno je i 15-20 % onih koji crkvu iz različitih
razloga nisu mogli pohoditi (rodilja, nejake djece, starih i bolesnih). Vezano
uz ovu crkvicu trebalo bi napomenuti kako su mnogi autori na osnovi navodnog
nalaza medaljice s likom sv. Benedikta na kojoj je bio natpis «ORDO SANCTI
BENEDICTI» prilikom prvog istraživanja na Meraji 1953. godine te na osnovu
navodne «darovnice cara Justinijana benediktincima za Cibale» iz 6. stoljeća
spekulirali o benediktinskoj pripadnosti iste crkvice na Meraji tijekom 11. i
12. stoljeća. Još je u 17. stoljeću glasoviti francuski benediktinski učenjak
Jean Mabillon (1632.−1707.) utvrdio kako je spomenuta «Justinijanova darovnica»
«najbezočnija» krivotvorina montekaskinskog redovnika Petra Đakona iz 12.
stoljeća kojoj je osnovni cilj bio pobijanje posjedničkih ostalih talijanskih
benediktinskih opatija tobožnjim starijim pravima njegovog Monte Cassina. Uz to
još je i spomenuta medaljica zagubljena, čini se još pedesetih godina 20.
stoljeća, te se stoga teza o benediktincima na Meraji u 11. i 12. stoljeću danas
ničim ne da dokazivati. Bilo kako bilo, srednjovjekovna populacija nastanjena
oko Meraje, tijekom 12. i 13. stoljeća, čini se nije uopće rasla jer se smatra
kao je spomenuta crkvica nakon tatarskog pustošenja 1242. godine iznova
obnovljena te je najmanje još pola stoljeća služila svojoj funkciji.

Negdje, najranije krajem 13. ili u prvim desetljećima 14. stoljeća, na njenom
južnom boku odjednom nastaje nova velika gotička crkva posvećena sv. Iliji kako
to donose popisi izvanredne papinske desetine u prostoru Vukovskog arhiđakonata
Pečuške biskupije koju su između 1332. i 1335. godine skupljali dvojica
francuskih klerika Rajmund de Bonofato i Jakov de Lengres. Ne samo to nego je
župa Sv. Ilije (Sancto Elya / Helya), kako je glasilo srednjovjekovno ime
današnjih Vinkovaca, nakon župe u podgrađu vukovske utvrde druga po poreznoj
snazi u cjelokupnom Vukovskom arhiđakonatu. U pet pohođenja ove župe svaki put
je u njoj zatečen župnik Jakov koji je položio ukupno poreznog novca u visini
310 banskih denara.

Na osnovu jake porezne snage srednjovjekovne župe Sv. Ilije te na osnovu
površine njene gotičke crkve (128 m²) na današnjoj Meraji dalo bi se zaključiti
kako se stanovništvo srednjovjekovnog naselja na Meraji od 1242. do 1332. godine
više nego učetverostručilo. Procijenjeni broj od maksimalno 680 osoba za naselje
Sv. Ilije u prvoj polovici 14. stoljeća te jaka porezna snaga župe, može se,
osim porastom stanovništava u matičnom naselju Sv. Iliji, te
«trgovačko-obrtničkim» značajem istoga, jedino objasniti pretpostavkom kako su
joj tada pripadala manja satelitska sela osnovana tijekom 13. ili 14. stoljeća.
Imena tih područnih sela saznajemo u kasnijim srednjovjekovnim ispravama od
početka 15. stoljeća. Neka od njih su se do danas sačuvala u imenima zemljišta u
okolici današnjih Vinkovaca na kojima su donedavno postojali tzv. ljetni
«šokački» stanovi koji također upozoravaju na položaje ovih danas nepostojećih
srednjovjekovnih sela. U okolici Sv. Ilije, a kako je to već rečeno u prethodnim
poglavljima nalazila su se brojna manja «satelitska» seoska naselja. Tako su se
u jugozapadnom, zapadnom, sjevernom i sjeveroistočnom dijelu današnje teritorije
grada nalazili: Liskovac, Krnjašci (1702.), Zablaća s trima selima, Draganovci
te možda Ervenci (1702.). Na desnoj strani Bosuta nalazila su se manja
svetoilijska područna sela, tj. posjedi: Kunovci (danas Kunjevci), Kanovci,
Zalužje, Petrovci, Bozijaš (Bazijaš) i možda Novakovci (Wyfalyu). Jugoistočno od
Sv. Ilije s lijeve bosutske obale nalazili su se: Milovan(ci) i Trbušanci. Ova
dva posljednja posjeda gotovo dosljedno se navode u srednjovjekovnim izvorima u
sklopu pripadnosti posjeda i crkvene župe Sv. Salvatora, odnosno Újlaka (Wylak)
čije se središte, kako se misli u posljednje vrijeme, nalazilo na prostoru
današnjeg vinkovačkog prigradskog naselja Mirkovaca istočno od Vinkovaca. Na
krajnjem istoku današnje teritorije grada Vinkovaca prema Jankovcima nalazio se
srednjovjekovni posjed Vidor čije su granice vrlo dobro opisane još u ispravi iz
1220. godine.

Tijekom srednjeg vijeka u blizini Sv. Ilije, čini se, nalazili su se i Fečkovci
(Fetečkovci), Odolenfalua (Udalenfalua), Pobrđe, Baškovci i još neki drugi, ali
zbog njihovog izostanka u suvremenim toponimijskim, topografskim i kartografskim
izvorima (počevši od kraja 18. stoljeća) danas im je teško odrediti točan
položaj. Prostor Sv. Ilije, doduše indirektno, spominje se još u ispravi iz
1267. godine koja se bavi omeđivanjem posjeda Čepan (Chepan je starije ime
današnjeg Cerića sjeveroistočno od Vinkovaca). Posjed Čepan je 1267. godine,
naime, na zapadu imao susjede gradukmete utvrde Vukovo (…populi castro de
Wolkov…) na temelju čega je razvidno kako je stanovništo tadašnjeg
srednjovjekovnog naselja Sv. Ilija imalo jobagionski status. Tek negdje krajem
13. stoljeća ono je prešlo u ruke bana Martina, rodonačelnika baćinske grane
ugarskog plemićkog praroda Szente-Mágócsa.

Zatim se Sv. Ilija (Zenthilie) spominje 1410. godine i tada je još uvijek posjed
baćinske (de Bathya), prema posjedu Baćinu na lijevoj strani Vuke zapadno od
današnjeg Antina), odnosno liskovačke grane (de Lysko / Lyzko, prema posjedu
Liskovu koje se nalazilo između današnje Trpinje i Bobote, današnje zemljište i
arheološki lokalitet Staro Lijeskovo), grane ugarsko plemićkog praroda
Szente-Mágócsa. Kao posjednici se u Sv. Iliji tada navode udovica Nikole
Baćinskog Uršula (koja se u međuvremenu preudala za Bertoka de Bya) te Uršulin
sin Ladislav (još 1391. spominje se kao baranjski podžupan). Sljedeća isprava u
kojoj se spominje Sv. Ilija (Zenthylle) zbog oštećenosti datira se između 1413.
i 1415. godine. Oko Sv. Ilije i nekih drugih posjeda (kao na primjer Draganovaca
/ Draganfalua, Fečkovaca / Fekechfalua, Zablaća, Odolenfaluae i dr.) u to
vrijeme vodio se spor između rođaka bosanskog biskupa Ivana III. (1387. −1408.)
iz liskovačke ili baćinske grane Szente-Mágócsa s jedne strane i Davida, sina
Nikole Lackovog od Szántóa. Predmet spora su vjerojatno bili posjedovni udjeli
biskupa Ivana kojeg je David od Szántóa optuživao za potpomaganje protivnika
Žigmunda Luksemburškog pa mu je isti kralj te posjede navodno oduzeo. Ove
tvrdnje osporavali su biskupovi rođaci: Andrija Stjepanov i Stjepan Ladislavov
Baćinski, zatim njihovi rođaci Nikola Nikolin, Andrija Mihovilov i neka
«djevojka» Ana kao i, što je najzanimljivije, tadašnji glavni kraljevski
peharnik Ivan Alšanski iz Logretove grane Szente-Mágócsa.

Upravo se misli kako je Ivan Alšanski nakon smrti svojih rođaka Andrije i Nikole
Liskovačkih 1424. godine darovnicom kralja Žigmunda Luksemburškog stekao većinu
njegovih bivših posjeda među kojima se nalazio i Sv. Ilija. To indirektno
potvrđuju kasnije kako krivotvorene tako i vjerodostojne isprave. Prema poznatoj
krivotvorini datiranoj «1435.» godinom, a koju je vjerojatno dala izraditi druga
generacija velikaške obitelji Talovac šezdesetih godina 15. stoljeća u pokušaju
obrane svojih stečenih prava protiv prisezanja Morovića i Dombovarskih (de Dombo
prema posjedu Dómbo u županiji Tolna) Sv. Iliju (Zenthelye), kao i još 42 druga
svoja posjeda Ivan II. Alšanski (†1435./1437.) i njegova supruga Klara oporučno
su ostavljali hrvatsko-dalmatinskom i slavonskom banu Matku Talovcu i njegovoj
braći Franku, Perku i Ivanu.

Sv. Ilija (Zenthillye) 1464. se zatim navodi u sporazumu sklopljenom između
Morovića i Dombovarskih oko ravnomjerne podjele bivših posjeda već odavno mrtvog
Ivana Alšanskog: Alšana, Selne, Gunje, Váralje i Otoka. Razlog ovog sporazuma
ležao je u činjenici što su te posjede još uvijek držali Talovci, a Morovići i
Dombovarski su se istih željeli domoći pri tome se pozivajući na nekakvo
srodstvo s Ivanom Alšanskim.

Međutim, ovaj ugovor, bar što se tiče posjeda Sv. Ilije, ali i Váralje te Otoka
nije ostvaren. Naime, Sv. Ilija (Zenthilye) navodi se 1491. godine među 58
pripadajućih posjeda kaštela u Slakovcima koje je tada kralj Vladislav II.
Jagelović (1490.−1516.), zbog pristajanja uz protukralja Maksimilijana
Habsburgovca, oduzeo Lovri Bánffyju Gorjanskom (1478.−†1526.) i njegovom šurjaku
Ivanu Kishorvátu od Hlapčića. Prema tome Sv. Ilija je shodno ugovoru iz 1462.
godine, negdje između 1464. i 1481. godine, došao u ruke Joba Gorjanskog, a kako
je isti bio posljednji muški potomak palatinske grane Gorjanskih, većina posjeda
ove grane nakon njegove smrti 1481. godine prešla je u ruke banske grane
Gorjanskih. Njima je upravo pripadao spomenuti Lovro Bánffy («Banić») koji je
1491. posjedovao i Sv. Iliju (Zenthilye / Zenthylye).

Isprava iz 1491. godine je važna iz nekoliko momenata. U njoj se prvi put navodi
i današnje ime Vinkovaca (Wynkocz) koji su, čini se, tada bili svetoilijsko
područno selo ili bolje reći «zaselak». Najvjerojatnije su bili relativno mlado
naselje nastalo možda tek tijekom 15. stoljeća. Gdje su se točno nalazili u
odnosu na staru svetoilijsku jezgru oko Meraje, teško je reći. Na njihov položaj
možda bi mogla upozoravati stara vinkovačka ulica «Vinkov sokak» kako se do
početka 19. stoljeća nazivala današnja ulica I. G. Kovačića sjeverno od Meraje.

Osim toga znamo kako je vlasništvo nad onim drugim posjedovnim udjelom Sv.
Ilije, za kojega znamo kako ga 1462. nisu držali Talovci, i nadalje bilo u
rukama liskovačke grane Szente-Mágócsa. Tako se u ispravi iz 1491. godine navodi
neki Bertba (?Bertok), zastupnik plemića Emerika Liskovačkog koji stanuje u Sv.
Iliji.

Kralj je posjede oduzete Lovri Bánffyju i Ivanu Kishorvátu istom ispravom odmah
darovao erdeljskom biskupu Ladislavu i njegovoj braći Petru i Matiji Gerebu od
Wingártha, kao i tamiškom županu Pavlu Kinizsiju. Ova darovanja isti kralj je
ubrzo, nakon 4 mjeseca, a u skladu s odrednicama u međuvremenu sklopljenog mira
s Maksimilijanom Habsburgovcem, morao opozvati. Gerébi, međutim, nisu htjeli
priznati novonastalu situaciju pa su poveli opsežnu oružanu akciju u Vukovskoj
županiji u cilju zauzimanja posjeda Lovre Bánffyja i Ivana Kishorváta. Akciji se
priključio i kaločki nadbiskup Petar Váraday čiji su posjed Sotin još 1490.
godine u jeku najžešćih sukoba zaposjeli Lovro Bánffy i Ivan Kishorvát. To se
očito dogodilo u drugoj polovici 1494. godine, kako su se 1498. godine pred
kraljem Ladislavom žalili Ivan Kishorvát i Lovro Bánffy, kao i njihovi ostali
rođaci i tazbina. U ispravi iz 1498. godine nabrajaju se svi posjedi koje su
Gerébi 1494. godine zaposjeli, među njima i Sv. Ilija koji se tada prvi put
navodi u statusu trgovišta (oppidum Zenthille).

Upravo ovom podatku odgovara jedan arheološki nalaz iz 1965. godine nađen u
grobu kasnosrednjovjekovne faze ukopa na Meraji. Radi se o kožnatoj vreći u
kojoj je bilo 50 ugarskih denara Matije Korvina (1458.−1490.) i Vladislava II.
Jagelovića (1490.−1516.). Vlasnik ovog grobnog priloga očito je bio kakav bogati
trgovac ili obrtnik koji je živio i umro u trgovištu Sv. Ilija početkom 16.
stoljeća.

Lovro Bánffy i Ivan Kishorvát svoje posjede uspjeli su povratiti kroz parnicu iz
1498. godine ili tek nakon smrti posljednjeg Gereba 1503. godine. Tako znamo
kako je Lovro Bánffy u Sv. Iliji (Zenthellye) kao i u drugim posjedima (Zalužju,
Poprečju, Kunjevcima, Lĕskovcu i Bozjašu) 1506. posjedovao posjedovne udjele.
Vlasnik drugih posjedovnih udjela u Sv. Iliji 1506. godine bio je Nikola
Baćinski. U Sv. Iliji se 1506. godine spominje i brod, odnosno skela na Bosutu
od koje su njegovi vlasnici ubirali brodarinu.

Vid Sterlich (?Štrljić) poznat je i iz pisma iz 1536. godine u kojem se navodi
kao «poseban izaslanik» Franje Tahyja kojega je ovaj, zbog dramatičnih događaja
vezanih uz osmanlijska osvajanja u središnjoj i zapadnoj Slavoniji, zajedno s
ovim pismom, slao kralju Ferdinandu u Beč.

Čini se kao su Osmanlije opustošile područje Sv. Ilije još oko 1527. godine na
što upućuju najmlađi primjerci ugarskih denara nađenih u arheološkoj ostavi na
području Vinkovačkog Novog Sela. Ostava je možda mogla nastati ne uslijed
neposredne osmanlijske opasnosti već vezano uz teške borbe koje su se te godine
u Slavoniji vodile između pristalica Ferdinanda Habsburga i Ivana Zapolje.

Bilo kako bilo, prostor Vinkovaca se zasigurno 1536. godine nalazio već duboko u
prostoru Osmanskog Carstva. Prema jednom osmanlijskom popisu iz 1550. godine u
sklopu Ivankovačke nahije navodi se «selo Vinkovci, drugim imenom Ilinci».
Ilinci su tada bili pustoselina (mezra) koju su obrađivali žitelji sela
Vinkovci, Trbušanci i Ostrovo. Prema osmanlijskom popisu iz 1570. godine u
sklopu nahije Ivankovo navodi se selo Vinkovci koji su tada imali 17 naseljenih
kuća, a zapisana su i imena sedamnaestorice kućedomaćina. Stanovnici ovih
Vinkovaca, kao i sela Zalužja obrađivali su zemlju na mezri Ilinci.

Misli se kako je veći dio stanovništva Vinkovaca tijekom 16. stoljeća prešao na
[kalvinizam], ali je utjecaj kalvinizma donekle potisnuo svećenik Šimun Matković
iz Olova. Vizitacija Petra Masarechija iz 1623. godine u ivankovačkoj župi kojoj
su tada pripadali i Vinkovci također navodi prisustvo mnogobrojnih kalvina
«ilirske» narodnosti. Petar Nikolić 1660. godine navodi i crkvu Sv. Ilije u
sastavu ivankovačke župe.

Vinkovci su već od ovog razdoblja u području novoformirane Vojne krajine, a već
se 1705. i 1708. (Vincocz) godine navode kao crkvena župa. Stara srednjovjekovna
župska gotička crkva Sv. Ilije na Meraji vjerojatno je u ovom razdoblju dobila
glavnu posvetu sv. Vinku, kako to izričito navodi vizitacija iz 1729. godine.
Spominju se i pomoćni oltari posvećeni sv. Ivanu Nepomuku i Blaženoj Djevici
Mariji. Vinkovci tada već broje nešto manje od 500 stanovnika, a značajan porast
doživljavaju nakon 1750. godine kada postaju sjedište 7. brodske graničarske
pukovnije i njoj pripadajuće 9. vinkovačke satnije. U ovom vremenu središte
naselja sa starog srednjovjekovnog položaja oko Meraje seli se na današnje
mjesto. Stare antičke ruševine na mjestu središta Cibala poravnavaju se i
nasipavaju u cilju stvaranja vojnog vježbališta. Na istom mjestu je još 1729.
godine postojao drveni župski stan i kapela, a pedesetih i šezdesetih godina na
sve četiri strane vježbališta grade se drveni objekti za potrebe vojske i vojne
uprave. Njih će od početka sedamdesetih godina zamijeniti čvrsto zidani
reprezentativni barokni objekti: Zapovjedništvo 7. brodske pukovnije (današnja
zgrada Gradskog muzeja Vinkovci sagrađena 1775. godine); nova župska crkva Sv.
Ivana Nepomuka (današnji Sv. Euzebije i Polion, dovršena 1777. godine); na
prijelazu iz 18. u 19. stoljeće zgrada Pukovnijskog suda (današnji Općinski sud)
te sjedište generalata Slavonske vojne krajine te niz drugih javnih i privatnih
kasnobaroknih građevina. Stara gotička crkva na Meraji se zapušta te vojnom
eraru isprva služi kao skladište odora, a u 19. stoljeću i kao žitno skladište.

Preuzeto iz: D. Petković, Srednjovjekovna naselja sjeverozapadnog dijela
Vinkovačkog kraja, Vinkovci, 2006., str. 245 - 253.

Vinkovci se prvi put spominju u jednom izvještaju iz 1615. godine, uz napomenu
da su nekada bili dobro nastanjeni, a pod Turcima su se rasuli u nekoliko sela.
Nakon pogibije kralja Ludovika II. na Mohačkom polju, Turci se sve više zalijeću
na ova područja. Vinkovce osvajaju godine 1533. i u gradu se zadržavaju sve do
godine 1691, no osim ruševina i pokojeg turcizma u govoru stanovništva, ne
ostavljaju velikog traga. Iako se grad oslobodio od Turaka, ipak je još strepio
nd mogućih napadaja turske vojske, te je osnovana Vojna krajina u koju su
uvršteni i Vinkovci. U gradu je smješten stožer regimente, te se Vinkovci
razvijaju u važno vojno i kulturno središte. Grad je bio sjedište Brodske i
Gradiške regimente koje su činile brigadu. S obzirom na takav status, ubrzo
počinje izgradnja objekata neophodnih za uspješno djelovanje obrambenih snaga.
Stoga je izgrađeno veliko vojno vježbalište, a izgradnja je uzela maha za
vrijeme vladanja carice Marije Terezije. U to se doba grad pretvorio u
vojnokrajišku jezgru s urbanom fizionomijom panonskog baroknog tipa. S vojnom
vlašću počinje sustavna naobrazba. naime, otvoreno je više vojnih učilišta, a od
godine 1766. djeluje i vinkovačka klasična gimnazija. Osnovana je u
Petrovaradinu, a 1799. premještena je u Vinkovce i postaju potpuna gimanzija. To
je jedina vojnokrajiška gimnazija i odigrala je važnu ulogu u izobrazbi brojnih
znanih Vinkovčana kao što su Josip Kozarac, Joza Ivakić, Vanja Radauš i drugi.

Prvu polovicu 1990-ih obilježio je Domovinski rat, odnosno oružani sukob
Republike Hrvatske s Jugoslavenskom narodnom armijom (1991.-1992.) i snagama
pobunjeničke srpske paradržave (1992.-1995.). Tijekom lipnja 1991., u selima
istočne Slavonije Bobota, Vera, Negoslavci) uspostavljene su terorističke baze
srpskih ekstremista za napade na Osijek, Vinkovce i Vukovar te okolna sela.
Vinkovci su osobito napadani iz Mirkovaca, Markušice, Pačetina i Karadžićeva.
Hrvatske su snage početkom srpnja 1991. protjerale četnike sa samog ulaza u
Vinkovce, 17. srpnja 1991. munjevitom su akcijom hrvatske snage potisnule srpske
teroriste preko "brčanske" pruge i uspostavile liniju prema Mirkovcima. U samom
pak napadu na neprijateljske položaje na Mirkovce, iz kojih su neprestano
granatirani Vinkovci, hrvatske su postrojbe pretrpjele velike gubitke, a ključnu
pomoć srpskim teroristima pružila je JNA. Od 28. do 30. kolovoza 1991. u
Vinkovcima i Slavonskom Brodu hrvatske su snage zaustavile nekoliko vlakova koji
su prevozili oružje i intendantsku opremu JNA koja se povlačila iz Slovenije;
ovom akcijom oduzeti su oružje i oprema i podijeljeni slabo naoružanim hrvatskim
postrojbama. 15. rujna 1991. Vukovar je ostao odsječen od Vinkovaca, a 20. rujna
veza je opet uspostavljena. 11. listopada u Vinkovce se s manjom skupinom
branitelja uspio probiti iz neprijateljskog obruča zapovjednik obrane Vukovara
Mile Dedaković - Jastreb, u namjeri za dovesti pomoć Vukovaru koji su opkolili
velikosrpske snage. Sigurnost Vinkovaca u smislu ostanka pod hrvatskom vlašću
nije bila potpuna niti nakon stabiliziranja bojišnice i međunarodnog priznanja
Republike Hrvatske od strane zemalja Europske zajednice. Osim topničkih napada
10. veljače 1992., srpske snage poduzele su i pješački napad, kojeg su hrvatske
postrojbe odbile . 1. travnja 1992. također je bio snažni napad srpske vojske na
Vinkovce; tad su tri osobe poginule, a devet ranjeno.

Vlast u Gradu Vinkovcima obnaša koalicija stranaka: Hrvatska demokratska
zajednica (HDZ), Hrvatska stranka prava dr. Ante Starčević (HSP dr. Ante
Starčević), Hrvatska seljačka stranka (HSS), Hrvatska socijalno liberalna
stranka (HSLS) i Stranka umirovljenika (SU).

U Vinkovcima danas živi 35.312 stanovnika. Hrvati čine većinu sa 93,3% (32.609),
4,9% (1.718) čine Srbi, 0,4% (164) Mađari i ostali.

Velika prijeratna općina Vinkovci, po popisu iz 1991. godine imala je 98.484
stanovnika, sljedećeg nacionalnog sastava:

U Vinkovcima je razgranata turistička i ugostiteljska ponuda raznih hotela
("Villa Lenije", "Slavonija", "Lady M", "Hotel GEM"...), te oko trideset
specijaliziranih restorana, motelskog i drugog tipa sa slavonskim
specijalitetima, veći dio u samom gradu, a jedan dio uz prometnice.

Turistička zajednica grada Vinkovaca dala je inicijativu davne 1975. godine da
se drevne ljepote bogate i lijepe Slavonije iskoriste za razvoj seoskog turizma,
budući da su sela Otok, Ivankovo, Rokovci, Andrijaševci, Lipovac i mnoga druga
smještena u prekrasnim ambijentima čuvenih hrastovih šuma i na meandrima rijeka
Bosut, Biđ, Spačva, Studva i njihovim pritocima. Osobito su poznati "Virovi" kod
Otoka - prirodnog fenomena skoro netaknute šumske prirode. I danas osim čiste
prirode i odmora u tišini, šetnji, lovu, ribolovu gost se može uključiti u
seoske poslove sa svojim domaćinom i uživati u poznatim slavonskim
specijalitetima. Sva ta sela sačuvala su svoj izvorni izgled, svoje narodne
običaje, svetkovine, narodne nošnje, igre i vesele šokačke pjesme.

Ova vrsta turizma ima dugogodišnju tradiciju zbog raznovrsne divljači. To su
jelen obični i jelen lopatar poznati u cijeloj Europi te divlje svinje i fazani.
Nadomak gradu poznata su lovišta : "Kunjevci", "Spačva" i "Merolino".

Ribolov je moguć na rijekama Bosut, Spačva, Studva, Otočkim i Bošnjačkim
virovima. Rijeke obiluju slatkovodnim ribama: šaran, smuđ, som, linjak, grgeč,
karas i štuka. Športski ribolov se također njeguje od davnih dana na području
Vinkovaca, i nije rijetkost, pogotovo u ljetnim mjesecima, vidjeti brojne ribiće
kako se takmiče uz Bosut u samom centru grada.

U Vinkovcima, najvećem gradu jugoistočne Slavonije i Vukovarsko-srijemske
županije, već više od tri i pol desetljeća održavaju se u rujnu mjesecu
Vinkovačke jeseni. Vinkovačke jeseni najveća su i najpoznatija folklorna,
kulturna, gospodarska i turistička manifestacija ne samo Vinkovaca i okolice,
već Slavonije, Baranje i zapadnog Srijema, pa čak kontinentalne Hrvatske u
cjelini. Na manifestaciji sudjeluju foklorne skupine iz različitih dijelova
Hrvatske, dijaspore i drugih zemalja Europe i Amerike.

Prve Vinkovačke jeseni održane su u rujnu 1966. godine. U početku bila je to
lokalna smotra izvornoga slavonskog folklora na kojoj su nastupale folklorne
skupine iz okolice Vinkovaca, a potom i Slavonije i Baranje.

Godine 1970. uz spomenute skupine na Smotri sudjeluju i skupina gradišćanskih
Hrvata i Rusina i Ukrajinaca iz Petrovaca. Kasnije se na Smotri pojavljuju
folklorne skupine iz raznih dijelova bivše Jugoslavije, Austrije, Mađarske,
Poljske, Slovačke, Rumunjske, Francuske, Švedske i SAD.

Od 1977.godine Vinkovačke jeseni su smotra izvornog foklora naroda i narodnosti
Hrvatske, a od 1990. godine smotra izvornoga hrvatskoga foklora na kojoj
nastupaju i foklorne skupine iz dijaspore.

Svečanom otvorenju Jeseni prethode Folklorne večeri. One se održavaju nekoliko
večeri prije svečanog otvorenja Jeseni i na njima nastupaju foklorne grupe iz
okolice Vinkovaca, a od 1993. godine iz Vukovarsko-srijemske županije. Od
osamdesetih godina foklorne večeri imaju natjecateljski karakter, a najbolje
skupine stječu pravo nastupa na Međunarodnoj smotri folklora u Zagrebu i
Đakovačkim vezovima.

Svečanost otvorenja događa se na otvorenoj pozornici na središnjem gradskom trgu
ili pokraj Bosuta s programom kojem je izvorište i nadahnuće Slavonija i
Šokadija – njezini običaji i hrvatska tradicija. U programu sudjeluju popularni
hrvatski glumci, tamburaške skupine i pjevači klasične, zabavne i narodne
glazbe. Na tim priredbama visoke kulturno-umjetničke i zabavne razine okupi se
više tisuća žitelja grada na Bosutu, Županije i gostiju iz raznih dijelova
Hrvatske u inozemstva. Svaku priredbu izravno prenosi HRT.

Jedna od najzanimljivijih priredbi Vinkovačkih jeseni su Šokački divani, nastali
kao priredba koja ima za cilj dočarati izvorni govor, igre i zabavu odnosno duh
i mentalitet Šokca, Slavonca i obnoviti nekadašnje divane. U sklopu Vinkovačkih
jeseni održavaju se od 1974. godine najčešće u nekom od naselja vinkovačke
okolice.

Iako djeca na Jesenima sudjeluju od samog početka, 1970. godine nastaju Male
vinkovačke jeseni, koje 1971. godine prerastaju u Dječje jeseni.

Kazališna tradicija u Vinkovcima seže u daleku 1917. godinu kada je Diletantsko
kazalište izvelo "Prosce" Ise Velikanovića. Ovo djelo kao da je najavilo bogati
šokački repertoar vinkovačke scene. Narodno kazalište Vinkovci izvelo je 5.
srpnja 1945., odmah nakon II. svjetskog rata, zahtjevno djelo "Požar strasti"
Josipa Kosora. Slijede "Inoče" Joze Ivakića (1966.), "Graničari" Josipa
Freudenreicha (1971.), dramatizirani roman "Đuka Begović" Ivana Kozarca (1974.),
"Šokica" Ilije Okrugića (1976.), dramatizirani "Mrtvi kapitali" Josipa Kozarca
(1977.), "Pouzdani sastanak" Joze Ivakića (1978.), mjuzikl I. Boždara i Davora
Kačića "Bećarske vatre", dramatizirani "Satir iliti divji čovik" M. A. Reljković
(1982.) i mnoga druga djela. Vinkovački dramski amateri dostigli su visoku
umjetničku razinu svoje glume. Franjo Jelinek Beli bio je izvrstan Đuka Begović.

Vinkovačko kazalište dalo je i kasnije poznate profesionalne glumce kao što su
Vanja Drach, Nada Subotić, Ivo Fici, Mate Ergović, Žarko Mijatović, Jasna Bašić,
Rade Šerbedžija, Ivo Gregurović, Vesna Tominac i drugi. Kao ravnatelj kazališta
zaslužni su za njegov uspon Vojin Dubajić, Vladimir Rem i Miroslav S. Mađer.
Osobito uspješan redatelj bio je Himzo Nuhanović, višegodišnji scenarist
otvorenja "Vinkovačkih jeseni". Na toj su svečanosti sudjelovali mnogi poznati
glumci koji su svoje umjetničko djelovanje započeli na vinkovačkim kazališnim
daskama. Čest gost bio je i poznati glumac Fabijan Šovagović, kao izvrstanĐuka
Begović i interpretator poezije i proze sa šokačkom tematikom.

Šokadija kao tema za umjetničko likovno stvaralaštvo prepoznatljiva je kod
brojnih umjetnika starije i nove generacije. Postoji veliki broj umjetnika koji
rođenjem ili životom nisu bili vezani za Vinkovce, ali su ovom gradu darovali
poneko važno djelo. Među njima su Albert Kinert (grafički list Satir), Branko
Ružić (Šokačko kolo na terasi bivše Cibalae banke) i Rudolf Švagel Lešić
(poprsje Josipa Kozarca).

Vanja Radauš, akademski kipar, slikar, grafičar i pjesnik, jedan od
najznačajnijih hrvatskih likovnih umjetnika i kulturnih djelatnika kojemu su
Šokadija i grad Vinkovci bili nadahnućem za stvaranje nježnih likova Šokica, a
svoju Slavoniju je obdario skulpturama M. A. Reljkovića, Josipa i Ivana Kozarca,
Josipa Kosora, Josipa Lovretića, Ivane Brlić Mažuranić i drugih značajnih osoba.

Postoji veliki broj umjetnika koji su cijeli život vezani uz Vinkovce, Antun
Babić, medaljer i grafičar; Ivan Domac, pokazivao interes za pejzaž; Božidar
Kopić, slikao portrete, aktove i pejzaže; Joza Mataković, slikar i scenograf,
autor znaka Vinkovačkih jeseni; Đurđena Zaluški , trajno vezana uz motive
ravničarskih krajolika rodnih Vinkovaca; Katarina Žanić Michieli, njezine su
slike sjećanje na Slavoniju u cjelokupnoj njezinoj fenomenologiji; Jasna Maretić
Diminić, za svoj likovni izraz odabrala je motiv krajolika, Stjepan Jozić,
slikar senzibilne palete i pastelnih tonova, ravnatelj Gradskog muzeja i
Galerije umjetnosti; Dubravko Mataković, jedan od vodećih suvremenih hrvatskih
majstora stripa, kao i mnogi drugi.

Tijekom tri stoljeća književni život na području današnje Vukovarsko-srijemske
županije obogaćivao se poznatim imenima od kojih su mnoga trajno upisana u
hrvatsku književnu povijest. Matija Antun Reljković, glavni je promicatelj
prosvjetiteljstva u književnosti ovih krajeva u 18. stoljeću. Osim spjeva "Satir
iliti divji čovik", napisao je "Novu slavonsku i nimačku gramatiku".

U 19. stoljeću najznačajnija književna ličnost je Josip Kozarac, moderni
nastavljač ideja Reljkovićevih. Josip Lovretić, pučki pripovjedač i pjesnik,
istaknuti je hrvatski etnograf i etnolog; Josip Kosor, romanopisac, dramatičar,
autor brojnih pripovijedaka, putopisa, feljtona; Joza Ivakić, svojim igrokazima
iz slavonskog života označava najviši domet hrvatske dramske književnosti u
žanru pučkog teatra; Josip Bogner, piše recenzije, studije, eseje i
književno-povijesne rasprave; Ivan Kozarac, njegovo kratkotrajno životno
stvaranje svojevrsna je slikovnica Vinkovaca i Šokadije.

Od značajnih glazbenih umjetnika koji su potekli s ovog područja, moramo
spomenuti Josipa Runjanina (1821.-1878.), uglazbitelja hrvatske himne, osobe
koja se nameće u glazbenoj umjetnosti.

U Vinkovcima je 1948. osnovana Gradska muzička škola, 1971. postala je osnovna
muzička škola, a danas se zove Osnovna glazbena škola Josipa Runjanina Vinkovci.
Njenim djelovanjem započinje sustavni i dugotrajni rad na glazbenom kultiviranju
slušateljstva i mladih naraštaja.

Među mnogobrojnim tamburaškim sastavima ističu se Dike, Bosutski bećari, Sinovi
ravnice i drugi. U tzv. pop glazbi među najpoznatijim je dance skupina Colonia -
danas najuspješnija dance grupa u Hrvatskoj (dva člana su iz Vinkovaca dok je
pjevačica iz Županje), a na hrvatskoj rock sceni skupina Majke. 1990-ih je
djelovao i rock-sastav Kojoti, dok je danas najistaknutiji sastav Septica.

No, posebno treba naglasiti vinkovačku punk-rock scenu iz 80tih godina prošlog
stoljeća, kada su dominirali sastavi kao što je Pogreb X, The Užas, Špilšul,
Satan Panonski i mnogi drugi.



https://hr.wikipedia.org/wiki/Michael_Jackson

Michael Joseph Jackson (Gary, Indiana, 29. kolovoza 1958. − Los Angeles,
Kalifornija, 25. lipnja 2009.), bio je američki pop glazbenik, čiji je
kontroverzni osobni život bio dio pop kulture zadnje četvrtine 20. stoljeća.

Rođen je u brojnoj glazbenoj obitelji Jackson i sedmo je od devetoro djece.
Debitirao je na profesionalnoj glazbenoj sceni s jedanaest godina kao član
sastava Jackson 5. Solo karijeru započeo je 1971. godine dok je još uvijek bio
član sastava. U kasnijim godinama, u javnosti je često nazivan "Kraljem popa".
Pet njegovih solo studijskih albuma jedni su od najprodavanijih glazbenih
materijala na svijetu: Off the Wall (1979.), Thriller (1982.), Bad (1987.),
Dangerous (1991.) i HIStory (1995.). Početkom osamdesetih godina dvadesetog
stoljeća, postao je dominantna figura u popularnoj glazbi i prvi afroamerički
zabavljač koji je stekao jaki publicitet na MTV-ju. Popularnost video spotova
njegovih pjesama koji su prikazivani na MTV-ju kao što su "Beat It", "Billie
Jean" i "Thriller" − poznati po transformaciji video spota u umjetničku formu i
promidžbeni alat pomoglo je relativno mladoj televiziji stjecanje ugleda. Video
spotovi pjesama kao što su "Black or White" i "Scream" produžili su Jacksonovu
popularnost i tijekom devedesetih. Sa scenskim nastupima i video spotovima,
Jackson je popularizirao veliki broj fizički kompliciranih plesačkih tehnika kao
što su robot i moonwalk. Njegov svojstven glazbeni zvuk utjecao je na mnoge hip
hop, pop i moderne ritam i blues izvođače.

Jackson je donirao milijune dolara u humanitarne svrhe radom svoje zaklade,
izdavanjem humanitarnih singlova i podržavanjem 39 akcija. Drugi aspekti
njegovog privatnog života poput promjena njegove pojave i ponašanja izazvali su
mnoge kontroverze koje su oštetile njegov javni imidž. Pored toga, 1993. godine
optužen je za seksualno maltretiranje djeteta. Istraga je prekinuta jer Jackson
nije tužen na sudu i zbog nedostatka dokaza. Jackson se ženio dva puta i postao
otac troje djece što je uzrokovalo još kontroverzija. Godine 2005. suđeno mu je
za seksualno zlostavljanje i za par drugih optužbi. Kasnije je oslobođen svih
optužbi.

Jedan je od par umjetnika koji su uvršteni u Rock and Roll kuću slavnih dva
puta. Vlasnik je nekoliko Guinnessovih rekorda (među kojim i rekorda za
"Najuspješnijeg zabavljača svih vremena") i 13 Grammyja. Do sada je izdao 13
singlova koji su bili na prvom mjestu ljestvice Billboard Hot 100, više nego
bilo koji muški izvođač. Prodao je više od 750 milijuna primjeraka svojih
albuma. Jacksonov jako poznati privatni život zajedno s njegovom uspješnom
karijerom čini ga dijelom popularne kulture posljednja četiri desetljeća i
jednim od najpoznatijih muškaraca na svijetu.

Preminuo je desetak dana prije koncerta u sklopu svoje povratničke turneje u
londonskoj O2 areni za koju je bilo rasprodano svih 50 koncerata. Prvi je trebao
biti održan 13. srpnja 2009., a završili bi u proljeće 2010. godine.

Michael Joseph Jackson rođen je u Garyju, Indiana (u jednom industrijskom
predgrađu Chicaga, Illinois) u radničkoj obitelji 29. kolovoza 1958. Sin je
Josepha Waltera "Joe" Jacksona i Katherine Esther (rođene Scruse). Sedmo je od
devetoro djece. Ostatak obitelji čine: Rebbie (1950.), Jackie (1951.), Tito
(1953.), Jermaine (1954.), La Toya (1956.), Marlon (1957.), Randy (1961.) i
Janet (1966.). Joseph Jackson radio je u čeličani i često nastupao u ritam i
blues sastavu zvanom The Falcons sa svojim bratom Lutherom. Michael je odgojen
kao Jehovin svjedok od strane njegove majke.

Još od djetinjstva, Jacksona je fizički i mentalno zlostavljao njegov otac,
tijekom dugotrajnih neprekidnih uvježbavanja, batinjanjem i davanjem pogrdnih
naziva. Jacksonovo maltretiranje kao djeteta ostavljalo je posljedice na njegov
razvitak. Jednom prilikom dok je spavao, Joseph se popeo u njegovu sobu ulazeći
kroz prozor. Noseći strašnu masku, upao je u sobu vrišteći i vičući. Kao razlog
čina, Joseph je rekao kako je želio svoju djecu naučiti da ne ostavljaju prozor
otvoren ako žele spavati. Godinama kasnije, Jackson je imao noćne more u kojima
je otet iz svoje sobe.

Jackson je prvi put otvoreno govorio o tom zlostavljanju u intervjuu s Oprah
Winfrey 1993. godine, rekavši da je tijekom djetinjstva često plakao zbog
usamljenosti i da bi mu se gadilo kad bi ugledao svoga oca. U drugom intervjuu
koji je dao, poznat kao "Život s Michaelom Jacksonom" (Living with Michael
Jackson, snimljen 2003.), prekrio je lice počevši plakati tijekom razgovora o
djetinjstvu. Izjavio je da se sjeća kako je njegov otac sjedio u naslonjaču s
remenom u iščekivanju da udari svoju djecu kad god ne bi dobro uvježbavali.

Jackson je rano pokazao glazbenu nadarenost, nastupajući s učenicima iz razreda
i ostalima tijekom Božićnih koncerata, u dobi od pet godina. Godine 1964.
zajedno s bratom Marlonom pridružio se sastavu The Jackson Brothers (koji su
oformili njihova braća Jackie, Tito i Jermaine) kao prateći glazbenici svirajući
kongo i tamburin. Jackson je zatim počeo nastupati kao prateći vokal i plesati;
kada je napunio osam godina, on i Jermaine postali su vodeći pjevači. Tada je
naziv sastava promijenjen u The Jackson 5. Sastav je nastupao po Srednjem Zapadu
od 1966. do 1968. godine. Često su nastupali i u klubovima za odrasle. Godine
1966. pobijedili su na najznačajnijoj mjesnoj priredbi izvođenjem pjesme "I Got
You (I Feel Good)" Jamesa Browna koju je otpjevao Michael.

Jackson 5 snimili su nekoliko pjesama; uključujući i debitantski singl "Big Boy"
za lokalnu izdavačku kuću Steeltown 1967. godine. S Motown Recordsom potpisali
su suradnju sljedeće godine. Časopis "Rolling Stone" kasnije je opisao mladog
Michaela kao čudo a ogromnim glazbenim darom ističući da je brzo prerastao u
glavnu crtu i vodećeg vokala nakon što je počeo plesati i pjevati sa svojom
braćom. Sastav je postavio rekord na Billboard Hot 100 ljestvici kada je izdao
četiri uzastopna singla koja su dospjela na vrh kao broj jedan ("I Want You
Back", "ABC", "The Love You Save" i "I‘ll Be There"). Tijekom ranih godina
sastava, predstavnici za odnose s javnošću njihove izdavačke kuće tvrdili su da
je Jackson imao devet godina (dvije godine manje nego što je inače imao) kako bi
javnosti izgledao ljupkiji i pristupačniji.

Od 1972. godine, Jackson je izdao ukupno četiri solo studijska albuma za Motown
među kojim i Got to Be There i Ben. Oni su objavljeni kao dio franšize Jackson 5
i producirali su uspješne singlove poput "Got to Be There", "Ben" i "Rockin‘
Robin". Prodaje albuma sastava počele su opadati 1973. godine, pod striktnom
zabranom Motowna da im se dozvoli da izdaju bilo kakav materijal. I pored toga
sastav je postigao nekoliko top 40 hitova, uključujući i top 5 disco singl
"Dancing Machine" i top 20 hit "I Am Love". Jackson 5 je napustio Motown 1975.
godine.

Jackson 5 je potpisao ugovor s CBS Records u srpnju 1975. godine, pridružujući
se Philadelphia International Records odjelu a zatim i Epic Recordsu . Po
finalizaciji pravnog postupka, sastav je preimenovana u The Jacksons. Nakon
promjene imena, sastav je nastavio nastupati, izdavši još šest albuma između
1976. do 1984. godine. U tom razdoblju, Michael Jackson bio je glavni
tekstopisac sastava. Napisao je hitove "Shake Your Body (Down the Ground)",
"This Place Hotel" i "Can You Feel It".

Godine 1978., Jackson je glumio ulogu Strašila u filmskom mjuziklu The Wiz.
Snimanja je dogovarao Quincy Jones koji se sprijateljio s Jacksonom tijekom
produkcije filma. Tom je prilikom pristao biti producent njegovog sljedećeg solo
albuma Off the Wall. Godine 1979., Jackson je slomio nos za vrijeme jedne
kompleksne plesačke rutine. Operacija nosa koja je uslijedila nije bila u
potpunosti uspješna; žalio se na poteškoće koje je imao tijekom disanja. Nakon
toga je dr. Steven Hoefflin izveo drugu operaciju nosa i ostale.

Jones i Jackson su zajednički producirali album Off the Wall. Jackson je na tom
albumu surađivao s Paulom McCartneyjem, Steviem Wonderom i Rodom Tempertonom.
Objavljen 1979. godine bio je prvi album koji je objavio četiri američka top 10
hita od kojih su se dva našla na vrhu ("Don't Stop 'til You Get Enough" i "Rock
With You"). Off the Wall se nalazio na trećem mjestu Billboardovih 200 najboljih
albuma. Naklada mu je 7 milijuna kopija u Americi i oko 20 milijuna kopija širom
svijeta. Godine 1980. osvojio je tri Američke glazbene nagrade: za "Najbolji
soul i ritam i blues album", "Najboljeg muškog soul i ritam i blues izvođača" i
za "Najbolji ritam i blues singl" ("Don't Stop 'Til You Get Enough"). Te godine,
isto je tako osvojio Billboardovu glazbenu nagradu za "Najbolji album crnog
izvođača" i Grammy nagradu za "Najbolje muško ritam i blues vokalno izvođenje"
(za "Don't Stop 'Til You Get Enough"). Unatoč komercijalnom uspjehu, Jackson je
smatrao da je album trebao imati mnogo veći utjecaj i bio je odlučan u tome da
nadmaši očekivanja slijedećim izdanjem. Godine 1980. Jackson je sebi osigurao
najviši udio po prodanom primjerku u glazbenoj industriji: zaradio je 37 posto
ukupnog profita albuma.

Godine 1982. Jackson je snimio pjesmu "Someone in the Dark" koja je bila dio
soundtracka filma E.T. Ploča je osvojila Grammy za "Najbolji album za djecu". Te
godine, Jackson je objavio svoj drugi album za izdavačku kuću Epic, Thriller.
Album se nalazio na Billboardovoj ljestvici 200 najboljih albuma 80 uzastopnih
tjedana od kojih je 37 bio na vrhu. To je bio prvi album koji je lansirao sedam
top 10 singlova među kojim i "Billie Jean", "Beat It" i "Wanna Be Startin‘
Somethin‘". Album je certificiran dvostrukom dijamantskom nakladom za prodaju od
oko 28 milijuna kopija u Sjedinjenim Američkim Državama. Album je najprodavaniji
svjetski album svih vremena s prodajama između 47 milijuna u Sjedinjenim
Državama i 109 milijuna kopija diljem svijeta. Jacksonov pravni zastupnik John
Branca isticao je da je Jackson imao najviši udio po prodanom primjerku u
glazbenoj industriji; skoro dva dolara mu je pripadalo za svaki prodani album.
Isto je tako rekordno profitirao od kompaktnih diskova i prodaje dokumentarca
The Making of Michael Jackson‘s Thriller koji je producirao s Johnom Landisom.
Financiran od strane MTV-ja, dokumentarac je prodan u preko 350.000 kopija za
par mjeseci. Istovremeno 1984. godine na tržištu se pojavljuju lutke s likom
Michaela Jacksona s cijenom od dvanaest dolara. Biograf, Randy Taraborrelli je
izjavio: "U nekom trenutku, Thriller se prestaje prodavati poput magazina,
igračke ili ulaznice za hit film a onda se počinje prodavati kao kućna
potrepština." Neobično za to vrijeme, Thriller je izdao čak sedam singlova.

Časopis Time objavio je da je album dao glazbenoj industriji najbolje godine još
od 1978. godine, kada je domaći godišnji dohodak bio 4,1 milijarda dolara.
Publikacija je nazivala Jacksona: "Kraljem ploča, radija, video spotova.
Čovjekom koji sam spašava glazbeni biznis. Tekstopiscem koji stvara hitove za
desetljeće. Plesačem s najelegantnijim stopalom na ulici. Pjevačem koji prekida
sve granice ukusa, stila i boja također." The New York Times, naziva ga
"glazbenim fenomenom" ističući da; "u svijetu pop glazbe, tu je Michael Jackson
i tu su svi ostali." The Washington Post je objavio da je album raskrčio put
drugima među kojima i Princeu. Dana 25. travnja 1983., Jackson je nastupio uživo
na proslavi 25 godina postojanja Motowna poznatoj kao "Motown 25: Yesterday,
Today, Forever". Prvo je nastupio sa svojom braćom a zatim i samostalno izvodeći
pjesmu "Billie Jean". Tada je prvi put izveo svoj prepoznatljivi pokret,
moonwalk. Nastup je pratilo oko 47 milijuna televizijskih gledatelja. The New
York Times je objavio: "Mjesečev hod koji je izveo poznata je metafora njegovog
plesačkog stila. Kako to radi? Kao tehničar, sjajan je iluzionist i originalan
mimičar. Njegova vještina da drži jednu nogu ravno dok drugom klizi, iziskuje
savršeno vremensko usklađivanje."

Godine 1984. Jackson je snimao reklamu za Pepsi Colu. Reklama je predstavljala
simulirani koncert gdje on nastupa sa svojom braćom pred par tisuća ljudi.
Tijekom snimanja, netko ga je iz publike pogodio vatrometom u glavu. Opeklina
koju je pretrpio bila je drugog stupnja. Pepsi mu je isplatio novce bez suđenja.
Od toga novca, Jackson je 1,5 milijun dolara dao jednom centru njegovog imena
koji se bavio pomaganjem ljudima s opeklinama. Kasnije je Jackson imao svoju
treću operaciju nosa.

Dana 14. svibnja iste godine, Jackson je pozvan u Bijelu Kuću kako bi primio
nagradu koju će mu uručiti američki predsjednik Ronald Reagan. Nagradu je dobio
zbog podrške humanitarne akcije za odvikavanje ljudi od alkohola i droga. Te je
godine osvojio i osam nagrada Grammy. Za razliku od ostalih albuma, Thriller
nije imao službenu turneju kojom bi se promicao. Ipak, Jackson se pridružio
svojoj braći na turneji albuma Victory na kojoj je prikazao dosta svog novog
solo materijala. Turneju je ukupno pratilo više od dva milijuna Amerikanaca.
Jackson je donirao svojih 5 milijuna dolara zarađenih na turneji u humanitarne
svrhe. Godine 1985. širom svijeta izdat je humanitarni singl "We Are the World"
koju su napisali Jackson i Lionel Richie. Osnovni cilj bio je da se pomogne
siromašnim u Africi i Sjedinjenim Američkim Državama. Njih dvojica bili su jedni
od 39 slavnih osoba koji su pjevali na ploči. Singl je postao jedan od
najprodavanijih svih vremena s oko 20 milijuna prodanih primjeraka.

Dok su Jackson i McCartney radili na dva hit singla "The Girl Is Mine" i "Say
Say Say", sprijateljili su se. Često su posjećivali jedan drugog. U jednom
razgovoru, McCartney je spomenuo Jacksonu milijune dolara koje zarađuje od
svojih glazbenih kataloga; zarađivao je skoro 40 milijuna dolara godišnje od
pjesama drugih izvođača. Sam Jackson se zatim počeo baviti poslovnom karijerom,
prodajući i kupujući prava distribucije glazbe od mnogih izvođača. Malo kasnije,
"Northern Song" (glazbeni katalog koji sadrži tisuće pjesama među kojim i
skladbe Beatlesa) bio je na prodaji. Jackson je odmah pokazao zanimanje za
katalog. Izjavio je: "Ne zanima me. Hoću te pjesme. Donesi mi te pjesme Branca
(njegov pravni zastupnik)." Branca je zatim kontaktirao McCartneyjevog
zastupnika koji je odgovorio da njegovog klijenta dražba ne zanima. Nakon što je
Jackson započeo pregovore, McCartney je promijenio mišljenje i pokušao uvjeriti
Yoko Ono da mu se pridruži u nadmetanju što je ona odbila tako da je i on sam
odustao. Jackson je dobio ostatak konkurencije u pregovorima koji su trajali 10
mjeseci. Kupio je katalog za 47,5 milijuna dolara. Povodom toga, McCartney je
izjavio: "Mislim da je lukavo napraviti tako nešto. Biti nečiji prijatelj i
kupiti tepih na kojem stoje." Reagirajući na izjavu, biograf Randy Taraborrelli
je rekao da je: "McCartney zarađivao milijune dolara od glazbe drugih ljudi.
Imao je više novca od Jacksona u tom trenutku tako da se mogao nadmetati i ne
brinuti hoće li njegov prijatelj kupiti."

Godine 1986. tabloidi su tvrdili da Jackson spava u hiperbaričnoj komori kako bi
usporio proces starenja; objavljena je fotografija gdje on leži u prostranoj
staklenoj škrinji. Iako je tvrdnja bila netočna, Jackson je sam stvarao i širio
priču o tome. Pjevač je dalje promicao svoj predstojeći Captain EO 3D film. Te
je godine po četvrti puta operirao nos i napravljen mu je mali rascjep kod
podbratka. Film Captain EO u kojem je glumio režirao je Francis Ford Coppola.
Bio je najskuplji producirani film po minuti i prikazivan je kasnije u
Disneyjevim parkovima.

Jackson je zatim kupio čimpanzu imena Bubbles s kojim se družio što je još više
pridonijelo njegovom ekscentričnom imidžu. Godine 2003. pjevač je izjavio da
Bubbles rabi njegov nužnik i da uređuje njegovu sobu. Kasnije je bilo objavljeno
da je Jackson kupio kosti Josepha Merricka (poznatog kao "Čovjek Slon", zbog
njegove kongenitalne malfomacije). Iako je to bilo netočno, Jackson je ponovo
potvrđivao navode u medijima. Ove priče su Jacksonu priskrbile pogrdan nadimak
"Wacko Jacko" (ludi Jacko). Pjevač je izjavio da prezire ovaj nadimak.
Shvaćajući svoju pogrešku, prestao je plasirati lažne priče u medije, no
zahvaljujući dobiti koju su mediji ostvarivali takvim izmišljotinama, na kraju
su sami mediji počeli objavljivati svoje priče.

Jacksonova koža bila je srednje smeđe boje tijekom njegove mladosti ali je
postajala tijekom osamdesetih godina prošlog stoljeća sve svjetlija. Ova
promjena dobila je rasprostranjeno medijsko izvještavanje i glasine da Jackson
izbjeljuje svoju kožu. Sredinom osamdesetih, Jacksonu je dijagnosticiran
vitiligo i lupus: zbog kojih je postao osetljiv na sunčevu svjetlost. Tretmani
koje je rabio zajedno sa šminkom zajednički su stvorili Jacksonovu pojavu
drugačijom. Struktura njegovog lica isto se tako promijenila; nekoliko je
kirurga nagađalo da je Jackson imao više operacija i to: nosa, čela, usana i
jagodica. Promjene na njegovom licu dijelom su posljedica gubitka mase. Jackson
je gubio masu početkom osamdesetih zbog promjena dijeta i želje za "tijelom
plesača". Pojedini svjedoci koji su viđali Jacksona tvrdili su da ima česte
vrtoglavice nagađajući o njegovom poremećaju hranjenja, tj. anoreksiji nervozi.
Neki liječnici izjavili su kako vjeruju da pjevač ima dismorfofobiju, odnosno da
je preokupiran strahom i uvjerenjem da je njegova pojava ružna ili defektna.

S prvim albumom (Bad) u pet godina, industrija je iščekivala još jedan veliki
Jacksonov hit. Bad se lošije prodavao u odnosu na Thriller ali je zabilježio
solidan komercijalan uspjeh. U Sjedinjenim Državama lansirao je sedam hit
singlova, od kojih su pet ("I Just Can‘t Stop Loving You", "Bad", "The Way You
Make Me Feel", "Man in the Mirror" i "Dirty Diana") dosegli prvo mesto na
Billboard Hot 100 ljestvici. Samim time album je s najviše broj jedan hitova
ikada. Do 2008., album je prodan u osam milijuna primjeraka u Sjedinjenim
Državama, a u 30 milijuna širom svijeta.

Svjetska turneja albuma trajala je od 12. rujna 1987. pa do 14. siječnja 1989.
godine

Samo u Japanu, bilo je održano 14 rasprodanih koncerata na kojim je nazočilo
570.000 osoba. Jackson je postavio Guinnessov rekord kada ga je gledalo 504.000
ljudi na sedam koncerata na Wembley stadionu. Ukupno je nastupio na 123 koncerta
s ukupnom posjećenošću od 4,4 milijuna ljudi. Još jedan Guinnessov rekord
postavio je zaradom 125 milijuna dolara na turneji. Tijekom putovanja, Jackson
je davao donacije bolnicama i sirotištima. Godine 1988. Jackson je izdao svoju
prvu autobiografiju, "Moon Walk", koju je pisao četiri godine. U njoj govori o
svom djetinjstvu, iskustvima s Jackson 5 i zlostavljanju kada je bio dječak.

Isto tako pričao je o svojim plastičnim operacijama, opisao je promjenu
strukture lica u pubertetu, gubitak mase, striktnu vegeterijansku dijetu,
promjene frizura i nastupe. Knjiga je dosegla prvo mjesto na ljestvici
uspješnica magazina "The New York Times". Glazbenik je kasnije izdao film
Moonwalker koji u uvodu sažeto kronološki prikazuje događaje iz njegove karijere
u kojem su glumili Joe Pesci i Jackson. Moonwalker se odmah po svom izdanju
našao na vrhu Billboardove ljestivce najboljih video spotova na kaseti gde je
ostao 22 tjedna. Ironično, film je smijenjen s tog mjesta od strane Jacksonovog
video spota Michael Jackson: The Legend Continues. U travnju 1988. Jackson je
kupio zemljište blizu Santa Yneza, Kalifornija gdje je sagradio Neverland ranč.
Imanje površine 11 km2 i vrijednosti 17 milijuna dolara osiguravalo je 40
čuvara. Na njemu se nalazi zabavni park, kino i zoološki vrt. Godine 2003.
procijenjena vrijednost imanja bila je skoro 100 milijuna dolara.

Godine 1989. Jacksonova zarada od prodaja albuma, koncerata i dr. bila je 125
milijuna dolara. Kasnije, Jackson je postao prvi zapadnjak koji se pojavio u
televizijskoj reklami u Rusiji. Jacksonov uspjeh mu je priskrbio titulu "Kralja
popa". Tim nadimkom predstavljen je od strane, glumice i svog prijatelja,
Elizabeth Taylor kada mu je uručivala nagradu za "Izvođača desetljeća" 1989.
godine, nazvavši ga pravim "kraljem popa, rocka i soula".

Predsjednik George H. W. Bush uručio je pjevaču u Bijeloj kući također nagradu
za "Izvođača desetljeća" zbog njegovih dostignuća tijekom osamdesetih. Od 1985.
do 1990. godine Jackson je donirao 500 tisuća dolara jednoj organizaciji koja
pomaže negroidima i sve profite od svog singla "Man in the Mirror" dao je u
humanitarne svrhe. Godine 1990. Jacksonovo izvođenje pjesme "You Were There" na
proslavi 60. rođendana Sammyja Davisa Jr.-a bilo je nominirano Emmy nagradom.

U travnju 1991. Jackson je obnovio ugovor sa Sonyjem za rekordnih 65 milijuna
dolara. Svoj osmi album, „Dangerous“, izdao je iste godine. Do 2008. godine
„Dangerous“ je prodan u oko 7 milijuna kopija u Sjedinjenim Državama i u 32
milijuna kopija širom svijeta; to je najuspješniji new jack swing album svih
vremena. U SAD-u, albumov prvi singl „Black or White“ bio je njegov najveći hit,
dosegnuvši prvo mjesto na „ Billboardovoj Hot 100“ ljestvici, boraveći na toj
poziciji sedam tjedana. Drugi singl s albuma, "Remember the Time", bio je osam
tjedana među pet najboljih singlova u Americi (odnosno na trećem mjestu). Godine
1993. Jackson je nastupio s pjesmom na dodjeli Soul Train nagrada sjedeći u
invalidskim kolicima; povodom toga izjavio je da je povrijedio nogu na probi. U
Ujedinjenom Kraljevstvu i ostalim dijelovima Europe, "Heal the World" bio je
najveći hit s albuma; prodan je u 450 tisuća kopija u Ujedinjenom Kraljevstvu
gdje je bio pet tjedana na drugoj poziciji 1992. Jackson je 1992. godine osnovao
"Heal the World Foundation". Humanitarna organizacija dovodila je
neprivilegiranu djecu da na pjevačevom imanju okuse sve ono što do tada nisu
mogli. Zaklada je slala milijune dolara širom svijeta za pomoć ugroženoj djeci.
Svjetska turneja albuma "Dangerous" počela je 27. lipnja 1992. i završila se 11.
studenog 1993. godine. Jackson je održao 67 koncerata na kojima je nazočilo
ukupno 3, 5 milijuna ljudi. Sva dobit od koncerata otišla je u Heal the World
zakladu . Prava prikazivanja turneje prodana su HBO televiziji za rekordnih 20
milijuna dolara. Nakon bolesti i smrti Ryana Whitea, Jacksonovog prijatelja,
Jackson je doprinjeo tome da javnost više sazna nešto o HIV-u i AIDS-u, koji
nije bio u potpunosti poznat javnosti tada. Na jednoj svečanosti koju je
priredio Bill Clinton sve je javno zamolio da doniraju novac organizacijama koje
se bave preventivom i liječenjem ove bolesti.

Kasnije, Jackson je posjetio nekoliko afričkih zemalja, među kojima Gabon i
Egipat. Po dolasku u Gabon, dočekalo ga je 100 tisuća ljudi; neki od njih su
nosili natpise "Dobrodošao kući, Michael". Prilikom boravka u Obali Bjelokosti,
okrunjen je kao "Kralj Sani" od strane plemenskog starješine. Jackson se
zahvalio uglednicima na francuskome i engleskome da bi zatim potpisao službene
dokumente formalizirajući svoju kraljevsku čast. Na kraju je sjeo na zlatno
prijestolje nadgledajući ceremonijalne plesove.

Jedan od svojih najboljih nastupa Jackson je održao na 27. Super Bowlu tijekom
poluvremena. Na početku izvedbe katapultiran je na pozornicu uz mnogo
pirotehnike. Nakon slijetanja zadržao je nepomičnu pozu sa stisnutom šakom
čitavih nekoliko minuta, odjeven u crno-zlatni vojni kombinezon s naočalama na
očima. Nakon što je polagano maknuo, a zatim i bacio svoje naočale, počeo je
pjevati i plesati. Izveo je pjesme "Jam", "Billie Jean", "Black or White" i
"Heal the World". Nastup je gledalo oko 135 milijuna Amerikanaca.

Na 35. dodjeli Grammy nagrada u Los Angelesu, Jacksonu je dodijeljena nagrada
imena "Living Legend Award ". "Black or White" je nominiran za najbolju vokalnu
izvedbu, a "Jam" je dobila dvije nominacije: za "Najbolju ritam i blues vokalnu
izvedbu" i za "Najbolju ritam i blues pjesmu".

Godine 1992. Jackson je dao intervju Oprah Winfrey koji je trajao 90 minuta. To
je bio prvi njegov televizijski intervju od 1979. Pričao je o djetinjstvu i
mučenju od strane njegovog oca; vjerovao je da je izgubio mnogo toga kao dijete
pričajući kako često plače zbog toga. Odbacio je tvrdnje tabloida da je kupio
kosti "Čovjeka slona" ili spavao u hiperbaričnoj komori. Izvođač je prvi put
pričao o promjeni boje svoje kože govoreći da ima bolest zvanu vitiligo.
Intervju je pratilo oko 90 milijuna Amerikanaca i tako je zauzeo četvrto mjesto
na popisu najgledanijih neprofitnih programa u povijesti američkih televizija.
Tako je započeta javna debata na temu vitiligo jer do tada je bio manje poznat.
Album koji je izdao 1991. je ponovo objavljen i probio se među deset najboljih,
više negoli izvorno izdanje.

U ljeto 1993. Jackson je optužen za seksualno maltretiranje trinaestogodišnjeg
djeteta Jordana Chandlera od strane samog djeteta i njegovog oca Evana
Chandlera. Tada se, logično, prijateljstvo između Jacksona i Chandlera
prekinulo. U kasnijim Evanovim snimljenim razgovorima pojavljivale su se oprečne
izjave oca u kojima je tvrdio:" ...ako prođe kroz ovo, dobit će veliko vrijeme i
da nema šansi da će izgubiti." Dodao je i da će proći kroz sve da bi Jacksonova
karijera bila gotova. Godinu kasnije su se sreli. Jordan je rekao svom ocu da je
Jackson dodirivao njegov penis. Evan Chandler i Jackson, predstavljeni sa svojim
pravnim timovima, započeli su neuspješne pregovore oko financijskog dogovora;
inicirao ih je Evan a izvođač je dao nekoliko ponuda. Jordan Chandler je rekao
psihijatru i kasnije policiji da ga je Jackson prisiljavao na ljubljenje,
masturbaciju i oralni seks. Dječak je navodno dao niz detaljnih opisa
spomenutog.

Službena je istraga počela. Ranč Neverland je pretražen, djeca koja su bila tamo
i članovi obitelji demantirali su priče da je Jackson pedofil. Jacksonov imidž
se dalje pogoršao kada ga je sestra La Toya Jackson optužila da je pedofil da bi
taj stav kasnije opovrgla. Jackson je pristao na tjelesni pregled dogovoren na
ranču. Istraga je vođena radi usporedbe tijela s opisom koju je dječak dao.
Liječnici su izjavili da postoje velike sličnosti između opisanog i viđenog ali
da podudarnosti nisu potpune. Jackson je davao emocionalne izjave na raznim
događajima, govorio je da je nevin, kritzirao je kroz što je sve prošao kao i
svlačenje na koje je morao pristati.

Jackson je počeo uzimati lijekove protiv bolova, za smirenje, Valium, Xanax i
Ativan da bi prebrodio stres tijekom istrage. Tijekom jeseni 1993. postao je
ovisan o lijekovima. Jacksonovo zdravstveno stanje bilo je toliko narušeno da je
odgodio svjetsku turneju i imao višemjesečno odvikavanje od lijekova. Zbog
posljedica stresa od optužbi prestao je jesti i time izgubio veliki dio mase.
Vidjevši da je nemoguće nastaviti proces, predstavljali su ga prijatelji i
pravni savjetnici, nagovarali su ga na nagodbu, vjerujući kako neće izdržati
dugi sudski postupak.

Reakcije medija su stavile Jacksona u nezavidnu poziciju. Navođeno je da Jackson
novcem "skriva" svoja nedjela dajući velike svote. Prvog siječnja 1994. Jackson
se sastao s obitelji Chandler i njihovim timom izvan suda i isplatio im 22
milijuna dolara. Nakon toga, Jordan Chandler odbijao je nastavak procesa s
kriminalističkom policijom. Jackson nijednom nije bio optuživan, dokaza nije
bilo dovoljno i država je zatvorila slučaj.

Kasnije iste godine, Jackson se vjenčao s Lisom Marie Presley, kćeri Elvisa
Presleya. Prvi put su se sreli 1975. za vrijeme posjete Jacksonove obitelji u
MGM Grand Hotel and Casino da bi ostali u vezi do 1993. pomoću zajedničkog
prijatelja. Bili su u kontaktu svakog dana preko telefona. Kada su optužbe za
uznemiravanje djeteta postale javne, Jackson se vezao za Presley zbog podrške
koju mu je pružala. Ona je govorila da ne vjeruje da je učinio bilo što loše i
da se zaljubljuje u njega. Dodala je kako ga želi spasiti i da misli da to može
napraviti. Kada je Jackson razgovarao s njom telefonom na jesen 1993. zaprosio
ju je pitanjem: "Ako bih te pitao da se udaš za mene, bi li pristala?" Vjenčali
su se u Dominikanskoj Republici u tajnosti. Nakon manje od dvije godine, razveli
su se ostavši prijatelji.

Godine 1995. Jackson je spojio svoj katalog "Northern Songs" s jednim Sonyjevim
izavačkim odjelom stvorivši "Sony/ATV Music Publishing". Tako je postao vlasnik
pola kompanije, zaradio je 95 milijuna dolara i dobio prava na još više pjesama.
Zatim je izdao album na dva diska "HIStory: Past, Present and Future I". Prvi
disk, HIStory Begins, bio je kompilacija 15 najvećih pjesama i bio je 2001.
reizdat kao "Greatest Hits- HIStory Vol. I". Drugi disk, "HIStory Continues", je
sadržao 15 novih pjesama. Album je debitirao na prvom mjestu u Sjedinjenim
Državama gdje je potvrđena prodaja od 7 milijuna kopija. Najprodavaniji je svih
vremena u kategoriji albuma koji se sastoje od dva ili više diskova i to u 20
milijuna kopija (odnosno 40 milijuna diskova). Bio je nominiran Grammyjem za
"Najbolji album".

Prvi izdati singl s albuma bio je "Scream/Childhood". "Scream" je bio duet
Jacksona i njegove najmlađe sestre Janet. Singl je prvi u povijesti "Billboarda
Hot 100" koji je debitirao na petom mjestu i bio je nominiran Grammyjem za
"Najbolju pop vokalnu suradnju". "You Are Not Alone" je bio drugi singl s
"HIStory"; drži Guinnessov rekord kao prva pjesma ikada koja je debitirala na
prvom mjestu "Billboarda Hot 100". Pjesma je nominirana Grammyjem za "Najbolju
pop vokalnu izvedbu". Krajem 1995. godine Jackson je prebačen u bolnicu nakon
gubitka svijesti tijekom probe za jedan televizijski nastup; nesvjesticu je
izazvao napad panike. "Earth Song" je bio treći singl s albuma i našao se na
vrhu ljestvice u Ujedinjenom Kraljevstvu gde je prodan u oko milijun kopija.
Singl je najuspješniji Jacksonov u UK. Svjetska turneja albuma "HIStory" počela
je 7. rujna 1996. i završila se 15. listopada 1997., Jackson je održao 82
koncerta na 5 kontinenata, u 35 zemalja odnosno u 58 gradova pred ukupno više od
4, 5 milijuna ljudi.

Tijekom turneje u Australiji, Jackson je oženio medicinsku sestru Deborah Jeanne
Rowe s kojom je dobio sina, Michaela Josepha Jacksona Juniora (poznat kao Princ)
i kći, Paris Michael Katherine Jackson. Par se prvi put sreo sredinom
osamdesetih kada je Jacksonu dijagnoziran vitiligo. Debra je pomagala Jacksonu
godinama u vezi bolesti i pružala mu emocionalnu podršku. Stvorili su jako
prijateljstvo da bi se onda zaljubili jedno u drugo. Prvobitno nisu planirali
brak ali nakon saznanja Debrine trudnoće, Jacksonova majka je ustrajala na
vjenčanju. Par se razveo 1999. Debra je prepustila Jacksonu puno starateljstvo
nad djecom i ostala je s njim u prijateljskim odnosima.

1997., Jackson je izdao "Blood on the Dance Floor: HIStory in the Mix" koji je
sadržavao remiksove hit singlova s "HIStory" i pet novih pjesama. Do 2007.,
album je prodan širom svijeta u 6 milijuna kopija i jedan je od najprodavanijih
remiksanih albuma svih vremena. Bio je na prvom mjestu u UK kao i njegov
naslovni singl. U Sjedinjenim Državama, album je zabilježio platinastu tiražu
iako se našao tek na 24. mjestu.

Tijekom lipnja 1999. godine Jackson je bio uključen u niz humanitarnih akcija.
Zajedno s Lucianom Pavarottijem sudjelovao je na koncertu u Modeni, Italija.
Koncert je podržan od strane neprofitne organizacije Warchild s ciljem pomoći
izbjeglicama s Kosova kao i djeci iz Gvatemale. Kasnije istog mjeseca, Jackson
je organizirao dva koncerta pod nazivom "Michael Jackson & Friends", od kojih se
po jedan održao u Njemačkoj i Sjevernoj Koreji. Drugi izvođači koji su nastupali
bili su: Slash, The Scorpions, Boyz II Men, Luther Vandross, Mariah Carey, A. R.
Rahman, Prabhu Deva Sundaram, Shobana Chandrakumar, Andrea Bocelli i Luciano
Pavarotti. Sav zarađen novac proslijeđen je "Nelson Mandela Children's Fund" i
UNESCO-u.

Godine 2000. Jackson je uvršten u Guinnessovu knjigu rekorda jer je donirao 39
humanitarnih akcija, više nego ijedan zabavljač ili ijedna osoba. Te godine,
čekao je dozvole da ponovo izda svoje albume; ponovnim izdanjem starog
materijala brže bi ispunio uvjete postavljenje od strane Sonyja kojim je
obavezan u ugovoru (1991. kada je obnovio suradnju, pristao je na to da izda
određen broj albuma koji je postavljen u ugovoru te izdavanjem albuma starog
materijala brže bi ispunio ugovoreno). Međutim, dozvole nije dobio jer neke
pojedinosti iz ugovora to nisu omogućivale. Jackson je zatim otvorio istragu
misleći da je pravni zastupnik koji ga je predstavljao tijekom dogovaranja
zastupao Sony stvarajući sukob interesa. Jackson je također bio zabrinut zbog
drugog sukoba interesa. Sony je godinama pritiskao Jacksona na prodaju svojeg
dijela glazbenog kataloga koji je dijelio s njegovim. Kada bi Jacksonova
karijera ili financijska situacija bia pogoršana, morao bi prodati katalog. Ove
je sukobe Jackson koristio kako bi, uvjetno rečeno, ranije izašao iz ugovora.
Prije izdanja predstojećeg albuma, Invincible, Jackson je izvijestio vodećeg
čovjeka Sonyja Tommyja Mottolu da će napustiti njegovu kompaniju. Nakon izdanja
albuma, predviđeni su singlovi, video spotovi i promocije otkazane. Jackson je
izjavio u srpnju 2002. da je Motola "vrag" i "rasist" koji ne podržava
afroameričke izvođače nego ih samo rabi zbog svoje osobne koristi. Optužio je
Mottolu da je rekao za njegovog kolegu Irva Gottija da je "a fat black N-word".
Sony je osporavao sve Jacksonove tvrdnje navodeći da je on odbio održavanje
turneje u Sjedinjenim Američkim Državama.

Šest godina nakon svog posljednjeg studijskog albuma i nakon provođenja dosta
vremena krajem devedesetih i početkom novog tisućljeća u javnosti, Jackson je
izdao svoj deseti studijski album, „Invincible“. Da bi promovirao album što
bolje, organizirao je dva specijalna koncerta u Madison Square Gardenu povodom
trideste obljetnice svoje solo karijere. Koncerti su održani u rujnu 2001.
godine. Jackson se pojavio na pozornici zajedno s braćom prvi put od 1984.
godine. Osim njih, nastupili su Mýa, Usher, Whitney Houston, 'N Sync, Slash i
mnogi drugi. Ubrzo poslije napada 11. rujna 2001. godine, Jackson je pomogao
organizaciju humanitarnog koncerta United We Stand: What More Can I Give
("Ujedinjeni stojimo: Što još mogu dati") koji se održao u Washingtonu 21.
listopada iste godine. Kraj koncerta obilježili su mnogi izvođači predvođeni
Jacksonom i pjesmom koju je napisao, "What More Can I Give". "Invincible" je bio
komercijalni uspjeh debitirajući na prvom mjestu u 13 zemalja. Prodan je u 10
milijuna kopija širom svijeta. Zabilježio je dvostruku platinastu tiražu u
Americi. Prodaje albuma bile si izrazito niže u odnosu na prodaje pjevačevih
prethodnih izdanja kako zbog oslabljenje glazbene pop industrije i oskudne
promidžbe, tako zbog spora sa Sonyjem i turneje koja nije održana. S albuma su
izdata tri singla: "You Rock My World", "Cry" i "Butterflies" za koji nije
snimljen video spot.

Jacksonovo treće dijete, Princ Michael Jackson II. (poznat kao Blanket), rođen
je 2002. Jackson nije otkrivao identitet djetetove majke ali je rekao da je
dijete rođeno putem izvantjelesne oplodnje. Iste godine u studenom, Jackson je
pokazao obožavateljima dijete držeći ga na balkonu jedne hotelske sobe u
Berlinu. S obzirom da je držao dijete jako nesigurno i to na četvrtom katu,
mediji širom svijeta su ga nakon toga kritizirali. Kasnije se Jackson ispričao
za incident nazivajući ga užasnom pogreškom.

Godine 2003. Sony je izdao kompilaciju Jacksonovih hitova na CD-u i DVD-u. U
Sjedinjenim Državama, album je zauzimao 13. poziciju gdje je postigao platinastu
tiražu. U Ujedinjenom Kraljevstvu dostignuta je prodaja od najmanje 1,2 milijuna
kopija.

Televizija Granada je snimila dokumentarac koji se zove Living with Michael
Jackson ("Život s Michaelom Jacksonom"). Tu je pjevač snimljen dok se drži za
ruke i priča o dijeljenju kreveta s mladim Gavinom Arvizom koji ga je kasnije
tužio za seksualno maltretiranje. U istom dokumentarnom filmu, Jackson je
prilikom snimanja trošio velike svote novca tako da bi nekad samo u jednoj
ekskluzivnoj robnoj kući potrošio više milijuna američkih dolara. Kratko nakon
što se počeo film prikazivati, Jackson je optužen za pedofiliju i davanje
alkohola od strane spomenutog dječaka Gavina Arviza. U to vrijeme dječak je imao
14 godina.

Jackson je porekao sve optužbe govoreći da ta spavanja nisu bila seksualne
prirode. Njegova prijateljica Elizabeth Taylor ga je branila govoreći da je bila
tu kada su njih dvojica: "bili u krevetu i gledali televiziju". Tu nije bilo
ništa nenormalno. Nije bilo dodira. Smijali smo se kao djeca i gledali smo dosta
toga od Walta Disneya."

Za vrijeme istrage, Jacksonov profil je bio istraživao liječnik Stan Katz. Bilo
mu je potrebno nekoliko sati da to obavi i s tužiteljem. Njegov zaključak je bio
da je Jackson postao regresivni desetogodišnjak i da se ipak ne podudara s
osobinama pedofila. Prije predstojećeg suđenja, Jackson je postao ovisan o
morfinu i Demerolu, ponovno nakon gotovo jednog desetljeća. Suđenje je započeto
dvije godine nakon podnešenih tužbi. Trajalo je pet meseci, do kraja svibnja
2005. godine. Za vrijeme suđenja, pjevač je bio pod jakim stresom i izgubio je
veliki dio mase što je dodatno utjecalo na njegovu pojavu. U lipnju je Jackson
oslobođenih svih optužbi.

Nakon suđenja, Jackson se preselio jedan otok u Perzijskom zaljevu u Bahreinu
kao gost Šeika Abdullaha. Kasnije, Sony izdaje kompilaciju video singlova
„Visionary: The Video Singles“ na europskom tržištu. U SAD- u je taj set izdan
14. studenoga 2006. Tijekom 2006. Jackson je imao česte financijske probleme,
pogotovo nakon gubitka vlasništva nad Neverlandom. Da bi ih se riješio, polovicu
svog dijela kataloga prodao je Sonyju. Nakon tog poslovnog pothvata, njemu je
ostalo 25% kataloga, a Sonyju 75%.

Jedan od prvih snimljenih javnih Jacksonovih pojavljivanja od suđenja bio je u
studenom 2006. kada je posjetio London da bi se susreo s predstavnicima
Guinnessovih rekorda. Oni su mu uručili priznanja za osam rekorda među kojim za
"Prvog zabavljača koji je zaradio više 100 milijuna dolara za godinu dana" i za
"Najuspješnijeg zabavljača svih vremena". Jackson je isto tako nagrađen
"Dijamantskom nagradom" 15. studenog 2006. za prodaju više od 100 milijuna
albuma na dodjeli Svjetskih glazbenih nagrada. Odmah nakon smrti Jamesa Browna
vratio se u Ameriku da bi mu zajedno s 8 000 tisuća ljudi odao posljednju počast
na pogrebu 30. prosinca 2006. Krajem 2006. godine Jackson se složio da podijeli
starateljstvo nad svoje prvo dvoje djece s bivšom suprugom Debbie Rowe. Godine
2007. sa Sonyjem je kupio katalog "Famous Music LLC". Ovo poslovanje mu je
donijelo prava nad pjesmama Eminema, Shakire, Becka i drugih.

Da bi proslavio 25 godina od izdanja albuma "Thriller", Jackson je objavio
"Thriller 25", posebno izdanje najprodavanijeg albuma svih vremena koja se
sastoji od svih pjesama s prvobitnog albuma, remiksa, nove pjesme "For All Time"
i DVD- a. S reizdanja su izdana dva singla kako bi se modernizirao uspjeh: "The
Girl Is Mine 2008" i "Wanna Be Startin‘ Somethin‘ 2008". "Thriller 25" bio je
komercijalan uspjeh nalazeći se pri tome na prvom mjestu u osam europskih
zemalja. Dosegao je broj dva u SAD-u, broj tri u UK i top 10 u više od 30
nacionalnih glazbenih ljestvica.

Nije odgovarao za ulazak na ljestvicu Billboard 200 najboljih albuma, ali se
našao na vrhu popisa pop kataloga gdje je ostao 11 uzastopnih tjedana. Za 12
tjedana, „Thriller 25“ prodan je u više od tri milijuna kopija. Do studenog
2008. godine u Americi je prodan u oko 688 tisuća kopija što je bilo dovoljno da
postane najprodavaniji pop katalog album 2008. Povodom 50. Jacksonovog
rođendana, Sony je izdao kompilacijski album, "King of Pop". Album je objavljen
u određenim zemljama gdje su obožavatelji sami glasujući odlučivali koje će se
pjesme naći na njihovoj nacionalnoj inačici. Iako nije objavljen u SAD- u, "King
of Pop" se našao među 10 najboljih u većini zemalja u kojim je izdat.

Od 13. srpnja 2009. do 6. travnja 2010, Jackson je planirao održati 50
rasprodanih koncerata u londonskoj O2 areni na kojima je trebalo biti ukupno
više od milijun ljudi. Prema informacijama s pjevačevih internetskih stranica,
prodaje karata bile su srušile nekoliko rekorda. Za vrijeme konferencije za
novinstvo, Jackson je najavio moguće umirovljenje.

Dana 25. lipnja 2009., Jackson je prebačen u bolnicu nakon što je prestao
disati. Umro je istog dana od zatajenja srca, prema prvim izjavama za javnost.
Američki mediji objavili su snimku telefonskog poziva upućenog Hitnoj službi 911
iz Jacksonova doma. Čovjek koji je nazvao 911 prijavio je da je pjevač u
nesvijesti te da ne diše. Na snimci je rečeno:"Trebam hitnu pomoć, što je prije
moguće"

Dana 25. lipnja 2009. Jackson se srušio u svom domu, iznajmljenoj kući u Los
Angelesu. Pokušaji oživljavanja njegovog osobnog liječnika bili su neuspješni ,
a hitna pomoć zaprimila je poziv u 12:22 po mjesnom vremenu i za 3 minute stigla
do Jacksonove kuće, navodno nije disao i započeta je kardiopulmonalna
reanimacija. Na putu do losangeleske bolnice (Ronald Reagan UCLA Medical Center)
pokušali su ga reanimirati, ali je u bolnicu dovezen u komi. Napori za
oživljavanje nastavili su se do 1:13 (20:13 UTC). Proglašen je mrtvim u 2:26 po
mjesnom vremenu (21:26 UTC).

Dvosatna komemoracija održala se 7. srpnja 2009. u Staples Centeru u Los
Angelesu. Nekoliko sati ranije obitelj se oprostila od Jacksona na groblju
Forest Lawn Memorial Park na holywoodskim brežuljcima. Jacksonov pozlaćeni lijes
vrijedan 25.000 dolara prevezen je automobilom do Staples Centra gdje je uz
pjevanje gospel zbora "Soon and Very Soon" bio dovezen između pozornice i
obitelji u prvom redu i mnogobrojnih obožavatelja. Komemoracija koju je režirao
Kenny Ortega, dugogodišnji Jacksonov suradnik, prenosila se uživo u cijelom
svijetu i gledalo ju je više od milijardu gledatelja.

Glazbenici Stevie Wonder, Lionel Richie, Mariah Carey, Jennifer Hudson, Usher,
Jermaine Jackson, i Shaheen Jafargholi pjevali su Jacksonove pjesme, brat
Jermaine otpjevao je pjesmu Charliea Chaplina "Smile". Na pozornici su se
izmjenjevali vlasnik diskografske kuće Motown Berry Gordy, glazbenik Smokey
Robinson, glumica i pjevačica Queen Latifah pročitala je "We had him", pjesmu
Maye Angelou. Košarkaška zvijezda Kobe Bryant govorio je o Jacksonovom
humanitarom radu, a Magic Johnson prisjetio se svojih uspomena vezanih uz
Jacksona (pojavio se u videospotu pjesme "Remember the Time"). Publici su se
obratila djeca Martina Luthera Kinga Martin Luther King III i Bernice King,
predstavnica Kluba crnačkih zastupnika u Kongresu SAD-a Sheila Jackson-Lee.

Pastor Al Sharpton, odao je priznanje Jacksonu za rušenje rasnih barijera
popraćen ovacijama kada se obratio Jacksonovoj djeci riječima: "There wasn't
nothing strange about your daddy. It was strange what your daddy had to deal
with."

Pri kraju ceremonije obitelj se okupila na pozornici, Jacksonova djeca, sestre,
braća Randy, Tito, Marlon, Jackie i Jermaine na rukama su nosili bijelu rukavicu
koja je jedno vrijeme bila Jacksonov zaštitni znak. Posljednja se publici
obratila Jacksonova jedanaestogodišnja kći Paris Katherine, koja je kroz suze
rekla: "Ever since I was born, Daddy has been the best father you could ever
imagine ... I just wanted to say I love him so much" ("Otkako sam se rodila,
tata je bio najbolji otac kojeg sam mogla zamisliti... Želim reći samo toliko ga
volim").

Jacksonova obitelj planirala je Michaelov pogreb za njegov 51. rođendan, 29.
kolovoza, ali je odgođen za pet dana bez obrazloženja. Posmrtni ostaci kralja
popa biti će položeni na posljednje počivalište 3. rujna, rekao je
glasnogovornik obitelji Jackson, Ken Sunshine.

Jackson je pokopan u krugu obitelji i prijatelja u Velikom mauzoleju na groblju
Forest Lawn Memorial Park, Glendale (Los Angeles). Veliki mauzolej obogaćen je
vitrajima s replikama da Vincijeve Posljednje večere i Michelangelovih kipova.

Jackson ima značajan utjecaj na glazbu i kulturu širom svijeta. Srušio je rasne
barijere, transformirao video spotove i otvorio put modernoj pop glazbi u
njegovoj zemlji. Jacksonov rad, svojstven glazbeni zvuk i vokalni stil je
utjecao na mnoge hip hop, pop i ritam i blues izvođače kao što su: Mariah Carey
Usher, Britney Spears, Justin Timberlake Beyonce R.Kelly Lady Gaga Jennifer
Lopez Christina Aguilera Tijekom velikog dijela svoje karijere, utjecao je na
mlade generacije svojim glazbenim i humanitarnim radom. U svojoj karijeri primio
je veliki broj nagrada i priznanja: Svjetsku glazbenu nagradu za
„Najprodavanijeg muškog pop izvođača milenija“, Američku glazbenu nagradu za
„Izvođača stoljeća“, Bambi nagradu za „Pop izvođača milenija“. Dva je puta
uvršten u „Rock and Roll Hall of Fame “, jednom kao član Jacksona 5 godine 1997.
i kao solo izvođač 2001. godine. Jackson je uvršten i u „Kući slavnih
tekstopisaca“ (Songwriters Hall of Fame) 2002. godine. Godine 1984. dobio je
svoje mjesto na Hollywoodskom "Šetalištu slavnih". Vlasnik je nekoliko
Guinnessovih rekorda, 13 Grammy nagrada, 13 broj jedan singlova - više nego
ijedan muški izvođač- i 750 milijuna prodanih albuma koji ga čine
najprodavanijim muškim izvođačem na svijetu.

Sredinom osamdesetih, „Time“ je opisao Jacksona "najvrelijim fenomenom od Elvisa
Presleya". 1990., "Vanity Fair" ga je nazvao "najpopularnijim izvođačem u
povijesti šou biznisa". Tom Utley ("Daily Telegraph") izjavio je da je Jackson
"ekstremno bitna figura u povijesti popularne glazbe" i "genije". Njegova ukupna
zarada od albuma, video spotova, koncerata i drugog procjenjuje se na oko 500
milijuna dolara; neke analize nagađaju da su njegovi glazbeni katalozi možda
vrijedni više od milijardu dolara. Navođen kao jedan od najpoznatijih muškaraca
na svijetu, Jacksonov iznimno poznat privatni život zajedno s njegovom uspješnom
karijerom čini ga dijelom popularne kulture posljednja četiri desetljeća.

Podrobniji članci o temama: Diskografija Michaela Jacksona i Singlovi Michaela
Jacksona



https://hr.wikipedia.org/wiki/Makarska

Makarska je priobalni grad u Splitsko-dalmatinskoj županiji, smješten podno
planine Biokovo. Središte je Makarskog primorja, mikroregije koja se proteže od
Brela na zapadu do Gradca na istoku. Makarska s gradskim naseljem Veliko Brdo
broji 13.716 stanovnika.

Povijesno je Makarska značajna kao nekadašnje sjedište Makarske biskupije, a i
današnja Splitsko-makarska nadbiskupija nosi makarsko ime u sebi.

Smatra se da je Makarska dobila ime prema obližnjem selu Makru. Postoje
nagađanja da ime Makar dolazi od feničkog naziva za grimiz odnosno purpur
(mucar). U prilog toj teoriji ide to što je makarska luka bogata volcima, vrstom
puževa od koje su Feničani proizvodili boju po kojoj su prozvani.

Makarska je smještena u srednjoj Dalmaciji, na dodiru Biokova i Jadranskog mora.
Nalazi se na 43° 17' 38" sjeverne zemljopisne širine i na 17° 1' 20" istočne
zemljopisne dužine.

Grad Makarska zauzima središnji položaj u Makarskom primorju, ne samo zbog
zemljopisnog smještaja, nego ponajprije zbog gospodarskih i društvenih čimbenika
koji su taj grad učinili drugom po veličini gospodarskom i demografskom
okosnicom srednje Dalmacije (odmah nakon Splita), zbog čega se za Makarsko
primorje u zadnje vrijeme sve više koristi naziv Makarska rivijera.

Grad od unutrašnjosti oštro dijeli planina Biokovo (najveći vrh Sv. Jure, 1762
m), a sa srednjodalmatinskim otocima Bračem i Hvarom povezuje ga Jadransko more,
koje je upravo na području Makarskog primorja izmodeliralo neke od najljepših
hrvatskih plaža.

Sam grad se smjestio u prirodnoj luci između dva poluotoka, Osejave i Sv. Petra.
Flišna zona između planine i mora široka je svega nekoliko kilometara, tako da
daljnje širenje grada ide prema istoku i zapadu, odnosno prema susjednim
naseljima Tučepima i Krvavici.

Makarska ima mediteransku (sredozemnu) klimu. Zimska prosječna temperatura je
10°C, a ljetna oko 25°C.

Smatra se da je Makarska dobila ime po obližnjem selu Makru. Prvi stanovnici
područja današnje Makarske su bili Iliri, koji su još u 4. stoljeću osnovali
naselje po imenu Muccurum. Bitka kod Makarske 18. rujna 887. dogodila se između
Mletačke Republike i Neretvanske kneževine. Pobijedili su Neretvani.

Ime Makarska prvi se put spominje u dokumentu iz 16. st., za vrijeme turskih
osvajanja. Turci su u Makarskoj držali vojsku i carskog poreznika. Poslije
turske, Makarska je pala pod mletačku vlast, potom pod Habsburšku Monarhiju.
Nakon Napoleonovih pobjeda početkom 19. st. i Makarska je pala pod njegovu
vlast. Napoleon je poticao kulturu i gradio ceste koje su povezale Makarsku s
ostalim primorskim gradovima. Na zapadnom ulazu u grad podignut mu je spomenik,
danas poznat kao Napoleonov spomenik. Iako je Napoleon poticao razvoj kulture i
povezanosti Makarske, Austro-Ugarska je bila zaslužna za cvjetanje turizma.

Makarska je po svom ustrojstvu grad. Članovi gradskog vijeća biraju se na
lokalnim izborima. Na zadnjim lokalnim izborima 2005. godine najviše glasova je
osvojio SDP, zajedno s koalicijskim partnerom Sinišom Srzićem, nezavisnim
kandidatom.

Gradonačelnik grada je dr. Marko Ožić-Bebek iz redova HDZ-a. Prema koalicijskom
dogovoru, nakon polovice mandata dužnost gradonačelnika trebao je preuzeti
Dragan Srzić, prvi čovjek makarskog SDP-a, ali do toga nije došlo zbog prelaska
dotad nezavisnog vijećnika Siniše Srzića u HSLS. Dana 17. svibnja 2007. godine
sazvana je sjednica Gradskog vijeća od strane Središnjeg državnog ureda za
upravu, a na dnevnom redu je bila smjena dotadašnjeg gradonačelnika i imenovanje
novog, HDZ-ovog kandidata dr. Marka Ožić-Bebeka. Na lokalnim izborima 2013. za
gradonačelnika je izabran Tonći Bilić iz redova SDP-a.

Glavna gospodarska djelatnost Makarske, kao i cijele regije, je turizam.
Turistima je na raspolaganju veliki broj ležajeva u hotelskom i privatnom
smještaju.

Prema popisu stanovništva iz 2011. godine, grad Makarska ima 13.834 stanovnika.
Većina stanovništva su Hrvati s 95,43%, a po vjerskom opredjeljenu većinu od
84,41% čine pripadnici katoličke vjere.

Podrobniji članak o temi: Dodatak:Popis stanovništva u Hrvatskoj 1991.: Makarska

U Makarskoj izlaze tjednici Makarska kronika i Makarsko Primorje, koji se bave
lokalnim temama Makarske rivijere, Zabiokovlja i otoka.



https://hr.wikipedia.org/wiki/Ko%C5%A1arka

Košarka je sport u kojem dvije momčadi sastavljene od pet igrača pokušavaju
ostvariti što više poena (bodova) ubacivanjem lopte kroz obruč koša pod
organiziranim pravilima. Kada se to dogodi govori se o košu.

Do bodova se dolazi ubacivanjem lopte kroz obruč koša pod uvjetom da je lopta
kroz obruč prošla odozgo. Momčad koja na kraju utakmice ostvari više bodova
pobjednik je. Koš zabijen unutar luka vrijedi 2 boda, iza luka vrijedi 3
(trica), a slobodno bacanje vrijedi 1 bod. Loptom se upravlja njenim
odbacivanjem od podloge (dribling) ili međusobnim dodavanjem između suigrača.
Tjelesni kontakt koji ometa igrača u igri nije dozvoljen (prekršaj). Postoje
strogo određena pravila i načini na koje se lopta smije voditi.

Tijekom vremena košarka je razvila uobičajene tehnike pucanja, dodavanja i
dribilinga, kao i pozicije igrača i napadački i obrambeni mehanizam. Dok se
uobičajena natjecateljska košarka odvija pod strogim i točno određenim
pravilima, razne vrste košarke učinile su košarku bližu igračima i s manjim
brojem pravila. Košarka je jedan od najgledanijih sportova na svijetu.

Dok je natjecateljska košarka isključivo dvoranski sport koji se odvija na
terenu za košarku, manje regulirane vrste košarke mogu se igrati i kao vanjski
sport na podlogama različitim od parketa, koji je standard za natjecateljsku
košarku.

U ranom prosincu 1891., doktor James Naismith, kanadski liječnik, na tadašnjem
Sveučilištu McGill (danas Sveučilište Springfield), osmislio je sasvim novu
dvoransku igru s namjerom zadržavanja kondicije svojih učenika tijekom dugih
zima. Nakon odbijanja ideja objašnjenjem da su pregrube ili nepotpune,
prilagodio je nekoliko sportova u jednu cjelinu i napisao je jednostavna
pravila. Stavio je koš na visinu od 3.05 metara (10 stopa). Taj koš se
razlikovao od današnjega po tome što je imao čvrsto dno, dok današnji koševi
imaju mrežicu koja propušta loptu. Dok su koševi imali čvrsto dno, svaki put
nakon postignutoga koša lopte su se morale izbijati iz koša. Naismithova nova
igra bila je vrlo slična rukometu koji je nastao otprilike u isto vrijeme kao i
košarka, krajem 19. stoljeća.

Ženska košarka počela je 1892. kada je Senda Berenson, profesorica tjelesnog
odgoja prilagodila Naismithova pravila ženama. Prva službena košarkaška utakmica
održana je 20. siječnja 1892. u dvorani Gimnazije YMCA. Igralo se s devet igrača
na terenu upola kraćem nego današnji NBA teren. Originalni naziv košarke na
engleskom je basketball, a složenica je od riječi basket – koš i ball – lopta.
Ime je Naismithu sugerirao jedan od njegovih učenika. Igra je bila popularna od
samog početka.

Prvi igrači košarke bili su studenti Gimnazije YMCA. Kasnije igra se proširila
na čitav SAD i Kanadu. Do 1896. godine postojala su i brojne ženske košarkaške
momčadi, no poprilično gruba pravila i brojna publika odvratila su košarku od
primarnog cilja YMCA, igre koja pomaže studentima da ostanu u formi. No, usprkos
tome, prije Prvog svjetskog rata uspostavili su se brojni amaterski savezi s
amaterskim klubovima, i to u SAD-u.

Košarka se prvo igrala s nogometnom loptom. Prve lopte izrađene isključivo za
košarku bile su smeđe, što je bila uobičajena boja sve do pedesetih 20. stoljeća
kada je Paul Tony Hinkle, u potrazi za loptom koja bi bila uočljivija, u
optjecaj uveo narančastu loptu, koja je i danas standardna.

Odbacivanje lopte od podloge (dribling) nije bilo predviđeno prvim pravilima.
Predviđeno je bilo samo dodavanje lopte između suigrača odbacivanjem lopte od
podloge. Dodavanje lopte bio je prvi primjer pomicanja lopte. Dribling je
postupno našao put do košarke i postao dozvoljen, no nije se previše koristio
zbog nepravilnoga oblika tadašnjih lopti i njihovog nepravilnoga odskoka. Tek je
sredinom pedesetih dribling postao popularna metoda baratanja loptom, što je
bilo uvjetovano poboljšanjem njenih svojstava za što je zadužan već spomenuti
Paul Tony Hinkle.

Košarka, netball, odbojka i lacrosse jedini su sportovi s loptom koji su
izmišljeni u državama Sjeverne Amerike. Druge igre poput baseballa i kanadskog
nogometa izmislili su Europljani, Azijci ili Afrikanci.

James Naismith i Senda Berenson imali su presudnu ulogu u uspostavi sveučilišne
košarke. Naismith je bio trener Sveučilišta Kansas šest godina prije prepuštanja
mjesta treneru Phogu Allenu. Naismithov učenik Amos Alonzo Stagg predstavio je
košarku Sveučilištu Chicago, dok je Adolph Rupp, Naismithov student u Kansasu,
ostvario izvrsne uspjehe sa Sveučilištem Kentucky. 1892. godine i žene dobivaju
prvi sveučilišni klub na Sveučilištu California. 21. ožujka 1893. odigrala se i
prva utakmica između ženskih momčadi, Sveučilište California - Sveučilište
Smith. Iste godine odigrale su se još brojne utakmice ženskih momčadi, a 1895.
godine ženska sveučilišna košarka širi se i na druge savezne države SAD-a. Prva
utakmica za žene između dva sveučilišta odigrana je 4. travnja 1896. između
Sveučilišta Stanford i Sveučilišta Berkeley. Svaka momčad sastojala se od devet
igračica, a rezultat je bio 2-1 za Stanford. Nakon uspjeha ženske sveučilišne
košarke došlo je do uspostave brojnih muških momčadi. 1910., kada je košarka već
bila popularan sport, tadašnjem američkom predsjedniku Rooseveltu predloženo je
formiranje izvršnog tijela zbog čestih sudačkih nepoznavanja pravila. Na taj
način nastao je Međusveučilišni savez (IAA).

Broj momčadi je rastao tijekom dvadesetih 20. stoljeća. Postojale su stotine
muških momčadi u gradovima diljem SAD-a, dok je organizacija bila na vrlo niskoj
razini. Igrači su se stalno premještali iz klubova, a mjesto odigravanja
utakmica bile su zadimljene plesne dvorane. Momčadi su odigravale i do dvjesto
utakmica godišnje na raznim natjecanjima. Košarka kod žena bila je bolje
organizirana. Kada je 1905. Nacionalni košarkaški savez SAD-a za žene objavio
pravila, u njima se spominjao broj igrača koji je varirao od šest do devet i
broj službenih osoba (sudaca, kontrolora, delegata) kojih je obavezno moralo
biti jedanaest. Međunarodna sportska federacija za žene uvrstila je 1924. godine
košarku u svoje službene sportove. 1926. godine žene se natječu u amaterskoj
ligi. Jedna ženska momčad, Golden Cyclones, natjecala se i protiv muških ekipa,
i to po muškim pravilima. Do 1938. godine žene su promijenile sustav igre, te su
počele igrati sa šest igračica na terenu od dvije polovice, a ne tri, kako se do
tada igralo. Prvi nacionalni turnir za muškarce održan je u New York u 1938.

Sveučilišna košarka raspadala se zbog kockarskih skandala koji su je potresali
između 1948. i 1951. Desetci igrača optuživani su za namještanje utakmica.
Slabilo je i izvršno tijelo koje je na kraju potpuno izgubilo kontrolu nad
natjecanjima.

U prošlosti je većina američkih koledža bila veličinom i brojem učenika znatno
manja nego današnji. Tijekom prvih desetljeća 20. stoljeća, košarka je postala
iznimno popularan sport između školskih obveza zbog jednostavne opreme potrebne
za igru. Prije pojave televizije i televizijskih prijenosa utakmica između
koledža, popularnost košarke bila je neusporediva s bilo kojim drugim sportom u
velikom dijelu SAD-a i manjem dijelu Kanade.

Danas doslovno svaki koledž u SAD-u ima svoj vlastiti košarkaški teren koji
služi za utakmice između koledža. Popularnost košarke ostala je visoko i u
ruralnim sredinama gdje je postala oličje samih zajednica. Studenti su nakon
diplomiranja odlazili u profesionalne vode. U košarkaškoj sezoni 2003./04.,
1.002.797 studenata i studentica predstavljali su svoje koledže na natjecanjima.
Države Illinois, Indiana i Kentucky poznate su po broju igrača koji nakon
koledža idu u NBA. O tome je govorio i film pozdravljen od kritike, Hoosiers.

Podrobniji članak o temi: National Basketball Association 1946. godine, National
Basketball Association (hrv. Nacionalni košarkaški savez) je uspostavljen, te je
organizirao natjecanje za muške profesionalne klubove iz SAD-a i Kanade. Smisao
saveza bila je povećavanje popularnosti košarke. Prva utakmica održana je u
Torontu 1. studenog 1946., a momčadi su bile Toronto Huskies i New York
Knickerbockers. Drugi savez u SAD-u, Američki košarkaški savez, prijetio je
narušavanjem popularnosti NBA sve do 1976. godine kada su se NBA i američki
savez spojili. Danas je NBA najjača profesionalna košarkaška liga na svijetu po
popularnosti, zaradom, talentu i razini natjecanja.

NBA je bila liga nekih košarkaških genijalaca uključujući: Georgea Mikana, prvog
dominantnog big mana; Boba Cousyja, igrača s nevjerojatnom kontrolom lopte; Bill
Russell, obrambenog genijalca; Wilta Chamberlaina, jedinog igrača koji je zabio
sto koševa na jednoj utakmici; Kareema Abdul-Jabbara, igrača s najviše
postignutih koševa u karijeri; Johna Stocktona, genijalnog razigravača, te
naravno Michaela Jordana, prema brojnim stručnjacima, najpotpunijeg igrača svih
vremena.

NBA ima i svoju žensku inačicu WNBA koja je započela 1997. Iako je početna
sezona bila puna nesigurnosti, nekoliko igračica koje su igrale vrlo atraktivnu
košarku spasile su cijeli projekt i podigle razinu popularnosti WNBA na višu
razinu. Ostali ženski profesionalni sportovi u SAD-u su propali isključivo zbog
popularnosti WNBA.

2001. godine NBA je razvio i svoju pripremnu ligu, NBDL. Liga trenutačno ima
petnaest klubova od sezone 2006./07., nakon što joj je dodano još sedam klubova.

Međunarodnu košarkašku federaciju (FIBA) uspostavilo je 1932. osam država koje
su ujedno postale i prvih osam članica: Argentina, Grčka, Čehoslovačka, Italija,
Latvija, Rumunjska, Portugal i Švicarska. U to vrijeme FIBA je okupljala samo
amaterske igrače i momčadi što se vidjelo u imenu FIBA-e (pod slovom A -
amateur). Danas FIBA logično okuplja najveći broj profesionalaca, ali je
francuski akronim ostao nepromijenjen.

Košarka je ušla u program Olimpijskih igara na Igrama 1936., iako je
demonstracijski turnir održan još na Igrama 1904. Na košarkaškim turnirima na
Olimpijskim igrama dominirali su i još dominiraju Amerikanci koji nisu osvojili
samo tri titule. Prvi poraz na Olimpijadi bio je u finalu Igara 1972. protiv
SSSR-a. 1950. godine održano je prvo Svjetsko prvenstvo u košarci u Argentini, a
1953. su i žene dobile Svjetsko prvenstvo koje se održalo u Čileu. Ženska
košarka je dodana u olimpijski program na Igrama 1976., a dominirale su
Amerikanke.

FIBA je odbacila odvojenost natjecanja amatera i profesionalaca relativno kasne
1989. godine, a na Olimpijskim igrama 1992. profesionalcima je dozvoljen nastup.
Dominacija SAD-a nastavljena je i pojavom njihovoga Dream Teama. Važno je
napomenuti kako je SAD u finalu pobijedio hrvatsku reprezentaciju na čelu s
Draženom Petrovićem. No, kako su i druge reprezentacije počele oslanjati se
isključivo na profesionalce, dominacija SAD-a počela je opadati, da bi na SP-u
2002. završili na šestom mjestu, iza Jugoslavije, Argentine, Njemačke, Novog
Zelanda i Španjolske. Na Olimpijskim igrama 2004. u Ateni dogodio se prvi poraz
Dream Teama na Olimpijskim igrama od Portorika i Litve u grupnoj fazi
natjecanja. Na kraju su osvojili treće mjesto pobijedivši Litvu u utakmici za
treće mjesto.

Košarkaški turniri održavaju se diljem svijeta za muškarce i žene bilo koje
dobi. Globalna popularnost ovoga sporta očituje se brojem igrača raznih
nacionalnosti u NBA. Igrači dolaze sa svih naseljenih kontinenata na Zemlji.
Steve Nash je Kanađanin; Kobe Bryant je Amerikanac koji je proveo većinu svoje
mladosti u Italiji; Dirk Nowitzki je iz Nijemac; Pau Gasol je Španjolac; Manu
Ginobili je Argentinac... Košarka je postala globalni sport o čemu najbolje
svjedoči podatak da je u najboljoj petorci na zadnja dva SP-a bio samo jedan
Amerikanac, Carmelo Anthony na SP-u 2006.

Podrobniji članak o temi: Pravila košarke Mjere i trajanje napada najčešće
variraju između turnira i organizacija; u ovom dijelu članka koriste se
međunarodna i NBA pravila.

Smisao igre je premašiti broj koševa (poena) druge momčadi ubacivanjem lopte
kroz obruč protivničkoga koša pod uvjetom da je lopta ušla kroz obruč bez da je
prošla kroz donji dio obruča, već od iznad, te sprečavanje protivničke momčadi
da ubaci loptu kroz koš momčadi koja se brani. Pokušaj ubacivanja lopte kroz
obruč (u koš) zove se udarac ili šut. Uspješan šut iz igre vrijedi dva poena ako
je šut upućen na način da je zadnje mjesto na kojemu je šuter stajao bilo unutar
luka polumjera 6.75 (do 2010./11. 6.25) metara u Europi, te 7.24 metara u NBA.
Šut izvan toga luka vrijedi tri poena.

Na terenu u igri smije biti pet igrača jedne momčadi u isto vrijeme. Momčadi
smiju imati maksimalno sedam zamjena. Zamjene se mogu obavljati neograničeno,
ali samo kad je sat zaustavljen, tj. kad igra nije aktivna. Momčadi imaju
trenera, koji najčešće razvija taktiku i strategiju momčadi, te ostalo osoblje
koje također aktivno sudjeluje, no izvan terena (liječnici, pomoćni treneri,
statističari).

Broj time-outova na utakmici ograničen je najčešće na šest. Traju po ne više od
jedne minute, osim ako nije predviđeno da traju duže zbog televizijskog
prijenosa. Utakmicu kontroliraju suci kojih je na jednoj utakmici četiri: glavni
sudac, dva pomoćnika i jedan sudac za stolom, koji vodi brigu o broju
postignutih koševa, osobnim pogreškama igrača, vremenu, strelici posjeda i
vremenu napada.

Regularni košarkaški teren za međunarodnu košarku ima mjere 28x15 metara, a u
NBA 29x15 metara. Većina terena ima parket izrađen od drva. Željezni koš s
tablom, mrežom i obručom visi 1.2 metara unutar terena po sredini s visinom
gornjeg obruča od 3.05 metara. Ove mjere gotovo su identične u svim ligama na
svijetu. Dok dimenzije terena ili table na košu mogu varirati bez pretjeranoga
učinka, vrlo je važno da obruč bude na točnoj visini od 3.05 metara. Čak i
maleno odstojanje od nekoliko centimetara, pa čak i milimetara, može imati
veliki učinak na uspješnost šuteva.

Lopta mora ostati unutar terena; momčad koja zadnja dodirne loptu prije nego što
ona dodirne graničnu crtu terena ili ju prijeđe gubi posjed nad loptom. Igrač
koji se kreće s loptom (koju drži objema rukama) ne smije pomaknuti obje noge
dok dribla (vodi loptu), inače se sude koraci, ne smije loptu uhvatiti objema
rukama niti driblati s objema rukama, inače se sudi duplo vođenje. Ruka igrača
ne smije biti ispod lopte dok dribla, inače se sudi nošena lopta. Momčad koja
ima posjed lopte u napadačkom dijelu terena ne smije vratiti loptu u obrambeni
dio terena. Lopta se ne smije udariti šakom. Ako se igrač ogluši o neko od ovih
pravila dok je njegova momčad u napadu, momčad gubi loptu; ako se momčad
branila, napad se ponavlja od početka.

Postoje ograničenja koja se odnose na: vrijeme dozvoljeno da lopta u posjedu
neke momčadi prijeđe iz obrambenog u napadački dio terena (osam sekundi);
maksimalno dozvoljenom vremenu koje može proći bez da lopta u posjedu momčadi
dodirne obruč protivničkog koša (24 sekunde); držanju lopte bez driblanja
(vođenja lopte) dok je igrač u posjedu lopte (pet sekundi), te zadržavanju u
reketu, mjestu ispod koša (tri sekunde). Ova pravila su uvedena da natjeraju
momčad na napad.

Igrač ne smije ometati koš dirajući bilo koji dio konstrukcije koša niti dirati
loptu koja je u silaznoj putanji nakon upućenoga šuta protivnika prema košu, te
ne smije dirati loptu koja je na obruču (u NBA se ne smije dirati niti lopta
koja je okomito iznad obruča). Ako se neki igrač koji brani svoj koš ogluši na
ovo pravilo, radi se o goaltendingu, tj. udarac koji je uputio protivnik smatra
se uspješnim. Ako neki igrač puca prema košu, a njegov suigrač ogluši se na neko
od ovih pravila, napad se prekida, te lopta prelazi u posjed momčadi koja se u
tom napadu branila.

Pokušaj da se protivnika nesportski ošteti preko tjelesnog kontakta nije
dozvoljen i naziva se prekršaj (faul). Prekršaje najviše čine igrači momčadi
koja se brani, no učestali su i prekršaji u napadu (igrači momčadi koja napada).
Igrači na kojima je prekršaj napravljen ili dobivaju loptu da je ubace sa strane
ili pucaju slobodno bacanje ako su faulirani prilikom šuta ili je momčad koja je
napravila prekršaj iskoristila bonus. Jedan poen se dodjeljuje momčadi čiji
igrač ubaci loptu na slobodnom bacanju, koji se izvodi iza linije udaljene od
koša 4.5 metara. Igračima je dozvoljeno pucati slobodno bacanje i iza linije, no
unutar kruga koji je jasno ucrtan na slici desno. Najbolji primjer za takvo
izvođenje slobodnjaka bio je Nick Van Exel koji je izvodio slobodna bacanja
metar iza linije.

Igraču ili treneru koji pokaže nesportsko ponašanje npr. svađanjem sa sucem ili
tučom s drugim igračem, može se dodijeliti tehnička pogreška. Kada se tehnička
pogreška dodijeli, protivničkoj momčadi se dodjeljuju dva slobodna bacanja i
posjed, iako i ovo pravilo varira između natjecanja.

Ponovljeni incidenti mogu rezultirati isključenjem. Težak prekršaj koji igrač
napravi s namjerom izravnoga ometanja igre i protivnika bez namjere igranja
loptom, naziva se namjerni prekršaj (eng. flagrant foul). Kada dođe do
namjernoga prekršaja kazna je teža; sudac smije i izbaciti krivca za prekršaj iz
igre, ako je to po mišljenju suca potrebno.

Ako momčad prijeđe dozvoljeni broj prekršaja u periodu utakmice (četvrtini ili
poluvremenu), koji iznosi četiri, protivničkoj momčadi dozvoljeno je pucanje
jednog ili dva slobodna udarca (ovisno o pravilima natjecanja) nakon svakoga
idućega prekršaja. Igraču koji napravi pet (međunarodna košarka) ili šest
prekršaja (NBA), uključujući tehničke pogreške, nije dozvoljen nastavak
utakmice, te se isti igrač mora udaljiti s terena. Kaže se da je igrač fouled
out.

Iako košarkaška pravila ni na jedan način ne određuju pozicije u košarci, one su
se razvile kao osnovni i prijeko potrebni dio košarke. Tijekom prvih pet
desetljeća razvitka košarke koristila su se dva guarda, krila i centar. Od
osamdesetih 20. stoljeća u petorci koja nastupa na terenu svaki igrač ima
drugačiju ulogu:

Iznad opisana mjesta i pozicije igrača su fleksibilni. Ponekad će momčad
koristiti napad sa tri šutera, kod koje se krilni centar ili centar zamjenjuju
jednim šuterom. U igri se najviše na svojim pozicijama izmjenjuju playmaker i
šuter, pogotovo ako ti igrači imaju istančan osjećaj za vođenje igre i driblanje
loptom.

Dvije su osnovne obrane u košarci: zonska obrana i man-to-man. Kod zonske obrane
svi igrači blokiraju bilo kojeg protivničkog igrača koji pokuša probiti zonu
(naime, obrambeni igrači su raspoređeni oko reketa). U man-to-man obrani svaki
igrač pazi igrača koji mu je unaprijed određen taktikom i strategijom trenera.
Naravno, postoje brojne varijacije i u obranama.

Napadačke strategije variraju više od obrambenih strategija. Uobičajena
strategija u napadu je dodavanje lopte slobodnom igraču i kretanje igrača bez
lopte u poziciju za zabijanje koševa. Brzo kretanje napadačkog igrača koji je
bez lopte naziva se cut (rezanje). Dozvoljeni način da se protivnička obrana
onesposobi na način da se tijelom zaštiti playmaker napadačke momčadi je screen
ili pick, što se u hrvatskom jeziku jednostavno prevodi kao blok. Igrač koji
tijelom blokira braniča ne smije se micati, jer u protivnom momčad koja napada
gubi posjed lopte. Čitava strategija se razvila iz bloka - pick and roll - u
kojem igrač radi blok i omogućuje svom playmakeru napredak prema protivničkom
košu. Momčadi imaju spremljene strategije koje se dogovaraju na treninzima, sve
u svrhu nepredvidljivosti poteza momčadi u napadu. Za odabiranje strategije
najčešće je zadužen playmaker.

Obrambene i napadačke strategije i pozicije predmet su gotovo svakoga time-outa
kojeg treneri uzimaju. Razlog za to je najčešće neučinkovitost pojedine
strategije i prelazak na novu strategiju, za koju trener vjeruje da će donijeti
više uspjeha u napadu momčadi.

Igrač bi trebao biti okrenut licem prema košu s nogama raširenima do širine
ramena, koljenima lagano savijenima i ravnim leđima. Igrač drži loptu prstima u
dominantnijoj (jačoj) ruci malo iznad glave, dok slabija ruka igraču koristi za
pridržavanje lopte. Za ciljanje prema košu igračev lakat mora biti pod pravim
kutom, a dlan okrenut prema košu. Lopta se puca na način da se koljena prvo
saviju, a zatim izravnaju, dok se ruka kojom se puca također izravnava; lopta se
ispušta iz dlana nakon što dlan napravi potpuni pokret prema dolje. Kada se
zaustavi ruka kojom se puca nakon ispuštanja lopte, to se naziva follow-through,
a koristi se za postizanje veće preciznosti. Slabija ruka prilikom šuta služi
samo za pridržavanje lopte i njeno bolje usmjeravanje prema košu, ne za
pojačavanje šuta.

Igrači često pokušavaju zavrtiti loptu prema nazad (backspin) s namjerom
ublažavanja njenog učinka na obruč. Idealna putanja varira, no većina trenera
savjetuje igračima luk. Igrači pucaju najčešće izravno u koš (unutar obruča), no
uvelike se koristi i tabla za preusmjeravanje lopte u koš i postizanje šuta

Dva najčešća udarca su udarac s mjesta (opisan iznad) i skok-šut. Šut s mjesta
se izvodi s mjesta iz uspravne pozicije, te oba stopala čvrsto stoje na podu.
Ovakav šut koristi se najviše kod slobodnih bacanja. Skok-šut, pak, izvodi se
prilikom skoka, najčešće u trenutku kada je šuter između skoka i pada, dakle, u
trenutku mirovanja. To omogućuje daleko veći domet šuta i nadskok braniča koji
pokušava blokirati šut. Lopta se mora ispustiti iz ruke (nije obavezno pucati,
već se može i dodati) prije ponovnog dodira stopala i poda. U protivnom sude se
koraci i momčad gubi posjed lopte.

Još jedan uobičajeni šut naziva se polaganje. Ovaj šut zahtijeva od igrača malu
udaljenost između koša i samog igrača, a šut uključuje skok i lagano ispuštanje
lopte od table u koš. Verzija polaganja koja ne uključuje dodir lopte s tablom
naziva se finger roll. Šut koji najviše zadovoljava publiku je zakucavanje, kod
kojega igrač koji ima loptu skače visoko i ispušta loptu prema dolje rukom
dodirujući obruč nakon što lopta uđe kroz obruč. Potpuno promašeni šut kod
kojega lopta ne dira niti tablu niti obruč naziva se air ball.

Dodavanje s mjesta naziva se dodavanje s prsa. Lopta se dodaje izravno s prsa
dodavača prema prsima suigrača koji prima loptu. Dobro izvedeno dodavanje s prsa
uključuje pomak palca na objema rukama u svrhu povećavanja brzine lopte i
onemogućavanje obrambenim igračima da ukradu loptu.

Još jedan način dodavanja je dodavanje od poda. Kod ovakvoga dodavanja lopta se
upućuje iz ruku dodavača, te na dvije trećine puta prema suigraču odskoči od
poda. Lopta koja odskoči od poda putuje sporije od dodavanja s prsa, no obrani
je teže presjeći i ukrasti loptu zbog nepredvidljivije putanje i činjenice što
je namjerno udaranje lopte prekršaj i gubitak posjeda nad loptom. Upravo radi
toga igrači koji napadaju koriste dodavanje od poda.

Lopta se može dodati odmah nakon skoka. To se naziva outlet pass, a kod toga
dodavanja igrač odmah nakon što primi loptu dodaje ju suigraču.

Dribling je čin u košarci kojim se lopta stalno odbija od poda, što je obavezno
ako igrač želi napredovati s loptom u posjedu. Prilikom driblanja igrači guraju
loptu prema podu i izbjegavaju nježno bacanje, što otežava braničima krađu
lopte, a igraču koji vodi loptu omogućava veću kontrolu. Kada igrač dribla pored
protivnika mora imati moć driblanja objema rukama, jer će u protivnom protivnik
lakše ukrasti loptu. Dobri dribleri driblaju nisko nastojeći skratiti put lopte
od ruke do poda, također u svrhu onemogućavanja protivnika da ukrade loptu.

Nadalje, dobri dribleri često driblaju iza svojih leđa, kroz noge i mijenjaju
ruku kojom driblaju na način da zbune protivnika i potencijalno, na sramotu
braniča, zbune ga toliko da on padne (ankle breaker). Nadareni igrač dribla bez
gledanja. To omogućuje dribleru prodor prema košu, posvećivanje pažnje
suigračima i eventualno dodavanje lopte, te bolju kontrolu nad pokretima
protivnika koji mu, podrazumijeva se, stalno pokušava ukrasti loptu.

Na profesionalnoj razini košarke, većina igrača je viša od 1.90 m, a većina žena
je viša od 1.75 m. Za playmakere i šutere, za koje je koordinacija pokreta od
presudne važnosti, poželjno je da budu niski ili barem niži od protivnika.
Gotovo svi centri (uključujući i krilne centre) u svim profesionalnim ligama
viši su od dva metra, dok pravi centri u pravilu nisu niži od 2.10 m. Najviši
igrači u NBA, Manute Bol i Gheorghe Muresan, bili su visoki 2.31 m. Trenutačno
je u NBA najviši Yao Ming, koji je visok točno 2.29 m.

Najniži igrač u NBA ikad bio je Mugsy Bouges sa samo 1.60 m. Bilo je još niskih
igrača u NBA, kao naprimjer Spud Webb, koji ima samo 1.70 m. No, ono što njega
čini posebnim je mogućnost skoka u visinu od 1.07 metara, što mu omogućuje
zakucavanje. Trenutačno najniži igrač u NBA je Earl Boykins. Dok je niskim
igračima mana što ne mogu blokirati šut protivnika, od presudne su važnosti u
napadu, gdje njihova pokretljivost i mogućnost probijanja prema košu omogućuje
momčadi nekoliko laganih koševa po utakmici.

Razne vrste košarke aktivnosti su čija je osnova košarka. U tim vrstama košarke
koriste se uobičajene košarkaške sposobnosti i potezi, kao i oprema, koja se
primarno sastoji od lopte i koša. Neke vrste oslanjaju se gotovo u potpunosti na
pravila košarke, dok neke druge imaju sasvim drugačija pravila. Ipak, najviše
vrsti košarke igra se bez sudaca i strogih pravila.

Najuobičajenija vrsta košarke je ona u kojoj se igra na samo jednoj polovici
terena. Koristi se samo jedan koš, a kada se promijeni posjed lopte, lopta mora
biti izvedena izvan luka od 6.25 m (međunarodna košarka) ili 7.24 m (NBA).
Ovakva košarka zahtijeva manje kardiovaskularne izdržljivosti i kondicije,
budući da igrači ne moraju stalno trčati na dvije polovice terena. Također, kada
se igra košarka na samo jednoj polovici terena, to omogućuje nekim drugim
igračima igranje na suprotnom košu, što je idealno za druge igrače koji žele
igrati.

Popularna verzija košarke na pola terena je do 21. Šutevi unutar luka koji inače
vrijede dva poena vrijede jedan poen, a trica vrijedi dva poena. Igrač koji
zabije koš u rjeđim i dužim verzijama dobiva tri slobodna bacanja koja, ako se
sva tri ubace, vrijede dodatni poen. Ako igrač promaši koš, a protivnik ubaci
loptu u koš dok lopta još nije dodirnula pod, igraču koji je prvotno promašio
oduzimaju se svi poeni. Izuzetak je ako je igrač koji je promašio imao 15 ili
više poena; tada se poeni vraćaju na 15. Igrač koji prije dođe do 21 je
pobjednik, a ako igrač s 20 dođe na 22, poeni mu se vraćaju na 15.

Ostale vrste uključuju streetball i jedan na jedan (one-on-one). Tada se obično
igra na samo četvrtini terena u jedan koš. Takva vrsta košarke tjera igrače na
driblinge i spektakularne poteze, kao i na više momčadske igre. Sve ove vrste
košarke mogu se igrati na parketu (u dvorani), no češća je igra na asfaltnom
podu izvan dvorane.



https://hr.wikipedia.org/wiki/Gluten

Gluten (lat. ljepilo, više poznat pod nazivom kao pšenični gluten) je ljepljiva,
elastična bjelančevinasta tvar koja se nalazi u pšenici (žitu), brašnu, raži,
ječmu, piru, te zobi koja je često kontaminirana zbog toga što se najčešće
uzgaja uz pšenicu. Gluten čini tijesto ljepljivim i on daje elastičnost tijestu
od sviju žitarica.

Osim u spomenutim žitaricama, gluten se nalazi svuda oko nas, sadrži ga većina
proizvoda – pizza, tjestenina, spirulina, industrijska hrana, pa čak i ruževi za
usne.

Bjelančevina gluten se sastoji od dvije frakcije: glutenina i glijadina. Kod
pojedinih ljudi postoji genetska sklonost ka nepodnošenju glutena, odnosno
njegove frakcije glijadina, koja se iskazuje kao glutenska enteropatija.

Bolest netolerancije na gluten naziva se celijakija. No, osim toga, brojni
znanstvenici dolaze do zaključka kako je oštećenje probavnog trakta uslijed
nepodnošljivosti glutena uzrok autoimunim bolestima, kao što su na primjer
dijabetes tipa 1, lupus, poremećen rad štitnjače i dr. Procjenjuje se da 9 od 10
osoba koje ne podnose gluten ne znaju za to.



https://hr.wikipedia.org/wiki/Engleski_jezik

Engleski jezik (ISO 639-3: eng), jedan od dva jezika engleske podskupine
zapadnogermanskih jezika kojim govori preko 328.008.000 milijuna ljudi, a
poznaje ga 508,000,000 širom svijeta, od čega većina živi na području UK-a
(55.000.000; 1984)), SAD-a (210.000.000; 1984), Australija (15.682.000; 1987),
Novi Zeland (3.213.000; 1987), Irska (2.600.000; 1983), Zimbabve (375.490;
1969), Singapur (227.000; 1985), Liberija (69.000; 1993), Izrael (100.000;
1993), etc. U svakoj od nabrojanih država govori se zasebna nacionalna
standardna varijanta engleskog jezika i svaka ima određene jezične posebnosti
koje su zabilježene i u kodificirajućim knjigama pojedine države (rječniku,
gramatici i pravopisu). Stoga se engleski jezik u sociolingvistici klasificira
kao policentrični standardni jezik, kakvi su i drugi veći europski jezici.

Engleski jezik je nastao iz jezika germanskih plemena koja su se u kasnom starom
vijeku naselila na jugoistoku otoka Velike Britanije. S razvojem britanskog
kolonijalnog carstva, u područjima koja je kolonizirala njen je jezik postajao
dominantan, a često i službeni. U Sjedinjenim Američkim Državama na saveznoj
razini ne postoji službeni jezik, ali de facto službeni jezik je engleski. U
Kanadi se, osim u Quebecu gdje je dominantniji francuski, također govori
engleski. Jezici indijanskih plemena koja su živjela u Sjevernoj Americi su
skoro izumrli, kako su dotična plemena raseljena u rezervate i pri tome bitno
reducirana, a praktično svi njihovi pripadnici asimilirani u današnju
civilizaciju.

Sličan proces zbivao se za vrijeme kolonizacije Južnoafričke Republike,
Australije te Novog Zelanda, s istim posljedicama. Najrašireniji je jezik na
svijetu poslije kineskog, španjolskog i hindskog jezika.

Za razliku od hrvatskog i većine slavenskih jezika engleski je tijekom
povijesnog razvoja gotovo izgubio deklinaciju imenica i pridjeva:

Engleski za većinu riječi ima tzv. povijesni pravopis koji je uglavnom fiksiran
u vrijeme izuma tiskarstva pa je zbog jezičnih promjena teško predvidjeti
izgovor riječi na temelju zapisanog oblika. Također, u engleskom postoje neki
glasovi kojih nema u hrvatskom jeziku, primjerice suglasnik /ð/ u riječi the i
veći broj samoglasnika i dvoglasa.



https://hr.wikipedia.org/wiki/Boris_Dvornik

Boris Dvornik (Split, 16. travnja 1939. - Split, 24. ožujka 2008.), hrvatski
kazališni, televizijski i filmski glumac, redatelj i scenarist. Bio je jedan od
najvećih predstavnika hrvatske kinematografije.

Boris Dvornik je rođen 16. travnja 1939. u Splitu u obitelji drvosječe. Svoj
talent za glumu otkrio je u djetinjstvu, dok je nastupao u dječjim predstavama.
Nakon školovanja za električara, počeo se profesionalno baviti glumom. Završio
je Srednju glumačku školu u Novom Sadu, a kasnije se upisao na Kazališnu
akademiju Sveučilišta u Zagrebu.

Na filmu je debitirao 1960. godine u filmu Francea Štiglica Deveti krug, s
tematikom holokausta. Glumio je mladića koji za vrijeme rata pokušava spasiti
mladu Židovku oženivši se njome. Nakon filma stekao je veliku popularnost, koju
potom učvršćuje igrajući suvremene likove u komedijama Martin u oblacima (1961.)
i Prekobrojna (1962.) Branka Bauera. Ovo je načinilo od Borisa Dvornika jednu od
velikih zvijezda kinematografije bivše Jugoslavije, slično Ljubiši Samardžiću,
Mileni Dravić i Velimiru Bati Živojinoviću (s kojim je kasnije razvio blisko
prijateljstvo).

Do sredine 1960-ih godina Dvornik je nastupao uglavnom u komedijama, a od 1966.
godine počinje se s velikim uspjehom pojavljivati i u filmovima s tematikom iz
Narodnooslobodilačkog rata. Za uloge u filmovima Most (Hajrudin Krvavac, 1969.)
i Kad čuješ zvona (Antun Vrdoljak, 1969.) nagrađen je Zlatnom arenom na
festivalu u Puli. Za ulogu u ratnom filmu U gori raste zelen bor (Antun
Vrdoljak, 1971.) i za ulogu šofera-zavodnika u Opkladi (Zdravko Randić, 1971.)
osvojio je Srebrnu arenu. Nastupio je u više od 40 dugometražnih igranih filmova
(nerijetko je nastupao i u kratkometražnim), u mnogim televizijskim dramama i u
više televizijskih serija.

Zenit popularnosti Borisa Dvornika je došao 1970-ih ulogom Roka Prča u kultnoj
seriji "Naše malo misto", a potom i ulogom brijača Meštra u seriji "Velo misto".
Nakon što je stekao status jednog od napriznatijih glumaca bivše Jugoslavije,
Boris Dvornik uglavnom je radio u Hrvatskom narodnom kazalištu u svom rodnom
Splitu.

Velimir Bata Živojinović i Dvornik su se 1991. odrekli jedan drugoga u nizu
otvorenih pisama, u gesti koja je bila viđena kao simbol raspada SFRJ. Godine
2004. objavljeno je da su se njih dvojica pokušala pomiriti, a javno pomirenje
bilo je 2006. putem video linka između Splita i Beograda. Živojinović je izjavio
da "poslednjih godina nije bilo mržnje između nas", a Dvornik se nadovezao da je
to bio "samo nesporazum".

Tijekom godina Boris Dvornik je razvio blisko prijateljstvo s Antunom
Vrdoljakom. On ga je nagovorio na sudjelovanje u politici, te je na izborima
1992. kao kandidat Hrvatske demokratske zajednice izabran u Hrvatski sabor, iz
kojeg se uskoro povukao.

Posljednjih godina Dvornikova karijera patila je od posljedica moždanog udara i
njegovog alkoholizma, koji se manifestirao u nizu incidenata, od kojih je
najpoznatiji napad na promatračicu GONG-a na hrvatskim predsjedničkim izborima
2005.

Dva sina Borisa Dvornika - Dean i Dino Dvornik - poznati su hrvatski glazbenici.
Sin Dino Dvornik bio je jedan od najvećih predstavnika hrvatske glazbene
umjetnosti.

Boris Dvornik je umro 24. ožujka 2008. u svom splitskom domu od srčanog udara.
Pokopan je tri dana kasnije na groblju Lovrinac, uz nazočnost više tisuća ljudi.



https://hr.wikipedia.org/wiki/Bjelovar

Bjelovar je grad u Hrvatskoj, središte Bjelovarsko-bilogorske županije i
Bjelovarsko-križevačke biskupije. Jedan je od mlađih gradova u Hrvatskoj, nastao
1756. godine, odlukom carice Marije Terezije. Planski je građen kao poligon i
upravno sjedište Križevačke i Đurđevačke graničarske pješačke pukovnije. Ima
pravilnu kvadratnu strukturu ulica u središtu grada. U gradu postoji
višestoljetna tradicija proizvodnje mlijeka i sireva pa se Bjelovar ponekad
naziva i „gradom sira”. Rukometni klub Bjelovar osvojio je naslov europskog
prvaka 1972. i desetak naslova prvaka države.

U izvorima na njemačkom jeziku naziva se Belowar, mađarski Belovár, kajkavski
Belovar.

Grad Bjelovar obuhvaća 31 naselje (stanje 2006.), to su: Bjelovar, Breza,
Brezovac, Ciglena, Galovac, Gornji Tomaš, Gudovac, Klokočevac, Kokinac,
Kupinovac, Letičani, Mala Ciglena, Malo Korenovo, Novi Pavljani, Novoseljani,
Obrovnica, Patkovac, Plavnice Gornje, Plavnice Stare, Prespa, Prgomelje,
Prokljuvani, Puričani, Rajić, Stančići, Stari Pavljani, Tomaš, Trojstveni
Markovac, Veliko Korenovo, Zvijerci i Ždralovi.

Grad Bjelovar je smješten na visoravni u južnom dijelu Bilogore (Sjeverozapadna
Hrvatska) na 135 metara nadmorske visine. Bjelovar je sjedište
Bjelovarsko-bilogorske županije, ali i prirodno, kulturno i političko središte
ovog kraja.

Bjelovar je i prometno raskrižje u ovom kraju. Sijeku ga ceste od Zagreba za
Osijek, zatim iz Varaždina i Koprivnice preko Čazme do Ivanić Grada i
auto-ceste, a preko Daruvara na jednu stranu vode, za Viroviticu, a na drugu
stranu za Pakrac i Lipik. Započela je i izgradnja brze ceste Zagreb - Bjelovar -
Virovitica, koja će Bjelovar još bolje povezati sa Zagrebom, ali će biti i
snažan poticaj razvoju gospodarstva. Do sada je dovršena dionica Zagreb -
Vrbovec.

Grad Bjelovar zauzima ukupnu površinu od 191,9 km2, a administrativno obuhvaća
još 31 naselje. Na tom prostoru danas živi oko 42.000 stanovnika.

Sa sjeveroistočne strane Bjelovara nalazi se duga i niska gora Bilogora, čija je
prosječna visina od 200 do 250 m nadmorske visine.

Bjelovar se smjestio u sjeveroistočnom rubnom dijelu plodne lonjsko-ilovske
zavale, podno jugozapadnih obronaka Bilogore. Položen je između rječica
Bjelovarske i Plavničke. Područje lonjsko-ilovske zavale nalazi se između 120 i
160 m nadmorske visine.

Visoravan je nastala plitkim nadsvođenjem, no pri njenom oblikovanju sudjelovali
su i rasjedni procesi. Tlo se sastoji od pliocenskih pjeskuljastih lapora i
pješčanika s mjestimičnim manjim naslagama lignita. Starije kamenje nigdje ne
dopire do površine. Kristalinske stijene su otkrivene u dubokim bušotinama.

Grad Bjelovar je klimatski prijelazan prostor umjereno kontinentalnih obilježja.
Zime u ovom prostoru su umjereno hladne, a ljeta su topla. Pretežno je povoljan
godišnji raspored padalina, a iznosi oko 900 mm godišnje. Godišnji je prosjek
relativne vlažnosti 80 %.

Od vjetrova puše sjevernjak, koji je karakterističan za zimu, a istočnjak
postaje jači u proljetnim mjesecima i vrlo je hladan, a može puhati i nekoliko
dana neprekidno. Ljetni vjetar koji puše od lipnja do kolovoza je južni, topao,
te povećava relativnu vlažnost i prethodi kiši.

Područje Grada Bjelovara, prema popisu stanovništva iz 2011. ima 40.276
stanovnika.

S obzirom na materinski jezik, 39.283 ili 97,53% izjasnilo se, da im je
materinski jezik hrvatski. Prema vjeri, 34.900 ili 86,65% izjasnilo se
rimokatolicima, 2.329 ili 5,78% pravoslavcima, 87 ili 0,22% muslimanima, nisu
vjernici i ateisti 1449 ili (3,60%)

Gradonačelnik je Antun Korošec, koji je naslijedio Đurđu Adlešič, nakon što je
postala potpredsjednica vlade. Zamjenici gradonačelnika su Đurđica Ištef Benšić
i Ante Topalović. Gradsko poglavarstvo broji 9 članova, osim troje navedenih,
čine ga i Višnja Biljan, Ljerka Ožegović, Antun Šafarić, Ksenija Matuš,
Krunoslav Nemet i Dinko Klasan. Gradsko vijeće Grada Bjelovara ima 29 članova.
Radna tijela gradskog vijeća sastoje se od 3 komisije i 12 odbora. Na području
Grada Bjelovara osnovano je 38 mjesnih odbora (9 u samom gradu).

Najstarija nalazišta iz mlađeg kamenog doba pronalazimo u prigradskom naselju
Bjelovara, Ždralovima, gdje se tijekom gradnje podruma za kuću Josipa Horvatića
pronašlo zemunice. Iskopine su prepoznate kao dio Starčevačke kulture (oko 5000.
– 4300. pr. Kr.). Nalazište je identificirano kao najzapadnije za taj tip
neolitičke kulture, naziva se Ždralovi facies odnosno »Starčevo – Final«. Oko
Bjelovara pronađena su nalazišta Korenovske kulture, Sopotske kulture, Lasinjske
kulture i Vučedolske kulture.

Područje grada i županije u vrijeme Rimskog carstva nazivalo se Panonija savia
sa sjedištem u Sisku gdje je bila kovaćnica novca koji se dandanas pronalazi na
području grada. Osim novca nađeni su razni artefakti iz antičkog doba. Rimski
vojnik nakon odsluženja vojne službe kao mirovinu dobivao je kuću i zemljišni
posjed ćiji ostatci se također nalaze u samom gradu i okolici. Te kuće nazivale
su se Ville rustice.

Vrlo je malo pisanih tragova u vremenu između raspada zapadnog rimskog carstava
476g tj 5.st i 11.st. Život lokalnog stanovništva pred najezdama i upadima
Tatara sa sjeveroistoka seli se u močvare gdje grade gradine(mali posjedi) tj
gradišta sa obranom oslonjenom uglavnom na konfiguraciju terena te vodenim
opkopima.

Već krajem 14. početkom 15. stoljeća u ovom gusto naseljenom području nalaze se
mnogi plemićki i crkveni posjedi. Ti posjedi nalazili su se tu i ranije(župa
Rovišće vodi dokumentaciju od početka 11.st) no o tome nisu vođeni zapisi jer je
stanovništvo i vlastela uglavnom bilo nepismeno. Tek crkvenom reorganizacijom iz
pustinjačkog u feudalni tip uređenja grade se župe,samostani(poput onog iz
streze kod Pavlin kloštra ili Dobre kuće kod Daruvara) koji vode zapise i
dokumentaciju o ovom kraju. U neposrednoj blizini današnjeg Bjelovara nalaze se
crkvene župe u Korenovu, Velikim Sredicama, Pavljanima, Međurači i Novoj Rači.
Pavlini iz samostana Streze obogaćivali su duhovni život.

U to doba može se smjestiti začetak Bjelovara, koji se prvi put spominje u
zapisu katoličkog samostana iz Streze 1413. godine. Te u još nekim ispravama iz
15-og stoljeća. Jezik kojim se govori je slavenski narječje kajkavsko,pismo je
latinsko a vjera katolička.

Nadiranjem Osmanlija u 15. i 16. stoljeću ovaj kraj postaje granično područje
ljudski i materijalno opustošenih hrvatskih krajeva te neprestano prelazi iz
ruke u ruku. Stanovništvo se razbježalo i život se uglavnom odvija u malim
utvrdama duž nestalne granice s Osmanlijama. Tada je na području Varaždinskog
generalata osnovana proslavljena 16. pješačka pukovnija. Prvi zapovjednik te
slavne pukovnije bio je 1538. godine Nikola Jurišić od Kisega. U velikom
ratovanju 1591. do 1594. godine hrvatska je vojska konačno zaustavila prodiranje
Osmanlija. Nakon poraza kod Siska bili su potisnuti iz Posavine. Širok pojas
zemlje od Moslavine i Čazme do Drave ponovno je u hrvatskim rukama. Podižu se
nove utvrde i počinje naseljavanje i oživljanje Krajine. Jedna od utvrda bio je
i Bjelovar. U pismu križevačkog generala Ivana Herbersteina 1666. godine
dvorskom ratnom vijeću spominje se "G'schloss Bellovar" oko kojega su se vodili
bojevi s doseljenim Vlasima. Slavonska krajina je u 16. i 17. stoljeću bila
razdijeljena u četiri kapetanije - Križevci, Ivanić, Koprivnica i Đurđevac, a
svaka kapetanija u vojvodstva. Jedan je časnik kao zapovjednik vojvodstva s
vojnicima stanovao u utvrdi Bjelovar. Te su četiri kapetanije spojene 1749.
godine u dvije pukovnije: 5. križevačku i 6. đurđevačku, koje su se sto godina
kasnije, 1872. godine, ponovno spojile u 16. varaždinsku pješačku pukovniju.
Zapovjednik te nove pukovnije bio je pukovnik Peter Csikos von Sessia, otac
slavnoga hrvatskog slikara Bele. Ta je pukovnija 1919. godine preimenovana u 42.
bjelovarski pješački puk.

Krajem 17. i polovinom 18. stoljeća posvuda su u Vojnoj krajini zaredale bune
Vlaha zabrinutih za svoja prava i obveze potvrđenih od Austrije 1630g ugovorom
zvanim Status Vlahis,naime,ukazom od 1732 više se ne koristi naziv Vlah nego
Krajišnik. Zadnja Vlaška pobuna poznatija kao Severinska buna, dobrano je
uzdrmala Varaždinski generalat, krvavo je započela u siječnju 1755 te ugušena
nekoliko tjedana kasnije. Nekoliko godina ranije Marija Terezija odredila da se
u središtu krajiških pukovnija sagradi snažno vojno uporište(upravno
središte,vojarna,poligon,sud,zatvor te popratni sadržaji) - Novi Varaždin.

Prema zamisli generala Filipa Becka graničari su već 1756. godine počeli graditi
novi grad. O tome Baltazar Adam Krčelić u svojim Annuama piše:

Beck je, ne osvrćući se na pritužbe i prigovore, bjelovarsku utvrdu sagradio na
visoravni okruženoj močvarama koje su ipak pružale sigurnost. Grad je sagrađen
gotovo u jednome dahu. Na poziv vojne uprave, iz Marče kod Ivanić-Kloštra u
Bjelovar su došli češki redovnici pijaristi, braća Hubert i Ignacije Diviš 1761.
godine. Osnovali su školu za djecu vojničkih časnika i građana. U početku je
bilo samo 5 učenika, a nastava se održavala na njemačkom jeziku. Budući da je u
gradu bila samo kapelica, odlučili su sagraditi crkvu. Gradnja je počela 1765.
Zagrebački biskup Josip Galjuf posvetio je crkvu 15. listopada 1775. na blagdan
sv. Terezije Avilske, po kojoj je crkva nazvana. Ispod crkve u podzemnim
hodnicima su osigurana mjesta za šezdeset grobova, ali je u njima pokopano malo
ljudi.

Narodna nošnja na bjelovarskom području bila je najjednostavnija i najasketskija
u cijeloj Hrvatskoj, zbog stalne opasnosti od napada Osmanlija i siromaštva
stanovnika. Uz to, život žena bio je težak, zbog nedostatka muškaraca koji su
bili u ratu pa nije bilo vremena za raditi ukrase na nošnjama. Odjeća je bila
jednaka za svakodnevne i svečane prilike, jednaka za odrasle i djecu. Bila je
jednostavna, bijele boje izrađena od lana s crnim prslukom. Žene su nosile
bijele marame, a muškarci crne šešire.

Godine 1782., proradila je tvornica svile, koja je imala 36 tkalačkih stanova.
Car Josip II. bio je u posjetu 19. travnja 1783. godine. Pregledao je garnizone
i odsjeo u kući generala baruna Krefelda u današnjoj Ulici Petra Zrinskoga.

Pošta je osnovana 1805. Pukovnik Grüber zasadio je drvored platana dužinom
sjevernog bedema nekadašnje tvrđave, koje i danas postoje u današnjoj Ulici dr.
Ivše Lebovića. U najstarije kulturne ustanove ubrajaju se čitaonica i knjižnica
osnovane 1832. Tamo su se održavali plesovi i zabave. Prva tiskara je proradila
1859. godine. Kada je 1871. godine ukinuta Vojna krajina, Bjelovar je postao
sjedište Bjelovarsko-križevačke županije. Prvi župan bio je Ivan Vitez Trnski.
Tri godine kasnije, 1874. Bjelovar je proglašen slobodnim kraljevskim gradom
odlukom bana Ivana Mažuranića i dobiva svoj grb, na kojem je gradska utvrda
(čardak) ispred koje je graničar i tri posječena hrasta. Šumarski stručnjak
Josip Ettinger osnovao je rasadnik Šljukingon za uzgoj šumskih sadnica i voća.
Gimnazija je osnovana 1876. godine, a ženska i stručna škola 1898. godine.
Potres je oštetio crkvu sv. Terezije Avilske 1880. godine, a osam godina kasnije
popravio ju je arhitekt Hermann Bolle. Preuređeno je groblje 1880. godine, tako
da su katolički, pravoslavni i židovski dijelovi groblja spojeni u jednu
cjelinu. Godine 1887. započelo je raditi prvo poduzeće suhomesnate robe i masti
„Josip Svoboda”, a sušionica cikorije „Franck” 1900. godine, koja je bila jedina
tvornica cikorije u Austro-Ugrarskoj. Željeznička pruga Bjelovar - Križevci
otvorena je 1894., pruga Bjelovar - Kloštar Podravski 1900. te pruga do
Garešnice i Grubišnog Polja 1913. godine. Grad je imao najveći porast
stanovništva od 1880. do 1900. godine.

Na početku 20. stoljeća, izgrađeno je mnogo ustanova i kuća, pretežno u stilu
secesije. Gimnazija je izgrađena 1901. godine. Poznati zagrebački arhitekt
Dionis Sunko projektirao je zgradu Hrvatskog sokola, koja je završena 1912.
godine, a sljedeće godine je izgrađena sinagoga, rad arhitekata Honisberga i
Deutscha.

Josip Broz Tito boravio je i radio u Velikom Trojstvu kraj Bjelovara od 1922. do
1925. godine. Utjecao je na radnički pokret i djelovanje komunističke partije.
Bio je član Okružnog komiteta partije za Bjelovar 1924. gdoine. Nakon njegovog
odlaska u Kraljevicu 1925. godine, nije bilo aktivnosti komunista sljedećih 10
godina.

Početkom 20. stoljeća, radnici u tvornicama imali su teške uvjete rada. Veliki
štrajk dogodio se 12. lipnja 1932. godine, kada su štrajkali radnici tvornice
“Smev” te mlinarski radnici. Štrajk je trajao 4 tjedna, a sudjelovalo je oko 230
radnika.

Bjelovarski ustanak dogodio se 1941. Hrvati u kraljevskoj jugoslavenskoj vojsci
nakon izbijanja II. svjetskog rata masovno počinju otkazivati poslušnost. Dana
8. travnja 1941. otvoreno su se pobunili 108. pješadijski puk u Velikom Grđevcu
i 40. dopunski puk u Severinu, koji su bili u sastavu Slavonske divizije
jugoslavenske vojske sa sjedištem u Bjelovaru. Uz pomoć Hrvatske seljačke
zaštite zauzimaju žandarmerijsku postaju u Garešnici i stižu u Bjelovar te
pružaju podršku gradonačelniku dr. Juliju Makancu. U sukobu žandara i vojske,
poginula su dva hrvatska pobunjenika, a tri su ranjena. Nakon toga se gradska
vlast pridružuje pobuni, te je srušena jugoslavenska kraljevska vlast. Sljedećih
dana su žandari i oficiri iz osvete, ubili 28 civila u predgrađu Bjelovara i u
selu Donji Mosti.

Dana 28. travnja 1941. godine, ustaše su ubili oko 200 Srba u Gudovcu kraj
Bjelovara. Nijemci su već u to vrijeme preuzeli civilnu i vojnu vlast u gradu.
Uhitili su i zatvorili ustaše, koji su sudjelovali u pokolju te zabranili nove
slične akcije. U II. svjetskom ratu stradao je velik broj Židova iz Bjelovara.
Sinagoga je kasnije pretvorena u Narodno kazalište, a sada je Dom kulture. Od
početnog interijera, ostala je samo Davidova zvijezda.

Početkom Drugog svjetskog rata, na čelu komunista u Bjelovaru bio je Kasim
Ćehaić Turčin. Uhvaćen je i strijeljan na Vojnoviću 19. prosinca 1941. godine.
Naslijedio ga je Grga Jankes, koji je sudjelovao u nastanku bjelovarskog,
bilogorskog, moslavačkog i kalničkog partizanskog odreda. Poznatiji partizani
bjelovarskog kraja bili su Petar Biškup Veno, Mojica Birta Zec, Emilija Holik,
Milan Bakić Baja i dr.

U središnjem parku 1943. godine, postavljen je paviljon od bračkog kamena po
nacrtu bjelovarskog arhitekta Zdenka Strižića.

Američki ratni zrakoplovi bombardirali su grad 28. veljače 1945 godine.
Partizani su zaposijeli grad 5. svibnja 1945. godine. Na području grada bilo je
nekoliko logora. Poražene snage NDH-a i izbjegli hrvatski civili nakon izručenja
Jugoslavenskoj armiji kraj Bleiburga 15. svibnja 1945., pri povratku prolazili
su "Križnim putem" i kroz Bjelovar, gdje su izvršene masovne likvidacije. Dio
ljudi je pogubljen u šumama Lug i Trnovka. Ubijena su i dva mlada franjevca
Sebastijan Šantalab i Ferdo Gassmann. U Bjelovaru je u Drugom svjetskom ratu
poginulo 518 ljudi, a neposredno nakon rata ubijeno je još 471 .

Gradski muzej osnovan je 1949. godine. U početku je zbirku sakupljao učitelj
Rade Kovač, a Ivan Barešić je najviše pridonio razvoju muzeja. Nakon II.
svjetskog rata, Bjelovar je postao sjedište Zajednice općina u koju su pripale
općine: Bjelovar, Čazma, Garešnica, Grubišno Polje, Daruvar, Koprivnica,
Križevci, Đurđevac, Virovitica i Pakrac. Kotar Bjelovar je 1955. obuhvaćao bivše
kotarske NOO Bjelovar, Bulinac, Čazma, Hercegovac, Ivanska, Kapela, Rovišće,
Veliki Grđevac i Veliko Trojstvo. Izgrađen je niz industrijskih pogona
prehrambeno-poljoprivredne ("Koestlin", "5. maj", "Sirela" i dr.),
šumarsko-drvne (Šumsko gospodarstvo "Mojica Birta", DI "Česma") i
metaloprerađivačke industrije ("Tomo Vinković", TAD, "Tehnika"). Rukometni klub
"Partizan" Bjelovar osvajao je naslove državnog prvaka devet puta te naslov
Prvaka Europe u sezoni 1971./'72.

Vojarna "Božidar Adžija" na Vojnoviću u samom gradu i objekti JNA u okolici
Bjelovara bili su blokirani i napadnuti od strane hrvatskih snaga, jer se 265.
mehanizirana brigada na čelu s pukovnikom Rajkom Kovačevićem nije željela mirno
predati. Planom "Bilogora" HV je 29. rujna 1991. napala i zauzela vojarnu.
Skladište se našlo u okruženju i pod napadom. Nakon kraće borbe, major Milan
Tepić je naredio vojnicima, da se predaju, a sam je ostao u skladištu. Prilikom
ulaska hrvatskih snaga u objekt, u 10 sati i 17 minuta, 29. rujna, aktivirao je
eksploziv i uništio skladište, u kojem se nalazilo 170 tona eksplozivnih
sredstava. U eksploziji je i sam poginuo, kao i još 11 hrvatskih vojnika. Major
Milan Tepić u Srbiji se slavi kao ratni heroj, po njemu su nazvane ulice u
Beogradu, Novom Sadu i Banjaluci. Tijekom 29. rujna 1991., trajao je oružani
sukob oko vojarne. Bilo je razmjene pješačke i minobacačke vatre. Jedan od
tenkova napustio je vojarnu i pucao po kućama oko vojarne, koje su pri tome jako
oštećene. Više minobacačkih granata palo je i na crkvu sv. Terezije Avilske pri
čemu su poginule tri žene. Oko 19 sati, hrvatska vojska zauzela je vojarnu, pri
čemu su ubijeni pukovnik Rajko Kovačević, potpukovnik Miljko Vasić i kapetan
prve klase JNA Dragiša Jovanović, a ostali vojnici su zarobljeni.

Na području nekadašnje Barutane uređeno je spomen područje. U spomen na
oslobođenje Bjelovara od JNA, kao i na tragičan događaj u kojem je poginulo
jedanaest hrvatskih vojnika, svake se godine na dan 29. rujna u Bjelovaru
održava "Mimohod pobjednika", koji započinje na središnjem gradskom parku, a
završava na Spomen području Barutana.

Godine 1992. vodile su se teške bitke u Bosanskoj Posavinin, jer su u tom dijelu
bile najelitnije postrojbe napadača kako bi očuvale prolaz prema Banjoj Luci.
Dolazak 105. bjelovarske brigade u Slavonski Brod bila je velika pomoć
braniteljima na tom području. Osamnaest pripadnika brigade u tim borbama
izgubilo je život i u znak sjećanja na njih (na inicijativu Udruge udovica
hrvatskih branitelja Domovinskog rata iz Bjelovara), 23. kolovoza 2006. godine,
u Slavonskom Brodu otkriveno je spomen-obilježje na obali Save.

Početkom 21. stoljeća, Bjelovar je dobio prvu ženu gradonačelnicu Đurđu Adlešič,
koja je uspješno upravljala gradom u dva mandata. Zbog funkcije potpredsjednice
Hrvatske Vlade, u njenom drugom mandatu zamijenio ju je Antun Korušec.

Papa Benedikt XVI. utemeljio je Bjelovarsko-križevačku biskupiju sa sjedištem u
Bjelovaru 5. prosinca 2009. godine. Prvim biskupom Bjelovarsko-križevačke
biskupije imenovan je mons. Vjekoslav Huzjak. Biskupija je zaživjela 20. ožujka
2010. godine, izvršenjem bule o osnivanju te ređenjem i preuzimanjem službe
prvog biskupa. Svečano euharistijsko slavlje održano je na Trgu Eugena
Kvaternika uz prisutnost velikog broja biskupa i svećenika iz desetak država.
Glavni zareditelj bio je kardinal Josip Bozanić, nadbiskup i metropolit
zagrebački, uz suzareditelje mons. Marija Roberta Cassarija, apostolskog nuncija
u Hrvatskoj i mons. Josipa Mrzljaka biskupa varaždinskoga. Katedrala je postala
dosadašnja župna crkva sv. Terezije Avilske u Bjelovaru.

Bjelovar je gospodarsko središte Bjelovarsko-bilogorske županije, a nekada
Varaždinskoga generalata Vojne krajine i Bjelovarsko-križevačke županije. Uvjeti
za poljoprivredu, stočarstvo i šumarstvo vrlo su povoljni pa je grad s okolicom,
u tim gospodarskim granama među najrazvijenijima u Hrvatskoj. Tradicija
sajmovanja potječe iz 14. stoljeća, a u 19. i 20. stoljeću, bjelovarski sajam
bio je među najvećima u ovom dijelu Europe. Od 1995. godine, na sajamskom
prostoru Gudovac u predgrađu grada, održava se svake godine međunarodni
stočarski i gospodarski, jesenski i proljetni sajam. U gradu postoji
višestoljetna tradicija proizvodnje mlijeka i sireva pa se Bjelovar ponekad
naziva i „gradom sira”. Izvorni sirevi su: Bilogorac, Podravac, Dimsi itd. U
postupku je proces brandiranja, lokalnih sireva kvargl i graničar.

Srednje škole: U Bjelovaru je opstojala i Mljekarska škola (1955. – 1963.)
isprva kao industrijska škola i kasnije kao srednja stručna škola.

Visoko školstvo Centar za ekonomski studij u Bjelovaru osnovao je Narodni odbor
kotara Bjelovar 8. srpnja 1960., koji je službeno otvoren 23. listopada 1960., a
pohađalo ga je 102. studenta. Ova je ustanova djelovala pod okriljem Ekonomskoga
fakulteta Sveučilišta u Zagrebu, kao samostalno visoko učilište, s vlastitim
financiranjem. Od 1959. do 1963. opstojao je i Centar za izvanredni studij u
Bjelovaru koji je djelovao u okviru Više pedagoške škole u Zagrebu.

Atletika u gradu Bjelovaru datira iz vremena poslije 2. svjetskog rata, kada se
atletika nalazi kao sekcija u sklopu DTO "Partizan" Bjelovar (u DTO "Partizan"
su tada bili prisutni i rukomet, boks, hrvanje i mnogi drugi športovi).

Godine 1962. DTO "Partizan" postaje društvo za sportsku rekreaciju. Djelovanje
atletske sekcije se nastavlja sve do 1980. godine, kada se zbog izvanrednih
rezultata osamostaljuje i postaje atletski klub "Bjelovar". Klub i danas ima
zapaženu ulogu u hrvatskoj kraljici sportova te bilježi vrijedne rezultate. AK
"Bjelovar" je vlasnik 13 državnih rekorda, 31 atletičarka i atletičar iz kluba
je ostvarilo 82 nastupa za reprezentaciju Hrvatske. Na državnim prvenstvima
osvojeno je ukupno 377 medalja: od toga 109 zlatnih, 115 srebrenih i 144
brončane.

Od 2001. godine u Bjelovaru se održava štafetna utrka 4x600m za mlađe juniorke i
juniore, koja se trči oko centralnog gradskog parka. Ova utrka se održava svake
godine u povodu Dana Grada Bjelovara.

Bjelovar je poznat po RK "Bjelovaru", dok je djelovao pod imenom "Partizan" , o
čemu govori naslov europskog prvaka iz 1972. i desetak naslova prvaka države.



https://hr.wikipedia.org/wiki/Trokut

Opseg, tj. zbroj duǉina svih stranica se stoga može računati na tri načina,
koristeći se gore navedenim svojstvima:

U ovoj formuli, a i b su katete pravokutnog trokuta, odnosno stranice trokuta
koje zatvaraju pravi kut. Formula se izvodi iz činjenice da stranice
pravokutnika s jednom dijagonalom pravokutnika čine pravokutan trokut, gdje su
stranice pravokutnika katete pravokutnog trokuta, a dijagonala pravokutnika
hipotenuza pravokutnog trokuta. Na taj način od jednog pravokutnika dobivamo dva
sukladna pravokutna trokuta, pa je i površina dobivenog trokuta dva puta manja
od površine pravokutnika, koja iznosi ab.

Svojstvo kutova trokuta je da se nasuprot većoj stranici nalazi veći kut, a
nasuprot manjoj stranici se nalazi manji kut. Zahvaljujući tom svojstvu možemo
zaključiti puno o trokutima. Npr., kod jednakostraničnog trokuta imamo i sve
jednake kutove 60°, kod jednakokračnog trokuta imamo 2 jednaka i 1 različit kut,
a kod raznostraničnog trokuta imamo tri različita kuta. Zbroj sva tri unutarnja
kuta u trokutu uvijek iznosi α + β + γ = 180°. Zahvaljujući ovom svojstvu
trokuta možemo riješiti neke zadatke, primjerice: Ako je: α=60°, β=80°, γ=?
Primjećujemo da se u zadatku traži treći kut, tj. γ. Ovaj ćemo zadatak riješiti
koristeći svojstvo kutova, pa ćemo dobiti: α + β + γ = 180°, iz čega
uvrštavanjem proizlazi: 60° + 80° + γ = 180°. Dolazimo na rješavanje linearne
jednadžbe,pa iz toga slijedi: γ = 180° - 60° - 80°, a odatle slijedi da je γ =
40°.

Zbroj sva tri vanjska kuta u trokutu uvijek iznosi α1 + β1 + γ1 = 360°. Prema
pravilu zbroja kutova u trokutu vrijedi α1 = β + γ, β1 = α + γ, te γ1 = α + β.

Težišnica trokuta spaja vrh s polovištem nasuprotne stranice. Tri težišnice
sijeku se u točki koja se naziva težište trokuta. Težište trokuta dijeli svaku
težišnicu u omjeru 2:1, mjereći od vrha trokuta.

Središte trokutu upisane kružnice sjecište je simetrala unutarnjih kutova
trokuta. Simetrale dvaju vanjskih kutova pri dvama vrhovima i simetrala
unutarnjega kuta pri trećem vrhu trokuta sijeku se u središtu trokutu pripisane
kružnice.

Središte trokutu opisane kružnice je sjecište simetrala stranica trokuta. Ako je
trokut šiljastokutan, ono se nalazi unutar trokuta. Ako je trokut pravokutan,
ono se nalazi na polovištu hipotenuze. Ako pak je trokut tupokutan, ono se
nalazi izvan trokuta.

Eulerov pravac je pravac na kojemu leže tri središta trokuta: težište, središte
opisane kružnice i ortocentar. Jednoznačno je određen za svaki trokut osim
jednakostraničnoga. Središte trokutu upisane kružnice nikad ne leži na Eulerovom
pravcu, osim ako je trokut jednakokračan.

Dva ili više trokuta mogu biti sukladni. Ukoliko se iz jednog trokuta
translacijom, rotacijom i refleksijom može dobiti drugi, oni su sukladni.

Dva ili više trokuta mogu biti slični. Slični trokuti imaju jednake kuteve te im
se sve stranice odnose u istom omjeru:

a 1 : a 1 ′ = a 2 : a 2 ′ = a 3 : a 3 ′ = k {\displaystyle
a_{1}:a'_{1}=a_{2}:a'_{2}=a_{3}:a'_{3}=k}

Ako su dva trokuta slična, tada se iz jednoga translacijom, rotacijom,
refleksijom i skaliranjem može dobiti drugi.



https://hr.wikipedia.org/wiki/Filipini

Republika Filipini (filipinski Repúbliká ng̃ Pilipinas, engleski Republic of the
Philippines) je otočna država u Jugoistočnoj Aziji.Ustavno uređenje:
predsjednička republika. Iako su Filipini demokracija, od 1965. do 1986. njima
je autoritarno vladao Ferdinand Marcos. Kasnije je Joseph Estrada također
prakticirao autoritarnost, ali je svrgnut.

Ova otočna država smještena je u zapadnom dijelu Tihog oceana. Filipinska otočna
skupina odvojena je na zapadu od Vijetnama Južnim kineskim morem, a na jugu ju
od Indonezije odvaja Celebesko more. Proteže se od 5° do 21° sjeverne
zemljopisne širine, i od 117° do 126° istočne zemljopisne dužine. To je, iza
Indonezije, Madagaskara, Papue Nove Gvineje i Japana peta po veličini otočna
država na svijetu. Zemljopisno, Filipinsko otočje smatra se dijelom
Indonezijskog otočja.

Pretpostavlja se kako su se prvi Filipinosi, pripadnici plemena Aeta, prije oko
25 000 godina doselili s azijskog kopna prešavši preko prevlake koja je u to
doba još postojala. Za njima su se prije otprilike 6000 godina te ponovni oko
1000.pr.Kr. naselili, takozvani Protomalajci, pmorci koji su preko Tajvana
naseljavali obale Filipina i Indonezije. Oni su uveli način života
karakterističan za mlađe kameno doba poput poljoprivrede (obrada rižinih polja
pod vodom) i novog oruđa, te su potisnuli Aete u brda. Oko 300.pr.Kr. na obale
Filipina pristaju Deuteromalajci koji dolaze u velikim brodovima na vesla,
barangayima. Oni su primjenom novih tehnika, kao što je obrada metala i tkanje
označili kraj kamenog doba. Društvene odnose organizirali su u hijerarhiju
sličnu onoj na brodu. I danas se jedna seoska zajednica na Filipinima zove
Barangay.

Portugalac Ferdinand Magellan pristao je u ožujku 1521. na otok Samar ploveći
pod španjolskom zastavom od rta Horn prema Molučkim otocima. Zahvaljujući njemu,
osobito imajući na umu da je istražio i ostale otoke ovoga otočja pokrštavajući
usput domorodce, zapadni svijet je doznao za postojanje ove otočne skupine. U
razdoblju vladavine kralja Filipa II. , Miguelu Lópezu de Legazpiju pošlo je za
rukom da uime španjolskog kralja zaposjedne otoke Visayas. Istodobno je otočju
nadjenuo ime Las Islas Felipinas, Filipinski otoci, čime je označen službeni
početak španjolske kolonijalne vladavine koja će potrajati 333 godine. Za
vrijeme kolonijalne vladavine Manila se razvila u pokretača jugoistične Azije.
Između 1604. i 1815. odatle su do Acapulca u Meksiku, jedanput do dvaput
godišnje, plovili slavni manilski galeoni natovareni porculanom, svilom,
parfemima i začinima. Na povratku su se na brod ukrcavali novi doseljenici,
misionari i državni službenici. Misionarstvo se odvijalo uspješno i brzo. U
provincijskim gradovima vladali su alkaldi, mjesni suci, koji su se doseljavali
na Filipine bez ikakve imovine. Urođenike se prisiljavalo da alkaldima prodaju
svoje proizvode i od njih kupuju njihove po cijenama koje bi ovi odredili.
Posljedice ovakva načina gospodarenja na dobrobit samo jedne strane osjećaju se
još i danas, naime korupcija i nepotizam među birokracijom su jako rašireni.
Francuska revolucija 1789. utrla je put društvenim promjenama i na Filipinima,
no istinski napredak nastupa tek u 19. stoljeću usporednu s buđenjem nacionalne
svijesti i pozivom na slobodu.

U Španjolsko-američkom ratu 1898. Amerikanci osvajaju Filipine. No isprva
obećana neovisnost još nije stečena. Na poticaj ilegalne organizacije Katipunan
pokrenut je još u doba španjolske vlasti opći ustanak na čelu s Emiliom
Aguinaldom, koji je 12. lipnja 1898. proglasio neovisnost Filipina i stao na
čelo republike koja se nalazila u gerilskom ratu. Prvi civilni guverner Filipina
postao je 1901. kasniji američki predsjednik William Howard Taft. Pod njegovom
upravom Amerikanci su ulagali u infrastrukturu i školstvo. Filipinci su postupno
stekli autonomiju na regionalnoj razini, a potom 1935. i djelomičnu državnu
autonomiju. Za prvog predsjednika izabran je Manuel L. Quezon. Tijekom II.
svjetskog rata filipinsko-američki odnosi stavljeni su na tešku kušnju. Nakon
napada na Pearl Harbor 1941. uslijedila je japanska invazija na obale Filipina .
Tako je zemlja 1942. potpala pod japanski nadzor. Japan je u listopadu 1943.
proglasio Filipinsku republiku i imenovao Josea Laurela njezinim predsjednikom.
Amerikanci su već 1944. ponovno osvojili Filipine, a Japanci su kapitulirali
1945. godine.

Predsjednik Manuel A. Roxas koji je izabran u travnju 1946., proglasio je 4.
srpnja iste godine neovisnost Filipina. Zemlja je dobila ustav po uzoru na
američki. 1965. predsjednik je postao Ferdinand Marcos. Kako bi izbjegao reformu
Ustava predviđenu za 1973., kojom je predsjednička republika trebala postati
parlamentarna, on je godinu dana prije toga u zemlji proglasio izvanredno stanje
koje je potrajalo sve do 1981. godine. Potom je zemljom vladao diktatorski.
Korupcija i nepotizam, kojima je vlastiti narod opljačkao za nekoliko milijardi
američkih dolara, poprimile su dotad nepojmljive razmjere. Vrhunac državnog
kriminala bilo je ubojstvo vođe opozicije Beninga Aquina pri njegovu povratku iz
progonstva. Rastući otpor stanovništva i završetak američka potpore natjerali su
Marcosa na bijeg iz zemlje. Godine 1986. predsjednica je postala Aquinova
udovica Corazon Aquino. Ona je novim ustavom spriječila zloporabu predsjedničke
vlasti ograničivši mandat predsjednika na šest godina, a trajanje izvanrednog
stanja na najviše 60 dana. Prva se odluka međutim pokazala kao politička
prepreka, prije svega u slučaju predsjednika Fidela Ramosa, izabranog 1992.,
koji je u okviru projekta Philippines 2000 osjetno poboljšao prilike u zemlji, i
to obzirnom ekonomskom politikom, borbom protiv siromaštva, oštrim mjerama
štednje i suzbijanjem nepotizma. Njega je na položaju naslijedio Joseph Estrada
za čijeg je mandata zemlja ponovno krenula unatrag. Međutim, narodu se više nije
svidio ponovni povratak na staro korupcijsko gospodarstvo pa je Estradu početkom
2001. otjerao s položaja nakon samo tri godine mandata. Mjegovo mjesto je
zauzela dotadašnja potpredsjednica, Gloria Macapagal Arroyo, koja je i 2004.
osvojila predsjednički mandat. U svibnju 2010. predsjednik je postao Benigno
Aquino III.

Položaj ove otočne skupine na geološkoj morskoj brazdi našega planeta uzrok je
čestih vulkanskih erupcija uglavnom praćenih kopnenim i podmorskim potresima.
Podmorski potresi često izazivaju goleme valove zvane tsunami, koji izazivaju
teške poplavne štete u priobalnim područjima. Od 47 vulkana stalno je aktivno
još 17, među kojima je i 2400 metara visok Mayon na Luzonu sa svojim savršeno
oblikovanim stošcem, kao i najviši vrh Filipina, Mount Apo, visok 2954 metra, na
otoku Mindanao.

15. lipnja 1991., nakon 600 godina mirovanja, erumpirao je vulkan Pinatubo u
planinama Zambales u središnjem dijelu otoka Luzon. Oblaci erupcije sezali su 40
kilometara uvis, sve do stratosfere. nebo se potpuno zacrnilo, a pepeo, komadi
kamenja i pijeska zatrpali su golem prostor oko vulkana slojem debelim nekoliko
metara. Dugotrajne i snažne kiše koje je donio sa sobom tajfun, što je u to
vrijeme harao ovim područjem, izazvao je razorne lavine blata, takozvane lahare,
koje su se potom skrutile stvarajući sloj tvrd poput betona. I danas jake kiše
mogu izazvati pojavu lahara. Vulkan se smirio tek u rujnu kad su u puno svijetlu
postale vidljive konačne posljedice ove katastrofe: opustošeno je više tisuća
hektara poljoprivrednog zemljišta, uništeno je više od 40 000 domova, bez krova
nad glavom je ostalo 250 000 ljudi. Smrt je snašla 900 stanovnika ovog područja,
a mnogi među njima živjeli su na samoj planini.

Klimu i količinu godišnjih oborina određuju monsunski vjetrovi koji se mijenjaju
ovisno o godišnjem dobu. Kad se zimi zrak nad kontinentom ohladi, tone prema tlu
te se u smjeru juga spušta prema moru. Suhi sjeveroistočni monsun između
prosinca i svibnja donosi Filipinima dosta sunčanih dana, a do veljače i
umjerene temperature. Ljeti se pak azijsko kopno zagrijava, ugrijani zrak se
diže, pa u blizini tla struji prema kopnu hladniji zrak s mora. Vlažni
jugozapadni monsun donosi sa zapadnog dijela Tihog oceana između svibnja i
studenog obilne oborine praćene tropskim ciklonima. Količina kiše ovisi o
nadmorskoj visini i geografskoj širini, a iznosi između 1000 i 4500 milimetara.
Azijske ciklone, brzine vjetra do 240km/h, u istočnoj Aziji se zovu tajfunima.
Oni uglavnom pustoše sjeverni dio Filipina, i to u razdoblju od lipnja do
studenog. Golema prostranstva ove zemlje tada su poplavljena, a često je
uništena i sva ljetina. Ipak, još više štete od tajfuna izazivaju jake,
višednevne kiše na rubnim područjima ciklona koje nastaju prije i nakon prolaska
olujnog vjetra. U roku od samo nekoliko sati rijeke se izlijevaju iz svojih
korita, dok se potoci pretvaraju u bujice koje nose sve što im se nađe na putu.
Na mjestima na kojima su planinske šume iskrčene, kiša ispire slojeve zemlje s
obronaka te stvara velike erozivne brazde, sve dok na koncu ne ostanu samo
ogoljene stijene.

Ime države dolazi od španjolskog kralja Filipa II., po kome je Ruy López de
Villalobos 1542. godine nazvao otoke Leyte i Samar. Kasnije se naziv "Filipinsko
otočje" (Las Islas Filipinas) počeo primjenjivati za sve otoke otočja. Prije
nego se ovo ime ustalilo, Španjolci su rabili nazive Islas del Poniente (Otoci
zapada) i San Lázaro (to ime im je dao Magellan).

Stanovništvo u Filipinima poraslo je od 1990. do 2008. godine za oko 28
milijuna. Prvi službeni popis stanovništva u Filipinima je proveden 1877. godine
i zabilježio je populaciju od 5.567.685 stanovnika. Prema popisu iz 2011. godine
Filipini su postali 12. najmnogoljudnija zemlja svijeta, s populacijom od preko
94 milijuna. Procjenjuje se da polovica stanovništva živi na otoku Luzonu. Stopa
rasta stanovništva između 1995. do 2000. je od 3,21% smanjena na procijenjenih
1,95% za razdoblje od 2005. do 2010. što ostaje sporno pitanje. Prosječna dob je
22,7 godina s 60,9% u dobi od 15 do 64 godina starosti. Očekivano trajanje
života pri rođenju je 71,94 godina, (75,03 godine za žene i 68,99 godina za
muškarce). Postoji oko 11 milijuna Filipinaca izvan Filipina.. Od liberalizacije
imigracijskih zakona u SAD-u 1965. godine, broj ljudi u SAD-u koji ima
filipinsko podrijetlo je znatno porastao. Nekoliko milijuna Filipinaca radi u
Bliskom Istoku.

Rimokatolička vjera je dominantna religija i najveća kršćanska zajednica, s
procjenama da oko 80% stanovništva pripada toj vjeri u Filipinima. Zemlja ima
značajnu španjolsku katoličku tradiciju, a španjolski stil katoličanstva vrlo je
ugrađen u kultura, koja je stečena od svećenika ili redovnika. Tradicijama je
snažno izražena u mnogim procesijama, gdje se okuplja veliki broj ljudi, u čast
svog sveca zaštitnika.

Islam je stigao na Filipine u 14. stoljeću s dolaskom malajskih i javanski
trgovaca. Postoji oko 5 do 10 milijuna muslimana na Filipinima, oko 5-10% od
ukupnog broja stanovnika. Muslimani čine oko 20 posto stanovništva otoka
Mindanaa, oko 5 milijuna od 25 milijuna ljudi na Mindanau. Muslimani su većinsko
stanovništvo u Autonomnoj regiji Muslimanski Mindanao gdje živi i većina
filipinskih muslimana.

Zahvaljujući visokim stopama ekonomskog rasta (preko 5% godišnje, u prosjeku),
Filipini bilježe rast nominalnog nacionalnog proizvoda sa 96 mlrd. US$ u 2004.
godini na 250 mlrd. US$ u 2012. godini. Međunarodne prognoze očekuju u toj
zemlji za razdoblje do 2016. godine čak i više stope rasta - gotovo 7% godišnje,
čime se osigurava skromni porast blagostanja za rastuće stanovništvo i postepenu
modernizaciju zemlje.

Podrobniji članak o temi: Regije Filipina Podrobniji članak o temi: Provincije
Filipina Filipini su podijeljeni u tri otočne skupine: Luzon, Visayas i
Mindanao. Od ožujka 2010., država je podijeljena na 17 regija, 80 provincija,
138 gradova, 1.496 općina i 42.025 barangaysa. Osim toga, Odjeljak 2.
Republičkog zakona br. 5.446 tvrdi da definicija teritorijalnog mora oko
Filipinskog otočja ne utječe na zahtjev prema Sabahu (međunarodno priznati dio
Malezije, prema kojem Filipini imaju pretenzije).

Nedovršeni članak Filipini koji govori o državi treba dopuniti. Dopunite ga
prema pravilima Wikipedije.



https://hr.wikipedia.org/wiki/Rimsko_Carstvo

Rimsko Carstvo je uobičajeni naziv za rimsku državu nakon što ju je preustrojio
Oktavijan August u zadnja tri desetljeća prije Krista. Iako je Rim imao imperij
stoljećima prije Augustove samovlade, predaugustovska država se obično naziva
Rimskom Republikom. Rimsko Carstvo je upravljalo svim heleniziranim državama na
Sredozemlju, kao i keltskim područjima sjeverne Europe. Najveću teritorijanu
ekspanziju doživjelo je u doba cara Trajana, koji je 114. prisvojio Armeniju i
sjevernu Mezopotamiju, a 115. godine osvojio je i Adiabene, Babilon i Ktezifont.
Zadnji rimski car zbačen je 476. godine, ali tada je istočnim područjima već
vladao drugi car sa sjedištem u Konstantinopolu. Istočno Rimsko Carstvo (Bizant)
i dalje je postojalo, iako se postupno smanjivalo, sve do 1453. godine, kad su
Turci osvojili Konstantinopol. Kasnije države na zapadu (Franačko Kraljevstvo i
Sveto Rimsko Carstvo) i na istoku (ruski carevi) koristile su rimsko državničko
nazivlje sve do modernog doba.

Golemo naslijeđe Rimskog Carstva vidi se i danas u zapadnjačkim institucijama,
pravu, arhitekturi i mnogim drugim područjima života. Vidi i: Rimska kultura

Kad je propala Rimska Republika (509. pr. Kr. - 31. pr. Kr.), Gaj Oktavijan,
Cezarov pranećak, učvrstio je svoj položaj pobjedom nad jedinim preostalim
protivnikom, Markom Antonijem, u bitki kod Akcija 31. godine prije Krista.

Dotadašnji su događaji radili u njegovu korist: Rim je zbog građanskog rata bio
u kaosu. Osim toga, Rim nije bio spreman prihvatiti vlast despota.

Oktavijan je bio lukav čovjek. Prvo je raspustio vojsku i organizirao izbore.
Izabran je na moćan položaj konzula. Godine 27. pr. Kr. službeno je vratio vlast
rimskom senatu, te je ponudio da se odrekne svoje vojne premoći i vlasti nad
Egiptom. Ne samo da je Senat odbio njegovu ponudu, nego mu je prepustio i
Hispaniju, Galiju i Siriju. Malo nakon toga, Senat mu je dodijelio naslov
Augusta.

Ipak, August je znao da mu položaj konzula neće donijeti apsolutnu moć. Godine
23. pr. Kr. odstupio je s tog položaja kako bi stekao druga dva. Kao prvo,
postao je tribun, što mu je omogućilo da saziva senat kad god hoće i određuje
predmete za raspravu. S obzirom da je položaj tribuna tradicionalno bio vezan uz
narod, Augustova je moć dodatno narasla. Kao drugo, stekao je nove ovlasti u
obliku "imperijalne" moći, što je značilo da ima vrhovnu vlast u svim pitanjima
teritorijalne uprave. Godina 23. pr. Kr. obično se računa kao godina kad je
August postao rimski car. Ipak, više je volio građanske naslove Princeps i "Prvi
građanin".

Kao car, August je hladnokrvno i efikasno uredio svoje carstvo; njegove su
izuzetne sposobnosti velikim dijelom zaslužne što se Rimsko Carstvo održalo tako
dugo. Uveo je standardizirani novac i poreze; izgradio je birokratsku strukturu
od vitezova i slobodnjaka (bivših robova). Vojnicima je uredio mirovine.

Bio je vješt propagandist. Dobio je potporu rimske književnosti kad je postao
pokrovitelj pjesnika Horacija, Livija i nadasve Vergilija. Da se svidi narodu,
koristio je igre i posebne događaje koji su slavili njega i njegovu obitelj.

Kao apsolutni vladar carstva, imenovao je svog nasljednika. Tako je vratio
običaj koji je odbačen još pri osnutku Rimske Republike kao sramotan. U početku
je to trebao biti Marcel, sin njegove sestre, koji se oženio Augustovom kćeri
Julijom. Marcel je umro 23. pr. Kr. zbog trovanja hranom. Kasniji su
povjesničari tvrdili da je Marcela, kao i razne druge članove carske obitelji,
otrovala Augustova žena Livija Drusila, ali to su obična nagađanja.

Nakon Marcelove smrti August je dao kćer Marku Agripi, koji mu je bio desna
ruka. Iz tog je braka poteklo petero djece, tri sina i dvije kćeri: Gaj Cezar,
Lucije Cezar, Julija Mlađa, Agripina Starija i Postum Agripa (ime "Postum" znači
da je dijete rođeno nakon očeve smrti). August je usvojio dvoje najstarije
djece, čime je postalo očito da ih želi kao nasljednike. Pokazao se
širokogrudnim i kao očuh, prema Livijinoj djeci iz prvog braka, Germaniku i
Tiberiju Klaudiju, nakon što su osvojili velik dio Srednje Europe.

Agripa je umro 12. pr. Kr., a Livijin sin Tiberije se razveo i oženio za
Agripinu udovicu. Tiberije je sudjelovao u Augustovoj tribunskoj vlasti, ali
ubrzo se povukao. Nakon što su i Gaj i Lucije umrli u ranoj dobi (4. n.e.
odnosno 2. n.e.), te kako mu je brat Druz umro još ranije (9. pr. Kr.), Tiberije
je pozvan natrag u Rim, gdje ga je August posvojio.

August je umro 19. kolovoza 14. godine poslije Krista. Ubrzo ga je senat
proglasio bogom i uvrstio u panteon rimskih bogova. Postum Agripa i Tiberije su
proglašeni nasljednicima. Postum, koji je tada već bio u izgnanstvu, odmah je
ubijen. Ne zna se tko je zapovjedio njegovu smrt, ali Tiberije je sada imao
odriješene ruke da preuzme istu vlast kakvu mu je imao očuh.

Prve godine Tiberijeva carevanja bile su mirne. Tiberije je učvrstio moć Rima i
obogatio državnu riznicu. Ali ubrzo se zapetljao u mrežu paranoje i kleveta.
Godine 19. okrivili su ga za smrt njegova nećaka, slavnog Germanika. Godine 23.
umro je njegov vlastiti sin Druz. Tiberije se sve više povlačio u sebe. Sudio je
ljudima zbog izdaje i pogubljivao ih. Vlast je prepustio Eliju Sejanu,
zapovjedniku straže, dok se sam povukao u vilu na otoku Capriju 26. godine.
Sejanus je revno nastavio sa smaknućima. Nije zanemarivao ni vlastiti položaj:
31. godine je proglašen konzulom zajedno s Tiberijem, te se oženio s Livilom,
carevom nećakinjom. Tada je i sam zaglavio - careva paranoja, koju je tako
spretno koristio u svom interesu, okrenula se protiv njega. Sejan je iste godine
osuđen na smrt zajedno sa svojim glavnim pristašama. Progoni su se nastavili
jednakom žestinom do Tiberijeve smrti 37. godine.

U vrijeme Tiberijeve smrti, većina ljudi koji su ga mogli naslijediti bila je
ubijena. Logični nasljednik (i Tiberijev izbor) bio je njegov pranećak,
Germanikov sin Gaj (poznatiji kao Kaligula). Kaligula je počeo dobro, jer je
prekinuo progone i spalio ujakove zapise. Ali ubrzo je obolio. Kaligula kakvog
znamo nakon 37. godine možda je imao padavicu, ali svakako je izgubio razum.
Njegova je vlast ostala zapamćena po ludostima i besmislenim masakrima. Ubio ga
je 41. godine zapovjednik straže, Kasije Hereja. Jedini preostali član carske
obitelji bio je Tiberijev nećak, Tiberije Klaudije Druz Neron Germanik,
poznatiji kao car Klaudije.

Klaudije je ostao pošteđen možda zato što ga je ostatak obitelji smatrao
slabićem i ludom. S druge strane, Klaudije nije bio ni paranoičan kao ujak
Tiberije ni lud kao nećak Kaligula, pa se čak i pokazao kao sposoban car.
Unaprijedio je birokraciju i pojednostavnio pravila o dobivanju građanstva i
senatorske časti. Osvojio je Britaniju 43. godine i dodao carstvu neke istočne
pokrajine.

Bio je manje uspješan kao otac obitelji. Žena Mesalina ga je varala; kad je to
saznao, dao ju je smaknuti i oženio se nećakinjom, Agripinom Mlađom. Agripina je
imala veliku moć nad njim i vjerojatno ga je ubila 54. godine. Klaudije je
sljedeće godine proglašen bogom. Na scenu stupa Agripinin sin Lucije Domicije,
bolje znan kao Neron.

Neron je u početku prepustio vlast majci i učiteljima, pogotovo Luciju Eneju
Seneki. S godinama je rasla njegova žeđ za vlašću, pa je pogubio i majku i
učitelje. Tijekom Neronove vlasti izbili su ustanci i pobune po čitavom carstvu,
u Britaniji, Armeniji i Judeji. Ubrzo se pokazala Neronova nesposobnost, pa mu
je carska straža okrenula leđa 68. godine, a on je počinio samoubojstvo. Godine
69. (koja je poznata kao Godina četiri cara) izbio je građanski rat, a na
prijestolju su se na brzinu izmijenili Galba, Oton, Vitelije i Vespazijan. Ovaj
posljednji je na kraju godine učvrstio svoj carski položaj.

Vespazijan je bio izuzetno uspješan rimski general koji je dobio vlast na
velikom istočnom području Rimskog Carstva. Podupirao je Galbine carske
pretenzije, ali nakon Galbine smrti i sam je postao pretendent na prijestolje.
Nakon Otonova samoubojstva, Vespazijan je uspio preoteti zimske zalihe žita i
tako zauzeo dobar položaj u odnosu na suparnika Vitelija. Vespazijanovi su
pristaše 20. prosinca 69. godine uspjeli zauzeti Rim. Vitelija su ubili njegovi
vlastiti vojnici, a Senat je sljedećeg dana proglasio Vespazijana carem.

Vespazijan je uspio osloboditi Rim financijskih problema u koje je zaglibio zbog
Neronove raskoši i građanskih ratova. Velikim povećanjem (ponekad i
udvostručenjem) poreza stvorio je višak u riznici i krenuo na velike javne
projekte. Između ostaloga, naručio je gradnju Koloseuma i izgradio forum s
hramom Mira u središtu.

Uspješno je carevao provincijama, a njegovi su generali ugušili pobune u Siriji
i Germaniji. Dapače, proširio je granice carstva u Germaniji i Britaniji.
Stanovnike Hispanije proglasio je rimskim građanima.

Iako se carska vlast više nije smatrala nasljednom, Vespazijan je inzistirao da
ga naslijede njegovi sinovi Tit Flavije i Domicijan. Tit, koji je postigao ratne
uspjehe početkom očeve vladavine, činio se glavnim kandidatom, dok je Domicijan
bio hirovitiji i neodgovorniji. Tit se pridružio ocu kao cenzor i konzul, te mu
je pomogao da preustroji senatorsku čast. Vespazijan je umro 79. godine, a Tit
je odmah proglašen carem.

Titovu kratku vladavinu obilježile su nesreće: 79. godine je Vezuv zatrpao
Pompeje, a 80. godine je požar poharao Rim. Ipak, Tit je bio vrlo darežljiv u
obnovi, pa je postao omiljen u narodu. Ponosio se radom na golemom amfiteatru
koji je započeo njegov otac. Koloseum još nije bio ni dovršen kad ga je Tit
otvorio 80. godine raskošnom predstavom sa stotinu gladijatora, koja je trajala
stotinu dana. Zgrada je dovršena tek pod Domicijanom. Tit je umro 81. u 41.
godini; govorkalo se da ga je ubio brat.

Domicijan nije održao bratov i očev ugled. Iako su njegove zločine možda
preuveličale kasnije generacije, sigurno je da nije htio dijeliti vlast. Već i
prije Domicijana se uobičajilo da car istovremeno drži mnogo položaja
ustanovljenih u vrijeme republike (na primjer, položaje cenzora i tribuna), ali
te položaje su mogli imati i drugi političari. Domicijan je htio sve položaje
samo za sebe, čime je pobudio neprijateljstvo Senata i naroda.



https://hr.wikipedia.org/wiki/Rastafarijanstvo

Teško je zaključiti što je točno rastafarijanizam, je li religija, kultura ili
pokret. On je postao ne samo vjera već i način života, jedna specifična kultura
koju danas prihvaćaju mnogi, od crnaca do bijelaca diljem svijeta.
Rastafarijanizam je nastao kao mješavina nekoliko različitih religija i kultura.
Njegovi običaji, obredi više teže načinu življenja nego religijskim obredima, no
opet su vjerski povezani.

Rastafarijanizam je pokret pripadnika crne rase koji prepoznaju Afriku (pogotovo
Etiopiju) kao mjesto rođenja čovječanstva. Pokret se javio kao pobuna protiv
Babilona (pogrdni naziv za bijelce) iz potrebe crnačkog naroda potisnutog od
strane bijelaca da zadrži svoj ponos, pokuša ukloniti ostatke ropstva, te se
osloboditi iz kolonija, steći jednaka prava kao i bijelci, dokazati da su i oni
ljudi, te da zavrjeđuju slobodu i poštovanje. Oni se zalažu sa slobodu,
poštovanje, jednakost svih ljudi i mir, te imaju snažan osjećaj zajednice. No
iako rastafarijanci propovijedaju mir, nenasilje, te da je rastafari vjera za
svakoga jer svi potječu iz Afrike, ne samo crnce, ona je iznikla upravo zbog
mržnje prema bijelcima, te i dan danas nosi ožiljke toga. Rastafarijanizam je
vec i po svojoj definiciji religija potlacenih, izrabljenih.

Procjenjuje se da u svijetu ima otprilike milijun rastafarijanaca. To je
patrijarhalan pokret, društvo gdje žene imaju sporednu ulogu. Žene su
identificirane samo kao supruge rastafarijanaca. Smatrali su da žena može
doživjeti rastafari vjeru samo kroz muškarca. Mogle su pristupiti zajednici samo
uz muškarca. Tokom vremena izborile su se za veći status i slobodu, no uloga im
je još uvijek sporedna. Tradicionalni rastafarijanci žive u zajednicama,
komunama u šumama i selima Jamajke, dok raste pripadnici srednjeg staleža,
uzimaju samo neka od obilježja rastafarijanaca.

Rastafarijanizam je mješavina i kršćanstva i judaizma, te nekih narodnih
predaja, legendi i mitova. Rastafarijanci vjeruju da su oni potomci 12
izraelskih plemena. Štuju židovskog boga kojeg nazivaju Jah. Nemaju svećenike
već starješine sa mudrošću i iskustvom, niti crkvu, jer je crkva u svakom
čovjeku. Rastafarijanci vjeruju da je rajski vrt ustvari u Etiopiji, da su oni
potomci i pripadnici 12 izraelskih plemena. Vjeruju da je svijet bijelaca
bezbožan i da će se crnci na kraju vratiti u Afriku te ostvariti svoju slobodu.
Ne vjeruju u zagrobni život niti pakao. Raste vjeruju da su njihovi preci
učinili nešto, čime su uvrijedili Jaha, i da ih je to otjeralo u ropstvo, no
vjeruju da će Jah poslati znak i pomoći povrataku njegovih vjernika u Etiopiju,
njihovu domovinu. Raste u principu ne slave nikakve blagdane, jedino etiopijsku
Novu godinu (17.9.) i etiopijski Božić (6.1.).

Rastafarijanizam se prvotno javlja na Jamajci, te je usko povezan sa Marcusom
Garveyem i njegovom filozofijom. Marcus Garvey je 1914. osnovao organizaciju
UNIA ( Univerzalna organizacija za poboljšanje položaja crnaca ). Garvey je
smatrao da bi se svi crnci trebali vratiti u Afriku, jer od tamo zapravo
potječu. Naglašavao je vjeru u jednog Boga, boga Afrike, boga Jaha. Govorio je
crncima da se upoznaju sa prastarom povijesti i njihovim bogatim kulturnim
nasljeđem.

Najvažniji događaj i razdoblje osnivanja rastafari vjere bila je 1930. godina.
Naime, Marcus Garvey je jednom prilikom nakon sna prorekao: Pogledajte u Afriku.
Tamo crni kralj će se okruniti, jer dan oslobođenja je nadomak ruke., i zato
mnogi smatraju se datum rođenja pokreta može smjestiti u Etiopiju 2.11.1930.,
kada princ Ras Tafari Makonnen (inače posljednji car Etiopije) biva proglašen
vladarom Etiopije. Raste ove riječi shvaćaju kao proročanstvo koje se obistinilo
i zato poštuju Garveyja kao proroka. Sam Garvey se, međutim, nije divio caru Ras
Tafariju i napadao je Raste kao zanesenjake. Ras Tafari potom uzima naziv Haile
Selassie I. od Etiopije. On također uzima titulu Kralja svih Kraljeva, Gospodara
svih Gospodara, Izabranik Boga, pobjedonosni Lav plemena Judinoga., jer tvrdi da
je 225. potomak kralja Solomona. Rastafarijanci, Raste, Rastafi, Rastafari ga
smatraju za svojeg 4. mesiju (osim njega to su bili Mojsije, Ilija i Isus
Krist), za živu manifestaciju boga Jaha. Po njemu je rastafarijanizam i dobio
ime. Nakon Selassievog okrunjenja rastafari pokret je skupio svoje sljedbenike i
službeno započeo. Sam Selassie nije bio rastafarijanac, niti je poznato što je
on zapravo mislio o pokretu i svojim sljedbenicima. Prvi rastafarijanci su
iznikli iz najgoreg šljama, najniže klase koja je često trpjela maltretiranja,
zlostavljanja, te zatvaranje u zatvore. Pokret je prošao kroz relativno mirno
razdoblje tijekom 1930-ih i 1940-ih. No od 1950-ih prema 1970-ima pokret je
počeo buktati, te trpjeti sve više progona i zatvaranja od srednje klase
jamajčanskog društva i vlasti. Ovo je bilo usko vezano sa sve izraženijim
crnačkim pokretom u Americi, ali i diljem svijeta. Rastafari pokret je počeo
primati sve više sljedbenika u SAD-u i Engleskoj. 1970-ih pokret se drastično
promovira zahvaljujući usponu reggae glazbe i najpoznatijeg predstavnika reggaea
Boba Marleya.

Zelenu, žutu i crvenu boju sa zastave Etiopije prihvatili su raste kao svoje
boje. Tome su dodali i crnu boju koja se pojavljuje na zastavi koju je
dizajnirao Marcus Garvey. Rasta zastava rastafarijancima predstavlja simbol
patnje crnog naroda. Crna boja je boja Afrikanaca. Crvena predstavlja krv crnog
naroda koja se prolijevala stoljećima, žuta označava ukradeno zlato, a zelena
označava izgubljenu zemlju Afrike. Na zastavi se često može vidjeti i prikaz
lava. On simbolizira kraljevsko podrijetlo Haile Selassiea, snagu crnog naroda,
hrabrost, no također se može uzeti i kao metafora za krvoločnost, simbol
predatora nad plijenom, dominaciju, u ovom slučaju bijelaca nad crncima.

Rastafarijancima je također važna Davidova zvijezda. Davidova zvijezda se uzima
kao simbol veze između Haile Selassiea i kralja Davida, no i kao simbol
progonstva crnaca kao što su bili proganjani i Izraelci, a Davidova zvijezda je
simbol Izraela.

Holy Piby, također poznata pod nazivom Crnačka Biblija smatra se spisom
najbližim originalnoj Bibliji. Oni smatraju da je prvotna Biblija promijenjena
od strane Babilona kako bi se zanijekali dokazi o uzvišenosti crne rase, te
porocima bijele rase.

Kebra Nagast, također poznata pod nazivom Knjiga slave kraljeva Etiopije je
izvoran spis legende koja potvrđuje Haile Selassiea kao potomka kralja Solomona,
te prikazuje povijest Solomonske loze. Ona se smatra glavnim prikazom
preobraćenja etiopskog naroda od štovanja sunca, mjeseca i zvijezda na štovanje
Boga, tj. prelazak na monoteističko vjerovanje u jedno vrhunsko transcendentalno
biće. Nije poznato točno vrijeme njezina nastanka, niti tko ju je napisao, no
nagađa se da je nastala u periodu od 1270.-1285. godine.

Dreadlocksi predstavljaju korijene rastafarijanaca, povezanost sa zemljom,
kontrast bijelčevoj plavoj kosi i kulturi. Također predstavljaju grivu lava,
dakle simbol Afrike. Jedan biblijski fragment im također zabranjuje da režu ili
briju glavu; Oni neće biti ćelavi, niti obrijati djelić brade, niti ikad
zarezati u meso (Leviticus 21:5). Također, draedlocksi nisu obaveza za raste, pa
tako postoje raste bez njih, i ne-raste s njima.

Ganju, marihuanu, travu, kanabis rastafarijanci također nazivaju Svetom biljkom
, je legenda kaže da je biljka nađena na grobu kralja Solomona. 'Ganja nije
specifična samo za rasta pokret, kao religijski pojam, ona se i prije već među
jamajčanskim narodom koristila u medicinske svrhe, kao dio kuhinje, za izradu
odjeće, čajeve… Ganja se koristi u ceremonijalne svrhe, jer njena opojnost
mijenja pogled svijesti, pruža nadahnuće iznutra, služi kao sredstvo
meditacije.Ona ima širok raspon upotrebe; koristi se u medicini (npr. kod astme
), njene sjemenke se koriste u prehrambene svrhe, od njih se može dobiti i ulje,
također se koristi za dobivanje papira, sapuna, užadi, odjeće, boje… Njeno
korištenje je uvijek bilo kontroverzno zbog njene ilegalnosti. Zapravo je tako i
počela njena konzumacija među rastama. Naime, ona je već i prije osnutka pokreta
bila proglašena ilegalnom, a njena konzumacija zabranjena, te su rastafari
njenom konzumacijom htjeli napakostiti vlastima, te se tako njena uporaba sve
više popularizirala i proširila.

Ital je vrsta kuhinje specifična za rastafarijance. Vrlo je slična
vegetarijanskoj prehrani, a sam naziv potječe od riječi vitalan, dakle zdrav,
prirodan. Raste smatraju da je naše tijelo hram, te da se ne smije jesti nečistu
hranu, moramo se brinuti o našem tijelu. Njihova prehrana ne sadrži sol,
kemikalije, konzervanse, meso, mlijeko i mliječne proizvode, alkohol, cigarete,
drogu ( iako je konzumacija marihuane sporna ). Uvelike koriste sjemenke
konoplje koju koriste za dobivanje ulja za kuhanje, te ih koriste i kao začin i
čaj. Također kuhaju i na kokosovom mlijeku. Ne piju alkohol, samo čistu vodu,
voćne sokove i ponekad čaj. Kao posuđe koriste kokosove ljuske, a žlice su im
izrezbareno drvo.

Patois je jezik specifičan za Jamajku, to je zapravo spoj engleskog,
jamajčanskog i afričkog jezika, a njime se služe i rastafarijanci.

Reggae je glazba temeljena na utjecajima domorodačkog jamajkanskog i afričkog
bubnjanja. Reggae je inspiriran rasta pokretom, te se naziva i glazbom crnačkog
protesta. Pojavio se tokom 1960-ih na Jamajci. On postaje centrom uzdižuće
nacionalne svijesti Jamajkanaca, bili oni raste ili ne. Rastafarijanci su do
tada smatrani za otpadnike i kriminalce, ali sa dolaskom reggae muzike stvari se
mjenjaju. Ubrzo su svi poznatiji reggae glazbenici imali dredove i pjevali o
Selasiju. Tokom 1970-ih proširio se u Europu, Ameriku i Afriku. Za to je prije
svega zaslužan reggae pjevač Bob Marley, čiji su najpoznatiji hitovi "One love",
"Three little birds", Buffalo soldier , Is this love, No woman no cry, i koji je
sa svojom grupom prešao na rastafarijansku vjeru, te su ju kroz svoju glazbu
promicali.



https://hr.wikipedia.org/wiki/Likovi_iz_serije_Zabranjena_ljubav

Nada Horvat-Barić je fiktivni lik RTL-ove sapunice "Zabranjena ljubav". Nadin
lik je u četiri godine emitiranja, od prve do posljednje epizode (1-805),
interpretirala glumačka veteranka Nada Rocco.

Nadin život prepun je iskustava koja su formirala njezin pozitivan svjetonazor.
Otvorena je za sve ljude, bez obzira na njihov način života. Nada je već dugo
vlasnica malog kafića "Nana" u centru grada Zagreba. Kupila ga je novcem
naslijeđenim od tete zajedno s malom kućom nedaleko od obitelji Novak. Iako je
često bila na putovanjima oko svijeta, Nada se rado vraćala kući. Tada se
također brinula za Danijela Lončara dok je Josip radio. Odgajala ga je prve tri
godine života dok se Josip nije oženio Biserkom. Od tada je Nada zadržala snažnu
vezu s Lončarevima. Nada uživa u okruženju mladih ljudi i njihovoj vitalnosti i
često se s njima slaže bolje nego s ljudima svoje dobi.

Uvijek je uživala u dobroj čašici, ali je ta navika u jednom trenutku prerasla u
problem. Kriza je započela kada je Nadin suprug, Max Barić, preminuo od srčanog
udara. Njegova smrt ju je strašno pogodila stoga je pronašla utjehu u piću.
Situacija je izmicala kontroli do faze u kojoj joj je bilo lako smjestiti
automobilsku nesreću u kojoj je poginuo Leon Bauer. Nadin je život tada krenuo
nizbrdo i čak je zadržana u zatvoru dok se nije otkrila istina o nesreći. Nada
je kasnije na tu tragičnu epizodu gledala kao poticaj na to da prizna kako ima
problem s alkoholom i pristupi sastancima anonimnih alkoholičara. Nakon Majinog
odlaska, Nadi se njen stan učinio prazan. Prodaje pola kafića Steli Vidak i mora
prihvatiti Steline uvjete za modernizaciju kafića.

Nadu ponekad rastuži što joj se život toliko promijenio, no naposljetku uvijek
uspijeva zadržati vedar duh. Voljela bi da je u njenom stanu više ljudi za koje
bi se brinula, ali možda se ipak mora naviknuti biti sama. Utjeha joj je
spoznaja da je uvijek vodila dinamičan i ispunjen život. Zato još uvijek ima
mnogo tajni iz Nadine prošlosti, pogotovo iz mladih dana, za koje nitko nije
zna. U njen je kafić počeo često navraćati Luka Laušić, mladić pun savjeta za
ljude u kafiću. Ubrzo se otkriva šokantna istina - Luka je Nadin biološki sin iz
vremena dok je bila u ljubavnoj vezi s Marinkom Ružićem. Misleći kako su i
Marinko i Luka poginuli krajem 70-ih godina, Nada je potisnula taj događaj i
nikome nije priznala istinu o svojoj obitelji.

Nakon Stelinog odlaska, Nada sama vodi "Nanu" koja je iz kafića prerasla u
restoran. Na Silvestrovo 2006., Luka u Nadin stan dovodi svog oca Marinka,
Nadinu staru ljubav. Nakon razriješavanja nesporazuma iz prošlosti, Nada i
Marinko nastavljaju živjeti skupa. Godine 2008. Nada je uočila kako se Marinko
iznenada promijenio i kako je više ne primjećuje. Na kraju serije, Nada otkriva
Marinkovu tajnu romansu s Eleonorom Šarić. Bijesna i očajna Nada spakira kofere
i napusti Zagreb.

Leon Bauer je fiktivni lik RTL-ove sapunice "Zabranjena ljubav". Mario Mohenski
tumačio je Leonov lik od početka serije pa sve do prosinca 2004. 27. prosinca
2004. Leona je nastavio glumiti Marin Knežević koji je tu ulogu odigrao sve do
smrti lika 30. studenog 2005.

Leon Bauer je bio sin modne kreatorice Lidije i sitnog kriminalca Roberta
Denone. U početku serije bio je u ljubavnoj vezi s Petrom Novak. Nakon par
tjedana hodanja, Leon je otkrio Petri kako je homoseksualac. Nekoliko je mjeseci
bio u ljubavnoj vezi s poduzetnikom Sebastijanom Vidušićem. Nakon prekida veze,
upustio se u ljubavnu avanturu s fotografom Jakovom Barišićem. U noći Sašinog i
Ivinog vjenčanja, na Leona je automobilom naletio Marko Vuković. Leon je
preminuo na licu mjesta.

Lidija Bauer-Novak je fiktivni lik RTL-ove sapunice "Zabranjena ljubav". Lidiju
je utjelovila Katja Zubčić i tu je ulogu igrala od druge epizode serije pa sve
do 19. travnja 2007. Glumica je napustila stalnu glumačku postavu 2006. godine i
Lidijin lik se u funkciji stalne članice postave zadnji put pojavio 9. ožujka
2006. Lidija se u seriju vraćala u dva kratka perioda, prvi put od 29. rujna do
20. listopada 2006., te drugi i posljednji put od 4. do 19. travnja 2007. U tim
kratkim povratcima, bila je kreditirana kao gostujuća uloga.

Tina Bauer je fiktivni lik RTL-ove sapunice "Zabranjena ljubav". Tinu glumi
Antonija Šola od prve godine emitiranja serije, 2004.

Tina je morala jako brzo odrasti u vremenu iza nje. Godinama je živjela u
uvjerenju da je centar svemira. Odrastala je kao dijete iz obitelji srednjeg
sloja, okružena djecom bogataša. Nije shvaćala zašto ona ne bi mogla imati sve
što imaju oni. Majka Lidija joj je u svemu ugađala od malih nogu, želeći joj
tako nadoknaditi odsustvo oca kojeg nikada nije upoznala. Tina je bila drugo
dijete Bauerovih. Brat Leon je uvijek bio samozatajan i nježan, a Tina potpuna
suprotnost. Kada joj se učinilo da Lidija postaje prestroga prema njoj, krenula
je u potragu za svojim ocem, Robertom Denonom. Iznenadila se doznavši da Robert
ne zna niti da ona postoji. Tina je dovela Roberta u Zagreb gajeći nadu da će
njeni roditelji opet biti ponovno zajedno. Ipak, za Tinu je uslijedio niz
razočaranja koja će zauvijek srušiti njezin bajkovit pogled na svijet.

Prvi veliki šok je bio kada je njen voljeni brat Leon poginuo u automobilskoj
nesreći. Bez oslonca u Leonu, Tina je prisiljena preispitati svoj život. Otac je
ohrabrio da nastavi školovanje u večernjoj školi. Tina nikada nije bila
pretjerano zainteresirana za učenje pa je i u večernjoj školi pronašla druge
interese, i to ljubavne, u obliku Dejana Bobana. Nije ju ni najmanje zasmetalo
kada je doznala da je Dejan porijeklom Srbin, no njezinog oca jest. Kako nije
mogao utjecati na Tinin izbor, uzeo je stvari u svoje ruke i napao Deana
zauvijek ga unakazivši.

Kada je Lidija zbog posla odlučila odseliti iz Zagreba, Tina ju je preklinjala
da je ne vodi sa sobom kako bi mogla biti s Dejanom. Lidija je otišla, a Tina
ostala i uselila kod Jakova Barišića, bivšeg Leonovog dečka, nastojeći biti što
više uz Dejana i pomoći mu u glazbenoj karijeri. Raspadom Dejanovog benda,
rastali su se i Dejan i Tina. Tinu su povrijedile Dejanove optužbe da je
preplitka da bi ostala uz njega sada kada je njegov fizički izgled narušen.
Boljelo je, zato jer je bilo blizu istine. Osjećajući se gore nego ikad, Tina je
odlučila okrenuti leđa manekenstvu koje je do sada obožavala kako bi dokazala
svoju zrelost. Tina počinje tražiti novi pravac u životu. Završava večernju
školu i počinje shvaćati da nikada neće živjeti život pod svjetlima pozornice –
ni kao model, ni kao pjevač.

U potrazi za svojim sljedećim korakom na putu odrastanja dobiva posao u agenciji
"Zen Kozmetika", te upoznaje mladog Nikolu Benčića, koji je više zaljubljen u
njenu šeficu Anu Fijan, nego u Tinu. Nakon što je odustala od Nikole, počeo ju
je privlačiti stariji Zlatko Fijan, prema kojem Tina gaji istinske osjećaje, ne
sluteći kako ljubav nije obostrana. U isto vrijeme, misli kako nešto osjeća i
prema Nikolinom bratu, Antunu Benčiću, kojeg istodobno i voli i ne podnosi, no
zna da je Antun za nju spreman napraviti sve. Nakon što Jakov ode u Berlin, Tina
ostaje u stanu s Franjom, Dunjom i Nikolom. Nakon što je jedne noći spavala s
Nikolom, Tini je neugodno pred Anom koja je ispituje o Nikoli. Uskoro sazna da
je trudna no ne zna tko je otac djeteta. Nikola ili Zlatko? Usprkos svemu,
odlučna je napraviti pobačaj, no Zlatko ubrzo saznaje da je Tina trudna, te je
odlučuje zaprositi. Nakon što ona prihvati biti Zlatkovom ženom, sprema
vjenčanje sa svojom prijateljicom Petrom. Nakon što se vjenčanje održi, Nikola
saznaje kako je Tina trudna više od 2 mjeseca, i shvaća kako bi dijete koje Tina
nosi moglo biti njegovo. Nažalost, Zlatko načuje njihov razgovor, te nakon što
Nikola ode, Tina i Zlatko se posvađaju, a Tina slučajno padne po stepenicama
gdje je Zlatko i Antun ugledaju onesviještenu. Nakon što je prebačena u bolnicu,
liječnici obznane Zlatku kako je Tina u komi, a nakon što joj on isključi
aparate izgubi dijete. Nakon mjesec dana kome, Tina se budi, a pokraj nje se
nalazi Zlatko, koji zna pravu istinu - kako je Tinino dijete bilo Nikolino, a ne
njegovo, te u strahu da će Tina reći istinu kako ju je on bacio niz stepenice,
Zlatko je krene ubiti, no tajanstvena osoba spasi Tinin život. No, je li to
uistinu bila tajanstvena osoba ili je to učinila sama Tina ? Ne zna se.

Nakon Zlatkova pogreba, Tina ostaje živjeti u kući Fijan, zajedno s Anom, koja
je ne podnosi od trenutka kad je saznala da je spavala s Nikolom. Osim toga,
Tina ima i drugih problema. Zlatko joj je ostavio dugove, love je kamatari kao
kriminalac Charlie, a pokušava spasiti i staru Zlatkovu produkcijsku kuću
"Adriatic" od propasti, u čemu joj pomaže Borna. A na ljubavnom planu joj
trenutno cvjetaju ruže - ona i Antun održavaju svoju vezu i dalje tajnom.
Odlučna da pomrsi Aninu i Nikolinu vezu, na Aninoj slikarskoj izložbi, Tina
otvara alarm, te Nikola ugleda svoju dragu Anu u zagrljaju drugog čovjeka.
Javlja se i ljubomora kad sazna kako se njen, sada već bivši dečko, Antun viđa s
tinejdžerkom Megi Majetić.

Kamatari joj svakodnevno zvone na vrata, i prijete smrću, te Tina odluči stati
tome na kraj, rekavši Marijani za Charlijev bar, u kojem sve vrvi od ilegalnih
poslova. Racija ispadne lažna, a Charlie se kune Tini kako će skupo platiti. U
isto vrijeme, nabacuje joj se i stari Zlatkov odvjetnik, Miljenko Perišić. Nakon
što joj Charlie u kuću dovede "bijelo roblje", Tina se uspaniči, no biva oteta
zajedno s djevojkama i Megi. Sve se riješi kad Borna odvede Charlijea van
države, koji oprosti dug njemu i Tini. Jakov se vraća u njen život, te
nastavljaju živjeti pod istim krovom, pošto je zakonski, prema Zlatkovoj
oporuci, vila pripala Tini. Namjerava oživjeti svoju pjevačku karijeru, no
fijaskom u jednom klubu, njen menadžer Borna joj kaže kako bi trebala pjevati
narodnjake, a ne pop muziku, kakvom se dosad Tina bavila. Tina je ljubomorna na
Matu, novog pjevača, jer njemu Borna pridaje veću važnost nego njoj, te ona
postaje sve depresivnija. Ubrzo Mate joj se počne sviđati te ona odluči to
iskoristiti kak bi se o njoj pisalo u novinama. Nakon toga odluči zavesti Matu i
oni vode ljubav. Izlazi njihov novi duet koji nije dokraja sređen pa Borna
poludi na nju.

Igor Carević je fiktivni lik RTL-ove sapunice "Zabranjena ljubav". Igora glumi
Dejan Marcikić od prve godine emitiranja serije, 2004.

Rođen je u Splitu, ali kao dječak se s roditeljima doselio u Zagreb. Nekada je
imao san postati profesionalni nogometaš, ali nikada nije dobio željenu priliku.
Nakon završetka njegova školovanja, roditelji su se vratili u Split, ali on je
odlučio ostati u Zagrebu. Dobio je posao trenera u teretani Tomislava Kosa, u
vrijeme kada je započeo vezu s Ivom Lončar. Prvi put se susreće s ilegalnim
aktivnostima kad primijeti da Tomislav u teretani prodaje ilegalne steroide. Kos
biva ubijen, a istraga Igora dovodi u vezu s prodajom steroida te on bude
optužen za ubojstvo. Iva je sve to vrijeme bila jedina osoba koja je vjerovala u
Igorovu nevinost.

Kada se dokazalo da je Kosa ubila njegova žena Vesna, Igor je pušten iz zatvora.
Njegova želja je ponovno izgraditi život s Ivom. Nažalost, Iva je u međuvremenu
pronašla novu ljubav sa Aleksandrom Barićem i već se naveliko planira njihovo
vjenčanje. Iva je trudna, ali dijete bi moglo biti i Igorovo, začeto u trenutku
strasti kada je pušten iz zatvora zbog posjeta bolesnoj majci. Igor je odlučan
ne prepustiti svoje dijete drugom ocu te pokuša spriječiti vjenčanje, ali u
crkvu dolazi prekasno. No uporan je u odluci da testiranjem dokaže svoje
očinstvo. Kada je dokazano da je Dora njegovo dijete, Igoru je postalo jasno da
će teško dobiti skrbništvo s obzirom na svoj zatvorski dosje. Rješenje se
ukazalo u vidu Petre Lončar. Igor se zbližio s Petrom jer je spletom nesretnih
okolnosti bio jedan od njenih otmičara dok je bila oteta. Petra mu se odužila
udajom za njega, znajući da će taj čin povećati njegove šanse za dobivanje
skrbništva nad Dorom. Kada je Ivin i Aleksandrov brak propao, uvelike Igorovom
zaslugom, shvatio je da je prenaglo oženio Petru. Našao se uhvaćen u zamci braka
bez ljubavi, te ga počinje izluđivati nemogućnost da to promijeni u trenutku
kada je Iva slobodna. Ono što zaista želi su Iva i dijete, dok ga buđenja pored
Petre sve više ispunjavaju srdžbom.

Nakon razvoda od Petre, Igor se seli u stan Filipe Budicin, gdje, nakon njenog
odlaska, dobiva novog cimera, Nikolinog brata, Antuna Benčića. Oboje se bave
sitnim poslovima, klade se na kladionicama, te obavljaju prljave poslove za
ostale. Iva je povrijeđena kada sazna kako se Igor ne misli napokon smiriti i
postati normalan čovjek, s poslom i vlastitom plaćom. Igora još više izjeda što
se Iva zbližava s Lukom, te će pokušati narušiti njihovu zabranjenu ljubav.
Nakon useljavanja policajke Marijane u stan, navodi Igora da promisli jer
Marijana bi mu mogla više odmoći nego pomoći, no uskoro počne osjećati nešto
prema njoj. Nakon toga, nakon dugo traženja, Igor dobije novi posao, i to ni
manje ni više nego posao klauna - zabavljača na rođendanskim zabavama. Čini se
da Igoru cvjetaju ruže, osim novog posla, vratila mu se i stara ljubav - Iva.
No, koliko će veza potrajati... pogotovo kada se počinju javljati iskre između
njega i Marijane, a i proživi strastvenu noć sa slijepom Klarom. Na Biserkin
nagovor, Igora u vinariji "Šarić" zaposli Jure, no Igor želi još novca za sebe i
svoju obitelj, pa pokuša pokrasti djecu na berbi. Plan mu upropasti Petra koja
kaže cifru koja bi trebala pripasti djeci. Svađom na Nadinom rođendanu, pasivna
veza Igora i Iva biva ispunjena bijesom i ljutnjom. Nakon što Iva sazna za
njegovu nevjeru s Klarom, odluči ga napustiti i odlazi u Australiju zajedno s
njihovom kćerkom, Dorom. Igor se odlučuje boriti za skrbništvo, te zajedno s
Antunom planira pljačku, čijim bi novcem platio dobrog odvjetnika za Dorino
skrbništvo. Pljačka doživi fijasko, a voljena žena i kćer odlaze iz njegovog
života.

U teškoj depresiji zbog Dorinog i Ivinog odlaska, Igor provodi sate i dane uz
televizor u svom stanu. Društvo mu pravi Marijana, koja je povrijeđena što je
Nikola pobjegao zajedno s Anom u Argentinu. Marijana i Igor ubrzo spavaju
zajedno, a jutro kasnije, u polusnu, Igor nazove Marijanu "Ivom". Nakon što se
Tom i Marijana počnu zbližavati, Igor otvoreno pokaže svoju ljubomoru, te
namjerava otkriti Marijani pravo Tomovo lice.

Ljubo Carević je fiktivni lik RTL-ove sapunice "Zabranjena ljubav". Ljubu je
glumio Ivan Martinec od 2004. - 2006. godine. Ljubo Carević je mlađi brat Igora
Carevića.Ljubo je jako smušen i djetinjast.Najviše je provodio vremena s Matijom
i njogovom bivšom curom Lanom u koju se kasnije i zaljubi.Ljubo trenutno živi s
majkom u Splitu.

Lana Kos je fiktivni lik RTL-ove sapunice "Zabranjena ljubav". Lanu je glumila
Petra Kurtela u razdoblju 2004. - 2006.

Vesna Kos je fiktivni lik RTL-ove sapunice "Zabranjena ljubav". Vesnu je glumila
Marina Poklepović od 2004. - 2005. godine. Trenutno služi zatvorsku kaznu zbog
ubojstva svog supruga, Tomislava Kosa.

Biserka Lončar je fiktivni lik RTL-ove sapunice "Zabranjena ljubav". Biserku je
glumila Vanja Matujec od prve godine emitiranja serije, 2004. pa sve do studenog
2007.

Biserka Fijan je imala miran i sređen život. Odmah nakon završene škole počela
je raditi kao medicinska sestra, kada je u bolnicu dovezen Josip Lončar zbog
pada s gradilišta. Josip ju je šarmirao, inzistirajući da ona bude njegova
glavna njegovateljica. Veza je završila brakom i Biserka je odgajala Josipovog
sina Danijela kao da je njeno dijete. Uskoro su dobili još dvoje djece – Ivu i
Matiju. Biba je prestala raditi kao medicinska sestra kako bi se u potpunosti
posvetila ulozi žene i majke. Povratak Josipove prve ljubavi Viktorije, uzdrmao
je Bibin sretan brak. Kada joj je Josip priznao da još uvijek voli Viktoriju,
bila je osupnuta, što rezultira njegovim izbacivanjem iz stana.

No u Biserkin život dolazi još jedan problematičan muškarac, ovaj put njezin
brat – Zlatko Fijan. Vrativši se iz Južne Amerike, osmislio je prijevaru kojom
je oduzeo Biserki obiteljsku zemlju. Biserka mu je pokušala uzvratiti udarac
unajmivši mladog odvjetnika Branimira Pukšića. Iako je izgubila parnicu,
osvojila je Branimirovo srce. Za Biserku se nije bilo lako upustiti u vezu sa 15
godina mlađim muškarcem. Branimir je pokušao riješiti Biserku sumnji, ali ona je
bila previše zabrinuta zbog reakcija okoline, posebno obitelji. Kada bi mogla
staviti vlastitu sreću na prvo mjesto, veza s Branimirom bi mogla postati
najbolje što joj se dogodilo. Ali Biserkin najveći kamen smutnje je što uvijek
stavlja želje i potrebe drugih ispred svojih. Nakon što je pobacila Branimirovo
dijete, on ju ostavlja, te Biba ostane shrvana. Vraća se u bolnicu, gdje postane
ovisna o tabletama, što kasnije iskoristi njena vječna neprijateljica Karolina.
Nakon što dobije otkaz u bolnici jer je otkrivena istina o njenoj krađi
lijekova, Stjepan je zapošljava u vinariji "Novak".

U međuvremenu, u njen život ulazi novi, bogati poduzetnik Jure Šarić, i to
sasvim slučajno, prometnom nesrećom. Iako je ispočetka bila šokirana saznanjem
da je Jure bogat, Biba se prilagođava novom životnom stilu, te odlučuje
promijeniti svoj look kako bi bila atraktivnija svom novom partneru. Ubrzo,
nakratko odlazi u Australiju kako bi prisustvovala vjenčanju svog sina, Matije
Lončara, i njegove životne izabranice Karmen. Kad se vrati u Zagreb, uviđa da je
Jure postao novi vlasnik vinarije "Novak", i kako ne bi mješali poslovno i
privatno, Biserka napusti posao u vinariji, a Jure se doseli k njoj u stan. No,
uskoro bi im se veza mogla pogoršati, s obzirom da Jure od nje skriva kako je
poljubio Karolinu. Nakon propalih zaruka i priznanja kako su se on i Karolina
poljubili, Jure se seli iz Biserkine kuće, i oni prekidaju, no ne zadugo. U noći
kad Iva i Biserka prespavaju u staroj kući Biserkinih predaka, Jure ulazi u
kuću, i prestrašena Biserka, misleći da je provalnik, ga upuca. Juru je metak
okrznuo, no Biserka i Jure se ponovno zbliže i zaruče se. Uskoro će njihova
ljubav biti okrunjena brakom. Ili ne? Uskoro, Biba doživljava novi udarac - smrt
vlastita brata Zlatka. Nakon Aninog i Gabrijelinog odlaska, Biba nastavlja
planirati svoje vjenčanje, sve dok ne saznaje za Karolininu i Jurinu novu aferu.
Isprva Biba istjera Juru iz kuće, no odlučuje mu pružiti novu šansu. Druge
večeri, dolazi u Jurinu sobu u hotelu, u kojoj se nalazi i Karolina, koja je
osmislila novu igru kako bi napakostila Bibi. Karolina je dočeka polugola, a
Biba jednom zauvijek odluči završiti svoju priču s Jurom. Ubrzo, saznaje od
Matije kako će ponovno postati baka i to blizanaca, te se Biba odlučuje
preseliti u Australiju, zajedno s Ivom i svojom unukom Dorom. Oprostivši se s
Nadom, Marinkom i Petrom, odlazi u novu zemlju, u potrazi za novim životom.

Danijel Lončar je fiktivni lik RTL-ove sapunice "Zabranjena ljubav". Danijela je
glumio Zoran Pribičević od 2004. do 2006. godine.

Iva Lončar je fiktivni lik RTL-ove sapunice "Zabranjena ljubav". Ivu glumi
Marija Kobić od prve godine emitiranja serije, 2004. Nakon što je ove godine
glumica obznanila da odlazi na jednogodišnje putovanje oko svijeta, bilo je
jasno da će njen lik biti ispisan iz serijala, što se naposljetku i ostvarilo.

Iva je odrasla u nemirnom okruženju, uspijevajući se izboriti za vlastiti
prostor u svakoj situaciji. Cijeli Ivin dosadašnji život je potraga za
identitetom.

U početku je mislila da će pronalaskom ljubavi potvrditi sebe. Usprkos
protivljenjima roditelja, odselila je k dečku Igoru Careviću dok je bila još
jako mlada. Kada je Igor optužen za ubojstvo, Iva je odbila vjerovati da bi on
mogao biti kriv. Bila je uz njega čak i dok je držao taoce kako bi izbjegao
zatvor i lagala u svjedočenju kako bi ga spasila. Dok je Igor bio u zatvoru, Iva
ga je uvjeravala kako će ga vjerno čekati. No usamljenost se pokazala teškim
zadatkom. Počeo ju je privlačiti Aleksandar Barić. Ali pri tom je odbijala
pustiti Igora, unatoč savjetima sviju. Nevolje su se pojavile kada je Igor
pušten iz zatvora u posjet bolesnoj majci. Vodili su ljubav u bolnici i uskoro
je Iva doznala da je trudna. Iva se našla u dilemi. Saša je vjerovao da je
dijete njegovo, a Iva nije imala hrabrosti priznati da bi moglo biti Igorovo.
Željela se uvjeriti da je dijete Sašino te je počela planirati vjenčanje s njim,
želeći time zauvijek raskinuti s Igorom. No planovi su se poremetili Igorovim
izlaskom iz zatvora baš u vrijeme kada se trebala udati za Aleksandra. Situacija
je dosegnula vrhunac kada je Igor upao na vjenčanje kako bi svima najavio svoju
borbu za očinstvo. Ivu je to slomilo. Time je njezin brak od samog početka bio
osuđen na propast. Iva je uvjeravala Aleksandra da nije bitno tko je biološki
otac djeteta, ona će uvijek držati njega pravim ocem. Ali potraga za istinom je
izjedala novog Ivinog muža. Kada se dokazalo da je pravi otac Igor, Aleksandra
odlazi iz Ivinog života, smatrajući da ga ona nikad neće iskreno voljeti. Ivu je
snažno pogodilo kada je primila od Saše zahtjev za razvod. Za sve je krivila
Igora i nije mu dopuštala da ponovno uđe u njen život. Unatoč činjenici da
potajno izgara za Igorom, ne želi dopustiti da bude određena čovjekom kojeg
voli.

Sada je Iva odlučna pronaći vlastito mjesto pod suncem iako se osjeća pomalo
zatočenom u ulozi samohrane majke. Redefiniranje sebe je dio Ivinog životnog
puta, jednako bitan kao i pronalazak nove ljubavi. Nekog tko će joj pomoći da
zaboravi na Igora i nastavi dalje bez dodatnih komplikacija. Gospodin Pravi bi
ovog puta mogao biti sin Nade Barić, Luka Laušić, te se jedan drugome svide na
prvi pogled. No, i ova nova Ivina ljubav je nemoguća... zabranjena... jer je
Luka svećenik! Uz to, dobiva posao konobarice u "Nani" kako bi se mogla brinuti
za svoju kćer, pošto Dorin otac, Igor, ne radi. Time se ona i Luka sve više
zbližavaju. Nakon što se Igor počinje zanimati za Marijanu, kod Ive se budi
osjećaj ljubomore. Ubrzo shvaća kako su Nada i Marinko par koji bi trebao ostati
zajedno, te se s Lukom igra Kupida kako bi spojila to dvoje. Nakon što je Luka
ponovno odbije, Iva ipak odlučuje vratiti se Igoru, svojoj staroj ljubavi,
uvjerena kako će napokon pružiti željenu obitelj svojoj kćeri Dori, no ne
zadugo. Jednog dana, Luka na svom motoru naleti na Ivu, i oboje se odluče
prepustiti ljubavi koju osjećaju, na Plitvičkim jezerima. Iva prizna svoje
osjećaje Luki, a on se neugodno iznenadi. Na Nadinoj rođendanskoj zabavi Iva je
iznenađena Lukinom i Igorovom svađom zbog nje, što rezultira time da Nada da Ivi
otkaz zbog njenog zamršenog odnosa s Lukom, no ubrzo joj vraća posao nakon kraha
Biserkinih zaruka. Iako je njena novoproživljena veza s Igorom sve osim prave
ljubavi, Iva uskoro saznaje tajnu : Igor ju je ponovno varao i još jednom
razočarao.Iva se ispriča Petri jer ju napala zbog Luke.Nakon što Biserka prizna
kako odlazi u Australiju, Iva odluči napraviti istu stvar, i ostavlja oba
muškarca svog života u Hrvatskoj.

Trenutno živi u Australiji, zajedno s Biserkom, Dorom, Matijom i njegovom
obitelji.

Josip Lončar je fiktivni lik RTL-ove sapunice "Zabranjena ljubav". Josipa je
glumio Dražen Mikulić od 2004. - 2005., te se pojavio 2006. u epizodnoj ulozi.
Trenutno radi u Afganistanu, gdje živi sa svojom novom ženom, Amani.

Matija Lončar je fiktivni lik RTL-ove sapunice "Zabranjena ljubav". Matiju je
glumio Filip Riđički od 2004. - 2006. godine.

Borna Novak je fiktivni lik RTL-ove sapunice Zabranjena ljubav. Glumi ga Mario
Valentić od početka emitiranja serije, 25. listopada 2004. godine.

Bogat sin bogatog oca koristi sve pogodnosti koje mu novac i položaj mogu
priskrbiti. Borna je svojevoljan, razmažen i arogantan. Ipak, ove negativne
karakteristike nadopunjuje neodoljivim i često naivnim šarmom. Borna nikad nije
uspio ostvariti bliskost s ocem, Stjepanom Novakom. Odrastao je u uvjerenju da
je njegova sestra Petra očeva ljubimica. Unatoč nesputanom uživanju u
obiteljskom bogatstvu, svjestan je da bi ga otac više cijenio kada bi se za sve
izborio vlastitim snagama. Zbog toga se nastoji dokazati u samostalnim poslovnim
pothvatima, ali ne želi priznati da bi se ti poslovi teško započeli i održali
bez obiteljskih ulaganja. Bornin odnos s majkom je možda još zamršeniji nego s
ocem. U početku nije mogao prihvatiti Karolinin povratak u njegov život. Nije
mogao shvatiti kako majka može tolike godine biti daleko od svog sina. No
Karolina se manipulacijama uspjela zbližiti s Bornom. Sada mu se čini da ima
puno više zajedničkog s majkom, nego s ocem. Borna bi više od ičega želio
pobjeći od pritisaka svoje obitelji. Ipak, svjestan je da bi to moglo značiti
odricanje od vrlo udobnog života na kakav je navikao. Obično su pokušaji da se
osamostali povezani s utjecajem djevojaka s kojima je u vezi. Nakon veze s
mladom konobaricom Majom Vuković, pronašao je ljubav s Anom Fijan. Tipično za
Bornu, ponovno je izabrao vezu kojom uzrokuje probleme svojoj obitelji – Ana je
kći Stjepanova rivala, Zlatka Fijana. Borni se čini da bi Ana mogla biti ona
prava. Ljubomoran je na svakog tko joj se približi, posebno na Nikolu Benčića.
Ana bi mogla biti djevojka koja će Bornu napokon osloboditi obiteljskih okova,
ako on u međuvremenu uspije potisnuti svoju ljubomoru. Nakon raspada svoje
obitelji (Stjepanov odlazak, Petrin nestanak i Karolinina veza s osobnim
maserom), Borna se udubi u posao, te dane najviše provodi u vinariji "Novak".
Nije odustao niti od veze s Anom , koja je bila u vezi s njegovim rivalom,
Nikolom , sve do jedne noći kada on i Ana vode ljubav. No, Ana ipak ostaje uz
Nikolu, što Bornu zasmeta, te ih neprestano provocira. Nakon što Nikola ostavi
Anu, jer saznaje da ga je varala s Bornom, Borna je odluči ponovno osvojit.

Ubrzo, i Petra se vraća u vilu Novak, te njih dvoje nastavljaju živjeti svojim
životima, uzajamno si pomažući. No, Bornu razljuti dolazak beskućnika Goge i
Domagoja u kuću, te ih poželi izbaciti, no na Petrin nagovor, oni ostanu u kući.
U trenutku slabosti (pijanstva), misli kako su on i Goga spavali, te se šokira
kada sazna da je Gogi samo 15 godina. Nakon što ga Goga i Petra odaju policiji,
Karolina i on se ponovno zbliže kao majka i sin. Zbog Petrine izdaje, Borna
samovoljno odlazi od kuće. Karolina ga savjetuje da se pomiri s Petrom, te se
Borna vraća u kuću nakon što uvidi da su ulični huligani demolirali cijelu kuću.
On i Petra se mire. Na dobrotvornoj akciji u kafiću "Nana" Antun pred svima
razotkriva istinu kako ga je Zlatko potplatio da uništi vino Novakovih. Borna je
ljut, i uskoro mu stigne obavijest kako treba zatvoriti vinariju u narednih
godinu dana. No, čini se da bi mu poduzetnik Jure mogao pomoći. I čini se da mu
je bio od pomoći. Ili je to ono što je Borna očekivao?

Naime, Jure je kupio vinariju, i k tome je preimenovao. Ipak, Borna pristaje i
dalje raditi u sada novonazvanoj vinariji "Šarić". Uskoro, on i Ana se ponovno
počnu zbližavati, no Bornini su osjećaji ovaj put nedefinirani. No, čini se da
će zaista sve ostati na prijateljstvu, s obzirom da se Ana odlučuje za Nikolu.
Nakon što je Zlatko ubijen, Karolina ulazi u vilu Novak umrljana krvlju, te
pruža Borni aktovku sa Zlatkovim novcem, koju je ukrala iz njegova automobila.
Borna se nada da njegova majka nije kriva za Zlatkovo ubojstvo. Na Zlatkovim
karminama Borna pronađe pravu aktovku s novcem. Prešuti to majci, a kad spiska
gotovo pola novca sažali se nad Tinom jer ju ucjenjuje kriminalac Charlie pa joj
pomogne vratiti dug. U dogovoru sa Charlijem želi prati novac preko Tinine
firme. Nakon što mu Jure da otkaz u vinariji, Borna dobiva novi posao - postaje
direktorom glazbene kuće Adriatic, zajedno s vlasnicom Tinom. U isto vrijeme,
savjetuje Karolini da pomogne u spašavanju Anine Zen Kozmetike, te planira Anin
i Gabrijelin bijeg iz zemlje, kad saznaje kako je Ana Zlatkova ubojica. Aninim
odlaskom Borna se upliće u mutne Charlijeve poslove, te zbog toga mora slijediti
Charlijeve opasne planove, koji rezultiraju skorim uhićenjem. Pomogavši Charliju
da ode iz zemlje, Borna se rješava duga kojeg ima prema njemu. Riješivši se i
duga i Charlija, Borna preuzima u svoje ruke Tininu pjevačku karijeru, koja pri
prvom nastupu doživi veliki fijasko. Uskoro shvati da može zaraditi i na
narodnjačkom pjevaču na Mati Gromu te odlučuje da on snimi album umjesto Tine
koju ta odluka baci u depresiju.

Dolaskom Jurine kćeri Mirne i svidi mu se na prvi pogled, no kad je pokuša
obrlatiti, saznaje čija je ona kći. Jure, kako bi zadržao kćer što više u
Hrvatskoj, mu ponudi novac za izdavanje kćerina albuma, te Borna namjerava
izvući što više novca iz Jurinog džepa. No, hoće li se na putu zaljubiti u
Mirnu? Nakon što sazna za Karolininu bolest, osjeća se loše, jer joj nije
vjerovao, a ona ga i dalje ne želi blizu sebe. On i Mirna se sve više
zbližavaju, usprkos Jurinom bijesu.

Petra Novak je fiktivni lik RTL-ove sapunice Zabranjena ljubav. Glumi ju Anita
Berisha od početka emitiranja serije 25. listopada 2004. godine. Glumica je
napustila seriju 2006. godine, ali se je vratila nekoliko mjeseci kasnije iste
godine, a od tada se njezin lik više ne nalazi u uvodnoj špici, već na popisu
gostiju na kraju epizode.

Najveći Petrin strah je da će se pokazati da su Karolina i Stjepan bili u pravu
kada su govorili da je Igor samo iskorištava. Uz to, Igor je bio odgovoran što
nije bilo plaćeno osiguranje V–stylea koji je izgorio u požaru. Zbog svega toga
Petri se njen brak čini pogreškom koju ne zna ispraviti. Nasreću, što god da
odluči i gdje god da krene, Danijel je uvijek tu da joj pomogne. Nažalost, to je
odnos koji je najpogubniji. Jednog dana, ona i obitelj Novak se upute na otok
Hvar, gdje ona i Danijel konzumiraju svoju zabranjenu ljubav, no ubrzo nakon
toga Danijel umre nesretnim slučajem.

Povratkom u Zagreb, shrvana Petra cijelo vrijeme provodi zatvorena u svojoj
sobi, gdje je fizički zlostavlja njen muž Igor, te joj u svemu pomaže sluškinja
Andrea. Nakon razvoda od Igora, Petra saznaje za sve pokvarene spletke svoje
maćehe Karoline, te se , nakon što Stjepan pobijedi na političkim izborima , ona
i Karolina se odvedu autom, gdje Petra kaže Karolini kako zna za sve njene
zločine. Također joj priznaje kako je zatrudnila sa svojim bratom blizancem!
Nedugo nakon toga, auto završava u provaliji, uz veliki prasak. Obje prežive
nesreću, no Petra izgubi dijete. Nedugo nakon toga, gubi joj se svaki trag, jer
se uputila vlakom u nepoznato. Tek nakon dva mjeseca, Biserka je prepoznaje na
ulici kao prosjakinju. Teške volje, Petra se vraća u živote ostalih likova, te,
nakon što je nekoliko tjedana živjela u kući Lončarevih, odluči se ponovno
useliti u vilu Novakovih, sa svojim bratom Bornom. Nakon što se prisjeti svog
života na ulici, na Božić i Novu Godinu, u svoju kuću ugosti dvoje tinejdžera
beskućnika, Gogu i Domagoja. Nakon što ulovi Gogu i Bornu pod tušem, Petra
izbaci Bornu iz kuće, a Gogu i Domagoja ubrzo uhvati socijalna služba, i smješta
ih u dom.

Nakon pomirenja s Bornom, i njegovim ponovnim vraćanjem u kuću, Petra obnavlja
svoje prijateljstvo s Tinom, koja ju moli da bude njena vjenčana kuma na
vjenčanju s Zlatkom Fijanom. Nakon što Tina padne u komu, Petra joj pravi
društvo. Nakon što se Tini stanje popravi, ona je uz nju i bodri je u vrijeme
Zlatkove smrti. Uz to, pozvala je Karolinu natrag u vilu Novak, gdje žive ona i
Borna. Odluči s Lukom sudjelovati u humanitarnom radu oko kluba za mlade, te ga
naposljetku otvaraju. Zbog čestih druženja sa svećenikom Lukom, kod Ive se
javlja ljubomora, i dvije sestre se sukobe. Nakon što Petra izjavi kako ne
osjeća ništa prema Luki, Iva i ona se pomire, a Iva joj obznani kako se seli s
Biserkom i Dorom u Australiju, što Petru rastuži.

Viktorija Novak je fiktivni lik RTL-ove sapunice "Zabranjena ljubav". Viktoriju
je glumila Sanja Vejnović 2004. i 2005. godine.

Stjepan Novak je fiktivni lik RTL-ove sapunice "Zabranjena ljubav". Stjepana je
glumio Velimir Čokljat od 2004. - 2006. Stjepanova je filozofija oduvijek bila
da se prema ljudima odnosi s poštenjem i dostojanstvom. Način na koji se odnosi
prema drugima za njega je odraz želje kako da se drugi odnose prema njemu. No
uvijek se ponovno iznenadi kada ljudi iznevjere ovo njegovo očekivanje. Posebno
ako su ti ljudi članovi njegove obitelji.

Novac i status koji je naslijedio nikada neće moći nadoknaditi bol zbog
tragedija koje su okružile njegov život. U svojim dvadesetima oženio je lijepu
Karolinu. Nakon dvije godine braka dogodila se automobilska nesreća u kojoj
pogine njegova supruga i najstariji sin. Bio je shrvan i nije mogao sam odgajati
preživjelog sina Bornu te je zaposlio dadilju Viktoriju koja je i sama bila
mlada samohrana majka. Uskoro je Viktorija počela privlačiti Stjepana i on je u
njoj prepoznao savršenu majku za Bornu. Kako je Borna odrastao, Stjepan je sve
teže pronalazio s njim zajednički jezik, a sve se više zbližavao s Viktorijinom
kćeri Petrom. U Stjepanov život ponovno uđe nemir kada se pojavi Petrin pravi
otac, Josip Lončar. Bojao se da će izgubiti Petru, a zapravo nije shvaćao da je
veća vjerojatnost da će izgubiti Viktoriju, čija se ljubav prema Josipu nikada
nije ugasila. Viktorija je bila na rubu započinjanja afere s Josipom, kada je
iznenada tajnovito nestala. Nekoliko tjedana nakon Viktorijina nestanka, doživio
je novo iznenađenje kada se pojavila njegova prva žena Karolina, koja mu je još
uvijek zakonita supruga. Prije Karolininog povratka, Stjepan se zbližio s
obiteljskom prijateljicom Lidijom Bauer, s kojom je i proveo strastvenu noć. No
Karolinin povratak učinio je svoje i Lidija se morala povući. Na Karolinin
nagovor, Stjepan se odlučuje na ulaganje u vinsku industriju. Vinarija Novakovih
postaje unosan obiteljski posao. Ponovno na Karolinin poticaj, Stjepan ulazi u
političku borbu za mjesto u Saboru, protiv svog rivala Zlatka Fijana. Unatoč
političkim i poslovnim interesima, Stjepanova glavna briga ostaje njegova
obitelj. No isti ti interesi ga sprječavaju da vidi tajne koje prijete raspadu
obitelji Novak. Naime, nakon nestanka Petre i Karolinine invalidnosti, Stjepan
je shrvan, pogotovo kada otkrije kako Karolina uopće nije nepokretna, i k tome ,
još ga vara sa svojim maserom, Denisom. Odlučan da napokon nađe sreću s Lidijom,
odlazi s njom u Pariz. Trenutno u Parizu, sa svojom novom partnericom, Lidijom
Bauer.

Maja Vuković je fiktivni lik RTL-ove sapunice "Zabranjena ljubav". Maju je
glumila Mirna Medaković u razdoblju 2004.-2005. Trenutno živi u Kninu, sa svojim
ocem, Jurom.

Jakov Barišić je fiktivni lik RTL-ove sapunice "Zabranjena ljubav". Jakova glumi
Mario Mlinarić od 2005. - 2006. pa opet od 2007. godine.

Rođen u tradicionalnoj obitelji, Jakov je proveo dosta vremena pokušavajući
izgraditi pravoga sebe. Nije uvijek bio poznati fotograf i urbani čovjek sa
stilom kakav je danas. Od ranog djetinjstva je usmjeravan da ostvari dobro
obrazovanje, siguran posao, a potom brak i obitelj. No sve je to bilo suprotno
onome što je Jakov osjećao u sebi. Jer od kada zna za sebe podjednako su ga
privlačile i cure i dečki. Dok je bio mlađi mislio je da će ga proći faza
eksperimentiranja s homoseksualnošću. No kada se to nije dogodilo, Jakov je
prihvatio činjenicu da je biseksualac. Namučio se kako bi svoju opredijeljenost
skrio od obitelji. Znajući da bi ih to povrijedilo, odselio je u Berlin gdje je
stekao prva iskustva s fotografijom. Uskoro se pronašao u modnom svijetu i
postao cijenjen kao inovativan modni fotograf.

Vrativši se u Hrvatsku, Jakov je započeo vlastiti posao u Zagrebu. Dok je snimao
«book» za Tinu Bauer, upoznao je njenog brata Leona Bauera. Jakov i Leon su
postali partneri i sve više vremena provodili zajedno, zbog čega se Jakov počeo
pitati je li trajna veza s muškarcem ono što zaista želi. Neodlučan u osobnom
izboru, počeo je varati Leona s Filipom Budicin, slomivši mu tako srce. Jakov se
zbog toga osjećao loše posebno zato što je Leon uvijek bio uz njega. Čak i kad
je zbog sumnje da je homoseksualac napadnut i proboden nožem. Izgubivši umalo
život, shvatio je što doista želi. Odlučio je javno obznaniti vezu s Leonom i
započeti zajednički život s njim, i to u stanu Bauerovih. No idila je kratko
trajala - Leon je stradao u automobilskoj nesreći dok se Jakov još oporavljao od
ubodne rane. Jakov je tugovao dugo nakon Leonove smrti, ponovno ne znajući što
da napravi sa svojim privatnim životom.

Kada je upoznao Adrijana, odustao je od bilo kakvog intimnog zbližavanja s njim,
nesiguran je li to ono što želi. Umoran od toga da ga svi etiketiraju zbog
njegove seksualnosti, Jakov se svjesno odlučio promijeniti. Odlučio je ostati
vjeran samo jednoj ženi. Nada se da će uspjeti ignorirati svoju biseksualnu
prirodu i tako napokon dobiti toliko željeno odobravanje okoline. Iz tog
razloga, Jakov je ponovno započeo vezu s Filipom. Sada, u vezi sa ženom, u svom
udobnom stanu s cimerima koji su mu dragi, Jakov je siguran da se konačno uspio
smiriti. Sve je bilo pomalo savršeno dok nije otkrio da se Filipa bavi pružanjem
telefonskih sex usluga. No, nakon kratkog prekida, par je odlučio ozakoniti
svoju vezu. No sve se mjenja dolaskom Dunje i Franje Barišića, koji nisu
upoznati s Jakovljevom seksualnom opredjeljenosti. Na vjenčanje dolazi i Joško,
Jakovljev bivši dečko, te ih Filipa ulovi u krevetu na dan prije vjenčanja, te
se odbije udati za Jakova, pa ga napušta. Jakov je shrvan što je povrijedio
Filipu, te što ga roditelji i brat ne prihvaćaju. Nakon što Dunja i Franjo
odluče ostati u Zagrebu, Dunja otvara frizerski salon, gdje Jakov upoznaje
radnika Svena, te se upuste u ljubavnu vezu. Nakon što shvati da bi između njih
moglo biti nešto više, odluči ostati uz Svena i preseliti se s njim u Berlin.

U 2007., Jakov se zajedno sa Svenom vraća u Zagreb, kao potpora svojoj
prijateljici Tini. Iako je želja da se ponovno vrati u Berlin sve jača, Jakov
obeća Lidiji da će se brinuti za Tinu, te tako Sven odlazi u Berlin, a Jakov
ostane živjeti u Tininoj vili. Krajem godine, ponovno se u njegov život vraća
Filipa, no priredi mu pravo iznenađenje: ostala je trudna s njim u vrijeme
neuspjelog vjenčanja, i u stan mu dovodi njegovog jednogodišnjeg sina Lorenza. U
isto vrijeme, vraća se i Sven, koji je šokiran činjenicom da je Jakov postao
tata. Jakov obećaje da će uvijek biti uz svog sina, no Filipa ne želi da njeno
dijete odrasta u Svenovom okruženju. Nakon nekoliko svađa, Sven i Jakov
prekidaju svoju vezu, a Filipa se odlučuje vratiti u Istru zajedno s Lorenzom,
obećavši Jakovu da može posjećivati svog sina.

Ubrzo, u Tinin život ulazi novi muškarac, pjevač narodnjaka, Mate Ljubić, u
kojeg se Tina zaljubi. Želeći da joj karijera krene uzlaznom putanjom, njen
menadžer, Borna, odluči pretvoriti Tinu i Matu u novi pjevački ljubavni par.
Jakovu se takva vrsta reklame ne svidi, jer sumnja kako Mate nije onakav za
kakvog se pokazuje, što se naposljetku pokaže istinitim: Mate je homoseksualac.
Jakov i Mate završe u krevetu, no to odluče prešutjeti Tini. Usprkos tome, u
jednom kratkom izletu, Tina ih uhvati u vlastitom dnevnom boravku, i iskali
bijes prema obojici. Farsa oko ljubavnog para se i dalje nastavlja, no Jakov i
Mate i dalje svoju vezu drže tajnom.

Ana Fijan je fiktivni lik RTL-ove sapunice "Zabranjena ljubav". Anu je glumila
Jelena Perčin u razdoblju 2005.-2007.

Rođena u Hrvatskoj, odgajana u Argentini, Ana je odrastala naviknuta na
putovanja, novac i privilegije. U ranom djetinjstvu nije imala puno, no nakon
smrti djeda i bake, dobili su nasljedstvo zbog kojeg su odselili u Južnu
Ameriku. Uvijek su je pogađale nepremostive razlike na koje je nailazila u
Buenos Airesu ona se kretala u krugovima bogatih, dok su ulice bile prepune
siromašnih. Bunila se i protiv očevog neumjesnog trošenja obiteljskog novca.

Za Anu je posebno težak period bio kada je njenoj majci Gabrijeli
dijagnosticiran mentalni poremećaj, zbog čega je smještena u sanatorij. Posjeti
bolesnoj majci nisu bili nimalo laki za Anu. Čim je mogla, napustila je Buenos
Aires i počela putovati. Godine 2005. ona dolazi u Hrvatsku na vjenčanje
rođakinje Ive Lončar. Ana se nije planirala zadržavati u Zagrebu, no njezin otac
je odlučio tu ponovno doseliti i kupiti kuću te je nagovorio i Anu da ostane. No
Ana je i sama imala razlog za ostanak – upoznala je Bornu Novaka i iskra strasti
se počela rasplamsavati. Ana se nije libila pokazati Borni da joj je privlačan,
ponašala se slobodno misleći kako je ionako pitanje vremena kada će otići iz
Hrvatske. Do sada je uvijek bježala kada bi se veza pretvarala u nešto
ozbiljnije, misleći da bi joj se moglo dogoditi što i majci: da poludi i postane
teret muškarcu kojeg voli.

No stvari su se zakomplicirale i Ana se zadržala dulje od planiranog. Njezin
otac Zlatko glavni je razlog njena ostanka u Zagrebu jer je oduvijek bila
sumnjičava prema njegovom načinu poslovanja, a i nije joj se svidjelo kako se
ponaša prema vlastitoj obitelji, Lončarevima. Ana misli da je Zlatkovo
bezobzirno ponašanje pod kontrolom dok je god ona u blizini. A tu je i Borna.
Ana je sretna u kojem se pravcu razvija njihova veza iako je muče sumnje je li
sposobna održati nešto na duge staze. No ako stvari i krenu nizbrdo, tu je
uvijek rezerva, Nikola Benčić. No za sada su njih dvoje samo prijatelji iako se
Borni ne čini uvijek da je tako. Ana je za sada odlučna ne upuštati se ni u što
s Nikolom, znajući da bi to moglo dovesti do velikih problema s ljubomornim
Bornom. Nakon što uhvati Bornu u zagrljaju s drugom, Ana se odlučuje za Nikolu,
no i dalje se dvoumi između dvije vatre; mirnog Nikole i strastvenog Borne.
Također, otac je postavlja za direktoricu tvrtke "Zen Kozmetika" . Dok je bila u
vezi s Nikolom, varala ga je s Bornom, te je na kraju, shrvana, sve priznala
Nikoli i ljubav je pukla. Sljedeći dan se iseli iz Jakovljevog stana, te odlazi
živjeti s Lončarima.

Zlatko Fijan je fiktivni lik RTL-ove sapunice "Zabranjena ljubav". Zlatka je
glumio Mirsad Tuka od druge godine emitiranja serije, 2005. do 2007.

Za Zlatka je moć uzbudljivi afrodizijak. A moć znači novac. Ipak, Zlatko nije
oduvijek bio moćan, a zasigurno ne i bogat. Dok je bio student, upoznao je
lijepu nasljednicu Gabrijelu te je zaprosio i oženio znajući da je iz bogate
obitelji i da će jednog dana naslijediti bogatstvo. Kada su Gabrijelini
roditelji preminuli, Zlatko je preselio s njom i njihovom kćerkom Anom na
obiteljski ranč u Argentini. Uskoro je izašlo na vidjelo da je Gabrijela
mentalno nestabilna pa je Zlatko šalje u sanatorij u Buenos Aires, koristeći
situaciju kako bi preuzeo njezino bogatstvo. Upravljao je njime mudro, ali i
nelegalno, uspijevajući uvijek zadržati takve investicije podalje od očiju
javnosti. Godine 2005. Zlatko se vraća u Hrvatsku i uviđa mogućnost otvaranja
novog tržišta. Zlatkove prljave igre ne poznaju granica. Čak je prevario i
vlastitu sestru, Biserku Lončar, oduzevši joj obiteljsku zemlju koju je kasnije
dobro unovčio. Sukob koji je zbog toga izbio između njega i Lončarevih ne
jenjava do danas. Tenzije su se pojačale kada je Zlatko svojim spletkama uništio
vezu nećaka Danijela i njegove djevojke Stele, koju je iskoristio da ostvari
veze u politici i domogne se Sabora. Naravno, isključivo da kroz politiku
potpomogne vlastite poslovne interese. Zlatku se također sviđa situacija u kojoj
mu je politički konkurent Stjepan Novak, s čijom je ženom puno puta završio u
krevetu.

Za njega je uvijek najvažnije da se dokaže kao pobjednik. Taj besramni užitak
koji Zlatku stvara dokazivanje da je najbolji, bez obzira na tuđe patnje, nekima
je strahovito odbojan. Ipak, to je ujedno dio njegovog šarma, koji je nekima
neodoljiv. Ako Zlatko ima Ahilovu petu, onda je to njegova kći Ana, koja često
ima ulogu njegove savjesti. Jedini slučaj kada preispituje svoje loše postupke
je kada vidi da je povrijedio nju. Nakon što se Gabrijela vratila u Hrvatsku, i
saznala kako ju je Zlatko zdravu smjestio u mentalnu ustanovu, Ana mjenja svoj
stav prema ocu, te napušta njegovu kuću. Gabrijela se vraća u Argentinu s
ljubavnikom, Marijem Salajom, te potpisuje papire za razvod. Zlatko se potom
nastavlja baviti mutnim poslovima, nakon što je izgubio kandidaturu za Sabor od
Stjepana Novaka. Kasnije, počinje pokazivati zanimanje za Tinom Bauer, što njemu
predstavlja flert, a njoj nešto ozbiljnije. Nakon što Tina ostane trudna, Zlatku
se probude očinski osjećaji, mada ne zna istinu o djetetovom porijeklu, te
odluči zaprositi Tinu. Kad ona pristane, on krene planirati vjenčanje s njom, na
razočaranje kćeri Ane. Nakon održanog vjenčanja, Zlatko saznaje kako dijete koje
nosi Tina možda i nije njegovo, te se on i Tina posvađaju. On je snažno odgurne,
a ona padne niz stepenice, te ostane ležati na podu onesviještena. Nakon što
Tina padne u komu, Zlatko planira bijeg iz Hrvatske, te poziva Karolinu da mu se
pridruži. No, Tina se iznenadno probudi iz kome, i Zlatko je namjerava ubiti, no
Ana ga spriječi u tome, te Zlatko završi svoj život proboden istim nožem s kojim
je on namjeravao ubiti Tinu.

Karolina Novak je fiktivni lik RTL-ove sapunice "Zabranjena ljubav". Karolinu
glumi Vesna Tominac Matačić od 2005. godine.

Karolina je u životu osjetila bogatstvo i siromaštvo i jedno zna sigurno:
bogatstvo je bolje. Inteligentna, manipulativna, neodoljiva i opasna, Karolina
vjeruje da zaslužuje samo najbolje, za što je platila visoku cijenu u prošlosti.
Kao studentica umjetničke akademije upoznala je dizajnericu Lidiju Bauer.
Karolina je bila Lidijin model, ali odnosi su se zaoštrili kad ju je Lidija
upoznala sa Stjepanom Novakom. Karolina je Lidiji otela Stjepana i udala se za
njega. Rodila mu je dva sina, Tomislava i Bornu. Njihov se brak činio savršenim
dok se nije dogodila tragedija. Karolina je sa svoje dvoje djece išla na izlet u
Makarsku, kada je automobil kojeg je vozila izletio s litice u more. Uspjela je
izvući na obalu jedno dijete, Bornu, ali Tomislav se utopio. Svi su
pretpostavljali da se i ona utopila. No u šoku zbog smrti djeteta, ona je
bježala što je dalje mogla te ilegalno prešla u Austriju. Ondje je započela novi
život. Počela je raditi za blagajnom na kozmetičkom odjelu robne kuće gdje je
upala u oko bogatom doseljeniku iz Srbije. Započela je vezu s njim iako je znala
da je povezan s mafijom. Uskoro je pokrenula vlastitu kozmetičku tvrtku
financiranu novcem mafije. Zbog obiteljskih mutnih poslova završila je u
zatvoru. Karolina je pristala na ovo poniženje pod uvjetom da joj mafija osigura
veliku svotu novca koja će je čekati kada izađe iz zatvora.

Kada je puštena, vraća se u Hrvatsku. Novca je sada imala dovoljno, no vapila je
za sigurnošću i pripadanjem te odlučuje potražiti svoga sina i Stjepana.
Stjepanovu tadašnju suprugu Viktoriju je otjerala uvjerivši je da njihov brak ne
vrijedi i nikada nije ni vrijedio obzirom da je ona sve to vrijeme živa. Tada
započinje Karolinino nastojanje da je obitelj ponovno zavoli. Kada je postala
sigurna u svoj položaj, mogla se početi ponašati prema vlastitim shvaćanjima
morala. Trenutačno je Karolina zadovoljna svojim brakom i veseli se novom
položaju koji bi joj mogao priskrbiti Stjepanov ulazak u Sabor. Njena glavna
briga je da nešto ne naruši sadašnju ravnotežu koju je toliko pažljivo
uspostavljala.

Uskoro se u grad ponovno vraća Lidija Bauer, koja je odlučna raskrinkati
Karolinu, no to joj ne uspije. Nekoliko sati kasnije, Stjepan ulovi Karolinu
ispod tuša s njenim maserom Denisom, te otkrije cijelu istinu. Borna i Stjepan
je zamrze, te Stjepan ode iz Hrvatske, zajedno s Lidijom. Karolina i dalje
nastavlja održavati vezu s Denisom, te je potpisala papire za razvod od
Stjepana. Kasnije se saznaje prava Denisova istina. Naime, on je kriminalac i
suučesnik Andree, bivše sluškinje Novakovih, Karolinine "simpatije" iz
zatvorskih dana. Iako su oboje bili spremni prevariti Karolinu, Denis je ukrao
Karolini novac, a Andreu ostavio u Zagrebu. Zajedno sa svojom starom
prijateljicom-neprijateljicom Andreom, Karolina svladava Denisa, te on biva
usmrćen.

Nakon Petrinog povratka, Borna i ona otjeraju Karolinu iz Petrine kuće, te se
ona useljava u stan koji je kupila pored restorana " Nana ". Uz to, redovito
održava ljubavnu vezu, s poduzetnikom Zlatkom Fijanom. No, ubrzo joj za oko
zapne imućni Jure Šarić. No, kontakt prestaje kada Jure otkrije da je Karolina
htjela ukrasti novac za spas vinarije od siročadi za koju je ona i prikupila taj
novac. Nakon toga, Karolina ne prestaje provocirati Juru i Biserku. Uz to, njen
on/off ljubavnik Zlatko, je poziva da zajedno s njim pobjegne u Argentinu. Na
dan odlaska, Karolina pronalazi mrtvog Zlatka pokraj njegova automobila, a zbog
otisaka na automobilu, biva uhićena pod sumnjom da ga je ubila. Nakon što biva
riješena sumnje za Zlatkovo ubojstvo, Petra je poziva natrag u vilu Novak.
Ubrzo,na Bornin nagovor, Karolina pomaže Ani u Zenu, ali i tu ona vidi svoju
korist. Aninim odlaskom, postaje vlasnica tvrtke. No, ni to pozicionirano mjesto
joj nije jedina satisfakcija u životu, te se ponovno baca na osvajanje Jure
Šarića, koji sprema svoje vjenčanje s njenom neprijateljicom, Biserkom. Karolina
oba puta uspije odvojiti taj par, što rezultira Bibinim odlaskom. Karolina je
odlučna udati se za Juru, i povratiti vinariju Šarić u svoje ruke. No, uskoro
joj nesreća pokuca na vrata. Prilikom liječničkog pregleda, saznaje kako boluje
od raka dojke.

Dunja Barišić je fiktivni lik RTL-ove sapunice "Zabranjena ljubav". Dunju glumi
Maja Petrin od 2006. godine.

Dunja je obiteljski tip žene, vjerna svom suprugu i idealima. Omiljena u društvu
i komunikativna, čvrsto stoji na zemlji, s jasno izraženim osjećajem za pravdu.
Ambiciozna je i spremna mnogo uložiti kako bi postigla svoje ciljeve. Sklona je
idealizirati ljude i traži dobro u njima, zbog čega se često razočara, ali brzo
zaboravi. Rođena u siromašnoj obitelji, oduvijek se brinula za dvojicu mlađe
braće. Zato se katkad ponaša majčinski prema svom mužu i prijateljima. Kad je
pitaju zašto je postala frizerka, u šali citira svoju majku: >>Ljudima će uvijek
rasti kosa i netko će je trebati šišati!<<. Zbog svoje profesije okružena je
modnim časopisima i prelijepim ženama pa se tako i sama oduvijek voljela
uređivati. Ali ne zato što je tašta ili umišljena, već čistoću i urednost smatra
važnom vrlinom.

Nakon završene srednje škole zapošljava se u neperspektivnom frizerskom salonu
za muškarce u Bjelovaru. Njezina prva velika ljubav, Franjo, dolazi kod nje na
šišanje, svaki dan dok više nije imala što šišati. Uskoro postaje gospođa
Barišić i to ni na jednu sekundu nije požalila. Nakon nekoliko godina braka,
zajedno odlučuju potražiti bolji život u glavnom gradu. Najsretniji je dan
njezina života, osim vjenčanja, naravno, dan otvorenja vlastitog frizerskog
salona, njezina carstva. Sanja o maloj kućici, kaminu, zagrljaju s mužem i
otvaranju darova s djecom ispod božićnog drvca, ali snovi su varljivi i mogu se
pretvoriti u noćnu moru.

Nakon što zabunom Franjo pomisli kako je ona trudna, Dunja razotkrije istinu
kako je trudna osoba u stanu, Tina, te joj ona pruža potporu. Nakon što se Tina
odseli kod Zlatka, Dunja ostaje jedina žena u stanu, s dvoje muškaraca, Nikolom
i Franjom. Salon ima sve manje i manje mušterija, a i Dunja je nezadovoljna
seksualnim životom sa svojim suprugom. U potrazi za frizerom, Dunja zapošljava
mladu i neiskusnu Angelinu, koja se uskoro uvuče u život Barišićevih, ali i u
njihov stan. Ubrzo, Dunja i Angelina se sprijatelje, i zajedničkim snagama vode
salon. Nakon što se u njihovom salonu pojavi narcisoidni Patrik Polić, te obje
shvate kako će se sada morati boriti i protiv konkurencije, s obzirom da Patrik
otvara salon nasuprot njih. Nakon toga, Dunja se prijavi na natjecanje frizera
"Zlatni Fen", na kojem odnese prvu nagradu, no Patrikovim spletkama nagrada joj
je oduzeta. Ipak, "Zlatni Fen" je dosta pripomogao Dunji da salon prima bolju
zaradu.

Dunja nakon nekog vremena opet misli da je trudna ali posjet liječniku baca je u
depresiju - nikad neće moći imati djecu. Odlazi u kliniku na hormonske terapije
kako bi zatrudnjela. Uskoro u posjet dolaze i Franjini roditelji, koji
pokušavaju voditi njeno kućanstvo na svoju ruku, što Dunju dodatno uzruja. Kap
koja prelija čašu jest kad Franjini roditelji saznaju da Dunja ne može imati
djecu, te kad joj predlože da posvoje Jakovljeva sina. Dunja ih tjera iz stana,
i odlučna je zatrudnjeti. Uskoro Dunja sazna da je trudna, ali to izaziva
Angelininu ljubomoru. Za Božić, Franjo joj poklanja auto. Sve frustriranija
Angelina je sve gore zbog ljubomore, te izazove sudar automobila u kojem Franjo
teže nastrada. Nakon svih šokova, Dunja doveze Franju kući, te se ponovno
posvađaju, te nakon nekoliko minuta, primjete krv na podu. Dunja je imala
spontani pobačaj. Tužna Dunja, vraća se na posao, no uvjerena kako će
zatrudnjeti ponovno. Nažalost, doktorica im objasni kako bi trebali razmisliti o
posvajanju, s obzirom da Dunja više nikad neće moći roditi.

Franjo Barišić je fiktivni lik RTL-ove sapunice "Zabranjena ljubav". Franju
glumi Vladimir Tintor od 2006. godine.

Odgovoran obiteljski čovjek, šarmantan, pristupa problemima kroz humor.
Zadovoljan je svojim životom i izbjegava konflikte, osim kada je u pitanju
najvažnija osoba u njegovu životu, kako sam kaže, “njegova puno bolja polovica”
Dunja. Ako bi se ona našla u opasnosti, Franjo ne bi oklijevao niti sekunde da
je zaštiti, pa makar se morao boriti i zubima. Temeljit je i marljiv radnik,
predan svom poslu, no jedna je od njegovih najvećih mana činjenica da se ne bori
dovoljno za sebe i svoj položaj, bilo na poslu, bilo u društvu. Zadovoljan je
malim stvarima u životu, što katkad znači da se ne zna izboriti za sebe,
povišicu koju je odavno zaslužio ili parkirno mjesto koje mu neki balavac u
skupom autu otme ispred nosa. Izrazito je uredan, no također zna biti i
nespretan i rušiti stvari oko sebe, a pogotovo kad zaboravi gdje je ostavio
naočale. Pod utjecajem alkohola i omiljenih mu koktela pretvara se iz
dobroćudnog kemičara u pravu party životinju. Uživa u svom hobiju, popravljanju
starih stvari ili, kako bi nekad u polu-šali rekla njegova žena Dunja Barišić:
“skupljanju smeća po ulici”, jer sve zaslužuje drugu priliku, pa čak i pokvareni
toster, ali ne zna da postoje ljudi toliko pokvareni da ih nitko ne može
popraviti.

Franjo je prvi put došao u seriju na vjenčanje svog brata Jakova, i njegove
zaručnice Filipe Budicin. Nakon šokantnog saznanja da je njegov brat Jakov
spavao s njegovim najboljim prijateljem Joškom, Franjo odluči ignorirati brata,
te se odmah vratiti u Osijek. No, odustane od tog nauma, nakon što mu Ana ponudi
posao glavnog kemičara u tvrtki "Zen", a Dunja odluči otvoriti frizerski salon u
Zagrebu. Franjo i Dunja se smjeste u Jakovljev stan, no Franju zasmeta kada
Jakov obznani kako ima novog dečka, Svena. Ubrzo, Jakov i Sven odlaze živjeti u
Berlin, a Franjo i Dunja ostaju u stanu.

Franjo i dalje radi u "Zen Kozmetici", a u stan se ubrzo useljava Angelina
Kovač, koja postaje Franjina i Dunjina prijateljica. Ubrzo, u Franjinom i
Dunjinom životu se pojavi frizer Patrik, koji ima sasvim drukčije namjere od
onih koje pokazuje. Trenira Dunju za slavno natjecanje frizera, "Zlatni Fen",
što Franju čini ljubomornog, s obzirom da misli kako su on i Dunja izgubili onu
veliku ljubav koju su imali na početku braka. Osim toga, rade na djeci, no
bezuspješno. Ubrzo se iz Berlina vraćaju Sven i Jakov, što Franju opet zasmeta,
no nauči živjeti s činjenicom da mu je brat biseksualac. Nakon što mu roditelji
saznaju kako Dunja ne može imati djecu, Franjo ih otjera iz stana. Nakon što
osjeti kako mu se Angelina nabacuje, Franjo učini sve kako bi Angelininu
pozornost prebacio na Jakova. Nakon što Dunja doživi spontani pobačaj, Franjo
razmišlja o tome kako nikad neće imati biološko dijete, a nakon nekoliko dana ta
se njegova sumnja potvrdi kad doktorica prizna njemu i Dunji kako Dunja neće
moći roditi.

Antun Benčić je fiktivni lik RTL-ove sapunice "Zabranjena ljubav". Antuna je
glumio Jozo Šuker od 2006. - 2008. godine.

Bijesan na svijet, Antun je uvijek bio buntovnik. Kao dijete svjedočio je
ubojstvu svojih roditelja u vrijeme Domovinskog rata, i ta ga je tragedija
obilježila za cijeli život. Inteligentan je, iako se često vodi svojim
iracionalnim instinktima. Na prvi pogled čvrst i nepopustljiv, zapravo je vrlo
emocionalan, ali teško izražava svoje osjećaje.... osobito kada je riječ o
vezama. Obožava brze automobile... radi kao automehaničar, premda nikad nije
maturirao jer je često dolazio u sukob s profesorima... kao i sa svim drugim
autoritetima. Nakon sprovoda roditelja, Antun dolazi u Zagreb, i privremeno se
nastani kod brata Nikole… u potrazi za vatrenom osvetom čovjeku koji je izdao
njegove roditelje... Ostaje živjeti u Zagrebu, privučen čarima gradske djevojke
– Tine Bauer. Nakon što se duboko razočara u površnoj Tini koja mu lomi srce,
Antun pronalazi novog prijatelja i cimera – Igora Carevića... uz kojeg često
korača drugom stranom zakona. Njegova je najveća strast Tina... a takva strast
može biti opasna za život.

Nakon dolaska sestre Marijane, Antun se pokušava smiriti, te ne upadati u
nevolje, no strast za ilegalnim poslovima je jača. Uz to, niti ne sluti da je
njegova obožavana Tina Bauer spavala s njegovim bratom Nikolom. Nakon što
saznaje kako je Tina ostala trudna, podržava je, i s njom odlazi obaviti
pobačaj, iako se s tim ne slaže. Nakon što Tina odluči ne pobaciti, Antun je
sretan, i nada se nekoj vezi s njom, no razočara se kada sazna da je Tina
pristala biti Zlatkova žena. Nesretan, utjehu pronalazi u alkoholu. Jedini je
svjedok događaja kada je Zlatko odgurnuo Tinu, što je rezultiralo njenim padom
po stepenicama. Nakon što je Zlatko pred njegovim očima ubio psa Šibu, Antun mu
je odlučan osvetiti se, te postaje jedan od glavnih osumnjičenih za Zlatkovo
ubojstvo. Osim toga, saznaje i istinu kako je njegov brat spavao s ljubavi
njegova života, Tinom. No, ipak, kasnije, on i Tina nastave održavati svoju
ljubavnu vezu. Nakon što shvati da ga Tina tretira kao zadnje smeće i zove ga
samo kad njoj zatreba, Antun prekida vezu. U njegov život uskoro uđe Megi
Majetić, za koju se kasnije ispostavi da je kćer policajca Brune. Antun se
zaljubljuje u Megi, unatoč protivljenju njenoga oca. Uskoro, Marijana priznaje
Antunu tajnu - Megi je neizlječivo bolesna. Odlučan da spasi Megin život, Antun
planira provalu u tvrtku krcatu novcem. No pljačka ne uspije, a Marijana ga
otkriva.

Zahvaljujući novcem od prodanih Nikolinih dionica, Antun priskrbi potreban novac
za Meginu operaciju. Ostane šokiran kad sazna da mu je brat pobjegao zajedno s
Anom, bez ikakvih riječi na odlasku. Nakon nekoliko tjedana, Megi se vraća u
Hrvatsku, uspješno izliječena, te Antun i ona nastavljaju sa svojom ljubavnom
vezom. No, sreća nije dugo trajala, jer je Antun zaprosio Megi, koja ipak smatra
kako je premlada za tako veliki korak. Megi i Antun prekidaju, što Antuna baci u
depresiju. Povodom godišnjice smrti svojih roditelja, Antun i Marijana odlaze u
Slavoniju posjetiti njihov grob. Antun odluči ostati u Slavoniji, jer smatra
kako tu pripada.

Marijana Benčić je fiktivni lik RTL-ove sapunice "Zabranjena ljubav". Marijanu
glumi Anđela Ramljak od 2006. godine.

Voli odavati dojam potpune kontrole u svojem životu... premda je to nekad daleko
od istine. Prezire sve što je tipično ženski... osobito cipele s visokom
potpeticom, treptanje okicama i silikone. Freak je za borilačke sportove i
oružje, što često uplaši potencijalne udvarače. Ima snažan osjećaj za poštenje i
moral. Cijeni zdrav razum i rukovodi se njime u odlukama. Ima jasan i
jednostavan pogled na svijet. Zna što je ispravno, a što ne. Znatiželjna je i
tvrdoglava. Ima razvijen smisao za humor, čak se zna pristojno nasmijati
vicevima na račun glupih policajaca, ali potom će upozoriti na teške strane
policijskog posla i pokušati uvjeriti prisutne da takvi vicevi «ne drže vodu» u
stvarnosti. Emotivno zrelija od braće Nikole i Antuna, ona je «vezivno tkivo»
preostale obitelji Benčić i svim srcem voli svoju braću. Ne dijeli s Nikolom
strast za vinima i vinogradarstvom, ali pokazuje razumijevanje i podupire njegov
san o vlastitoj vinariji. Preferira piti pivo... a Antunu, odnosno Tuni, kako ga
ona zove, često se suzdržava opaliti koju pedagošku iza uha. Njezin snažan
osjećaj za pravdu i potreba za sigurnošću i snagom vjerojatno izviru iz osjećaja
nemoći koji joj se usadio traumom iz djetinjstva... svirepim ubojstvom
roditelja. Mrzi kućanske poslove i ne zna kuhati. Neuredna je poput svog brata
Antuna. Obožava gledati akcijske filmove. Kada je frustrirana, voli udarati u
boksačku vreću. Njezina je ambicija s vremenom napredovati u policiji, ali
trenutačno ne žuri s time i zadovoljna je radeći kao mlađa inspektorica... Ali
njezina uniforma, službena značka i pištolj nisu dovoljna zaštita od svijeta.

Nakon prekida s dečkom, useljava se u stan zajedno s Igorom i Antunom, što Igoru
smeta jer se više ne može baviti ilegalnim poslovima, dok ima policajku u stanu.
Uz to, prezire i Anu i Tinu jer obje varaju njenu braću. Razočara se u Nikolu
kad čuje da je spavao s Tinom, znajući da je ona Antunova tiha patnja. Nakon
premještaja iz Zadra, dobiva novi posao policajke u Zagrebu, i pomaže Luki da
ulovi dilere s ulice. Marijana ima pune ruke posla, pokušavajući spriječiti
brata Antuna da upada u nevolje, a ubrzo počne osjećati nešto više prema svom
šefu, Brunu, oženjenom čovjeku, te kasnije, prema Igoru.

Nakon nekog vremena počinje sumnjati da je njezin šef, Bruno, korumpiran. Upušta
se u "misiju prikupljanja dokaza" sa nekoliko policajaca kako bi pokrenuli
sudsku parnicu protiv njega. Ubrzo nakon toga Bruno uhiti njezinog brata Antuna
pod izlikom da je među glavnim osumnjičenima za Zlatkovo ubojstvo. Sada je
Marijana gotovo uvjerena da je on korumpiran i sigurna je u ono što želi učiniti
- napraviti malu razmjenu u zatvorskim ćelijama; izvući Antuna iz zatvora i
strpati Brunu iza rešetaka, te u tome uspijeva. No, kad se Antun upusti u vezi s
Brunovom kćerkom Megi, Marijana shvaća kako je Bruno uzimao novce kako bi mogao
platiti Megi skupu operaciju, pošto ova ima ugrušak u mozgu. Pošto je Bruno iza
rešetaka, na Antunu je da smisli rješenje za Meginu operaciju, te vidjevši
Marijanine poslovne tajne, u vezi jedne tvrtke, namjerava izvršiti pljačku.
Pljačka doživi fijasko, kad Marijana stigne na mjesto, i zamalo upuca Antuna. Ne
željevši da joj brat završi iza rešetaka, odglumi kako ju je lopov napao, i
pobjegao.Nakon Nikolina odlaska u Argentinu, i Antunova odlaska u
Slavoniju,Marijana je tužna i zbunjena,a Tom joj pomaže te je zavede i ona spava
s njime.Ujutro je zamoli da nikome ne govori za njih,a ona posumnja da nije
prekinuo s Petrom kao što je rekao. Pita Petru kako je, misleći da je tužna zbog
prekida no Petrin je odgvor iznenadi, ona je super.

Nikola Benčić je fiktivni lik RTL-ove sapunice "Zabranjena ljubav". Nikolu je
glumio Marko Čabov od 2006. -2007. godine.

Nikoli je vino u krvi. Dolazi iz poznate slavonske obitelji vinara. Odrastao je
okružen grožđem i učio se zanatu od oca. Njegovi planovi su bili da jednom od
oca potpuno preuzme obiteljski posao. No sve se to promijenilo kada je buknuo
rat. Nikola se prijavio u vojsku jako mlad, slagavši svoje godine. Uskoro se
proširio glas o njegovim ratnim uspjesima i odlikovan je za svoja herojstva. No
kada je jednom ostavio roditelje, mlađeg brata i sestru same, neprijatelji su
zarobili njegovu obitelj kako bi pokazali što se događa herojima poput Nikole.
Dok su se brat i sestra skrivali u kući, otac i majka su mučeni i ubijeni.
Nikoli je to slomilo srce, ali morao se nastaviti boriti. Kada je rat završio,
odlučio je potražiti brata i sestru koji su bili u izbjegličkim kampovima.
Marijana je bila sretna što vidi brata. Njena sjećanja na noć koja im je
promijenila živote su izblijedjela jer je tada bila jako mlada. No brat Antun ga
nije dočekao s takvom dobrodošlicom jer ga je krivio za tragediju koja ih je
zadesila.

Povrijeđen Antunovim odbijanjem, Nikola odlazi u Zagreb kako bi se posvetio
usavršavanju u proizvodnji vina. Uskoro je dobio posao u malom vinogradu. Bio je
sretan radeći ondje. Nikolin je san da uštedi dovoljno novca kako bi jednom
ponovno proizvodio vina pod imenom Benčić. Vinograd u kojem je Nikola radio
kupili su Novakovi. Do sada vinograd nije bio pretjerano uspješan, ali Stjepan
Novak je bio odlučan to promijeniti. To je uključivalo potrebu da velik broj
trenutno zaposlenih radnika zamijeni s novim, školovanim kadrom. Nikoli je bilo
žao starijih radnika koji su bili otpušteni. Čak je htio otići u zamjenu za
ostanak nekog od njih, ali Stjepan to nije htio dopustiti jer je prepoznao
njegov talent za vina. Nikola je uskoro promaknut u glavnog vinara. Hvale na
Nikolin račun nisu dobro sjele Borni Novaku koji čezne da on bude taj kojeg
Stjepan hvali. Uz to, Nikola se jako dobro slaže s Borninom djevojkom Anom.
Istini za volju, dok Ana u Nikoli vidi samo prijatelja, on se potajno nada da će
jednog dana njih dvoje postati nešto više. I to se dogodi, nakon Aninog
udaljavanja od Borne. Pristaje hodati s Nikolom, a on , ne znajući da ga ona
vara s Bornom, gaji pravu ljubav prema njoj. Kad otkrije da ga Ana vara, prekida
vezu s njom i zadubljuje se u posao kako ne bi mislio o svojoj velikoj ljubavi,
Ani Fijan. Nakon nekog vremena, ponovno se bude osjećaji između njega i Ane. No,
on joj nije priznao kako je imao avanturu s Tinom. U noći Tininog vjenčanja,
saznaje kako bi dijete koje Tina nosi moglo biti i njegovo. Nakon što je Tina
bila u komi mjesec dana, Nikola se vratio Ani, a kasnije mu je i sam Zlatko
priznao kako je upravo on bio otac Tininog, sada već pokojnog djeteta. Nikola
skriva istinu da je spavao s Tinom od svog brata Antuna, no ubrzo mu je
priznaje, što dovodi do tučnjave. Također je bio jedan od osumnjičenih za
ubojstvo Zlatka Fijana.

Zbog Tinine intervencije zatekne Anu i slikara Aleksandra u nezgodnom položaju,
te prekine s njom. Ubrzo, Ana povjerava Nikoli strašnu tajnu. Ona je, slučajno,
ubila vlastitog oca, te joj Nikola pomogne isplanirati bijeg. Nesretan, vraća se
u Zagreb, i nastavlja raditi u vinariji novog imena, Šarić, za Juru Šarića, s
kojim se ne slaže pretjerano. Ubrzo odlučuje prodati svoje dionice u vinariji
kako bi pomogao bratovoj djevojci, Megi, no nađe se između dvije vatre, Jure i
Karoline, koji su oboje zainteresirani za njegove dionice. Dok je jednog dana
radio u vinogradu, shvatio je kako ga netko promatra, i to nitko drugi nego Ana,
koja mu se ispovijedi kako plan nije uspio, te su ona i Gabi ostale bez novca.
Ana i Nikola odluče pobjeći zajedno, te nagovaraju Luku da ih vjenča, što ovaj
učini. Zajedno napuste Zagreb.

Luka Laušić je fiktivni lik RTL-ove sapunice "Zabranjena ljubav". Luku glumi
Robert Plemić od 2006. godine.

Sin Nade Barić, uvjerene komunistice, i Marinka Ružića, prohrvatski
orijentiranog studenta, Luka je već kao dijete bio žrtva okrutnih povijesnih
okolnosti. Misleći da ga je Nada izdala jugoslavenskoj tajnoj policiji tijekom
Hrvatskog proljeća, Marinko s malim Lukom bježi prema Italiji. Shvativši kako je
Luka premalen za tako kompliciran bijeg i u strahu od nemilosrdnih udbaša,
Marinko ostavlja sina u crkvi na Krku te bježi u nepoznato.

Posvojen, raste među dobrim ljudima, ali ne može potisnuti osjećaj izgubljenosti
i samoće, zbog kojeg traži utjehu u crkvi i postaje svećenik. Nakon povratka
Marinka u Hrvatsku doznaje istinu o sebi i svojoj pravoj obitelji, kojoj se
vraća kao odrastao čovjek. Iznimno je inteligentan te posjeduje smisao za humor
koji je uvijek odmjeren i pristojan. Istinoljubiv je i pravedan te pomalo
idealist. Suočen s nepravdom i nemoralom reagira energično i burno. Dobar je
sugovornik i zna slušati, što mu je donekle i profesionalna deformacija.

Uvijek pokušava biti objektivan, osim kad je riječ o crkvenim dogmama, gdje je
nepopustljiv. Iako mu se ljudi vole povjeravati i tražiti od njega savjete, on
sam rijetko dovoljno vjeruje sugovorniku da bi mu pokazao svoju pravu nutrinu.
Iza maske prijateljskog, dobronamjernog svećenika zapravo se skriva nesiguran i
duboko sumnjičav čovjek u kojemu nastaje ozbiljan problem s vlastitim
identitetom. Rastrgan između svojih osjećaja i profesionalnih odgovornosti, Luka
se našao pred teškom odlukom... zbog koje bi mogao gorjeti u paklu...njegove
simpatije prema Ivi su očite i ona je za njega potencijalni izvor
grijeha...zabranjena ljubav... Nakon povratka oca Marinka u Hrvatsku, Luka i on
se zbližavaju, time zapostavljajući Nadu. Nakon sukoba s lokalnim dilerima,
osjeća se loše zbog povrijeđivanja čovjeka, koji mu je prijetio smrću. Sretan je
što su se njegovi roditelji ponovno zbližili. Dvoumi se oko svog izbora, te
namjerava napustiti svećensku službu, možda baš zato što nešto osjeća prema Ivi,
no usprkos što je dijelio s Ivom zabranjene poljupce, ostaje pri svom izboru,
što rezultira Ivinim odlaskom iz zemlje. Nakon Tomova dolaska Luka odluči
upoznati brata, ali svakim danom sve više sumnja u njega i njegove namjere prema
Petri te se počinju svađati i završe u boksačkom klubu. Nada je šokirana kad
vidi njihovu tučnjavu u boksačkom ringu.

Marinko Ružić je fiktivni lik RTL-ove sapunice "Zabranjena ljubav". Marinka
glumi Frano Lasić od 2006. godine.

Marinko je Lukin otac, i bivši Nadin dečko. U vrijeme partizana, bježao je iz
Hrvatske, zajedno s Nadom i Lukom, te na putu izlaska iz zemlje, odvojili su se.
Nadu su uhvatili i rekli joj da drže njenog dečka i dijete, te da će morati
priznati svu istinu i izdati ostale Marinkove prijatelje, ako ne želi da njen
dečko i dijete umru. Nada je sve priznala, i tako zapečatila svoju sudbinu,
čuvši da su i Luka i Marinko preminuli. No, istina je bila drugačija.

Marinko je otišao, uvjeren da ga je Nada izdala, i ostavio je Luku pred vratima
samostana. On je otišao u SAD, gdje je bio zadužen za šverc oružja u Hrvatsku,
za vrijeme Domovinskog rata. Vraća se u Hrvatsku u noći 31. prosinca 2006., kada
ga Luka dovede u Nadin stan. Nada mu isprve ne može oprostiti što joj nije
napisao kako su on i Luka živi, no naposljetku sve dođe na svoje, i par ostane
zajedno. Trenutno oboje vode Nadin kafić, a Marinko pokušava pomoći mladom
Antunu Benčiću da stane na pravi put.

Jure Šarić je fiktivni lik RTL-ove sapunice "Zabranjena ljubav". Juru glumi
Zoran Gogić od 2006. godine.

Jure je jednostavan, ali samouvjeren i inteligentan muškarac. Arogantan je i
uživa u pokazivanju svoje statusne superiornosti. Poslovno i privatno vrlo je
snažna osoba koja ne izbjegava obračune i zna se suprotstaviti neprijateljima.
Premda radoholičar, Jure se zna opustiti i uživati. Iako mu novac već dugo
vremena nije problem, nije mu teško zaprljati ruke i primiti se bilo kojeg
fizičkog posla. Rođen u Gospiću, u siromašnoj radničkoj obitelji, oduvijek je
pokazivao izrazitu samostalnost i sklonost dobroj životnoj organizaciji. Nakon
srednje škole upućuje se put Njemačke kao radnik na gradilištu. Hrabar i
neisfrustriran zbog teškog rada, pokazuje se kao odgovoran radnik te predanim
radom dolazi do mjesta šefa gradilišta. Iza sebe ima propali brak zbog svoje
nevjere... i dvoje djece koji žive s majkom u Njemačkoj. U potrazi je za ženom
koja će ga ponovno usrećiti i s kojom će upotpuniti svoju viziju sretne hrvatske
obitelji. Nada se kako će jednog dana njegova djeca ponovno biti blizu njega.
Misli da je Biserka rješenje njegovih problema: pristojna i skromna, vrijedna
kućanica s kojom će ugodno provoditi vrijeme pod stare dane. No, Karolinina
pojava poremetit će Jurine planove. Iako je ispočetka mislio kako je Karolina
dobra žena, upoznao je njezinu pravu stranu kada ju je ugledao kako namjerava
ukrasti novac od siročadi kako bi spasila vinariju. Jure predlaže Borni da on
kupi vinariju, no uz to, mjenja i ime vinarije. Nakon Bibinog povratka iz
Australije, on i Biba su si bliži, te se Jure useljava u stan Lončarevih. Nakon
kupnje vinarije "Novak", među prvim poslovnim potezima mu je i otkaz Borni
Novaku, kojeg je otpustio nakon što je ovaj blatio njegovo ime njemu pred nosom
(nesvjesno da je Jure u prostoriji). Iako je sretan u vezi s Biserkom, Juru
privlači i fatalna Karolina, što će se pokazati kobnim, kad provede noć s
Karolinom. Biba ga ostavlja, no pristaje mu dati drugu šansu, no uzalud, jer ih
Karolina i drugi put uspjeva razdvojiti. Biba mu obznani kako odlazi, govorivši
mu kako je napokon shvatila da ga ne voli. Shrvani Jure ostaje sam, bez ičije
podrške, no ni ne sluti što mu sve sprema Karolina.

No, uskoro mu se u grad vrati kćer Mirna, koja mu jasno da do znanja kako se ne
namjerava previše zadržavati. Odlučan zadržati je što više u Zagrebu, Jure
potplaćuje Bornu da snimi Mirnin CD. Juri trenutno cvjetaju ruže i na ljubavnom
planu, s obzirom da se on i Karolina počinju sve više i više zbližavati.

Angelina Kovač je fiktivni lik RTL-ove sapunice "Zabranjena ljubav". Angelinu
glumi Danira Gović od 2007. godine.

Angelina je djevojka čije podrijetlo nije poznato. Jednog dana, pojavila se na
vratima salona "Dunja" tražeći posao. Dunja se sažalila nad Angelinom, i dala
joj posao, no ipak je postala sumnjičava prema njoj, te ju je odlučila pratiti
kako bi otkrila tko je Angelina. Dunja otkriva kako je Angelina zapravo
beskućnica, koja je spavala u vlastitom automobilu. Odlučuje je primiti u stan,
na što Angelina pristaje, uz Franjino oklijevanje. Uz to, jednog dana joj je u
salon ušao bivši vlasnik stana u kojem je ona boravila, te ju je napao, no
obranio ju je Borna, u kojeg se Angelina odmah zaljubila, no ubrzo je uvidjela
da ona nije Bornin tip osobe. Trenutno i dalje radi u Dunjinom salonu, i ona,
Dunja i Franjo su postali veliki prijatelji. No, Angelina i dalje čezne za
Bornom, te naposljetku spavaju zajedno. Ubrzo shvaća kako ju je Borna slagao, te
kako je s njom spavao iz sažaljenja. Nakon dosta ljutnje i svađa, ona i Borna se
pomire.

Uskoro u grad stigne tajanstveni muškarac, koji se predstavi kao Angelinin muž.
Otkriva se cijela istina - Angelina je u braku, i ne zove se Angelina, već
Slavica. Otišla je od muža jer ju je on tukao i maltretirao. Zbog svoje
sigurnosti, Borna je odvede u svoju kuću, ali ju je i tamo njezin suprug
pronašao. Uskoro Borna ode u Charlijev lokal. Od njega posuđuje snagatora pomoću
kojeg su prisilili Angelininog muža da potpiše zahtjev za razvod. Kad to
Angelina sazna, naljuti se na Bornu i vrati se natrag Dunji i Franji. Iako
ostali likovi u to ne sumnjaju, Angelina je ljubomorna na Dunjin i Franjov brak,
te tko zna dokle će doći njena ljubomora. Nakon što sazna da je Dunja trudna, a
to još više poveže nju i Franju, odluči se osvetiti Dunji nakon male prepirke.
Svakim danom je sve ljubomornija i bjesnija te odluči ubiti sebe i Franju tako
što izleti s ceste. Oboje prežive, a ona brzo odlazi uništiti pismo u kojem piše
da voli Franju te da će se zato ubiti. U tome uspije, ali zbuni Tinu, Jakova i
Dunju poljubivši Jakova te pomisle da je zaljubljena u njega.

Nakon što Dunja ponovno doživi pobačaj, Angelina ne pokazuje svoje prave
osjećaje, da žaluje zajedno s bračnim parom. Ubrzo u grad stiže Dunjina sestra,
Ljiljana, kojoj se Angelina ne svidi na prvi pogled, a dvije žene zarate kad
Ljiljana uhvati Angelinu kako nosi lažni jastučić ispod trbuha. Nakon svađe,
koju Angelina okrene u svoju korist, pristaje postati surogat majka Dunjina i
Franjina djeteta. Usprkos prvotnom protivljenju, bračni par je oduševljen tom
idejom, no prave Angelinine planove ne znaju.

Mirna Šarić je fiktivni lik RTL-ove sapunice "Zabranjena ljubav". Mirnu glumi
Lorena Nosić od 2007. godine.

Mirna je kćer Jure Šarića i Eleonore Šarić. Od malih nogu se zanimala za glazbu,
i taj san joj se ostvario , te je danas cijenjena pijanistica. Nakon razvoda
svojih roditelja, ostala je živjeti s majkom i bratom u Njemačkoj. Uvijek je
krivila oca jer ga je smatrala krivim za raspad braka.

Dolaskom u Zagreb, susreće se s ocem, te pristaje živjeti pod njegovim krovom u
vrijeme svog posjeta. Susreće se i s Bornom Novakom, koji joj obećaje kako će
izdati njen CD. Mirna ni ne sluti kako je to sve plan između Jure i Borne.

Mirna je također i prijateljica Karoline Novak, Jurine nove ljubavi. Prva je
osoba kojoj je Karolina povjerila kako ima rak dojke. Nakon što Karolina dođe u
njihovu kuću na oporavak, ona joj pomaže. Borna se posvađa s Karolinom i Jurom
te Mirni kaže kako mu je Jura platio za snimanje njenog CD-a. Ona se ponovo
razočara u svog oca ali i u Bornu. Usprkos razočaranju u Bornu i u Juru, Borna i
Mirna nastavljaju sa svojom vezom. Uskoro u grad dolazi Mirnin brat Ivica, što
Mirnu, a i Juru oduševi.

Aleksandar "Saša" Barić je fiktivni lik RTL-ove sapunice "Zabranjena ljubav".
Sašu je glumio Andrej Dojkić od 2005. - 2006. godine. Trenutno je u Italiji,
gdje je preuzeo očev posao nakon njegove smrti.

Max Barić je fiktivni lik RTL-ove sapunice "Zabranjena ljubav". Maxa je glumio
Žarko Savić 2005. godine. Preminuo je od srčanog udara.

Filipa Budicin je fiktivni lik RTL-ove sapunice "Zabranjena ljubav". Filipu je
glumila Maja Nekić u razdoblju 2005. - 2007. Nakon propalog vjenčanja s Jakovom,
preselila se u Istru svojim roditeljima.

Gabrijela Fijan je fiktivni lik RTL-ove sapunice "Zabranjena ljubav". Gabrijelu
je glumila Barbara Vicković u 2006. i 2007. godini. Pobjegla je s Anom i Nikolom
u Argentinu.

Andrea Kirin je izmišljeni lik nepoznatoga porijekla RTL-ove sapunice
"Zabranjena ljubav". Andreu je glumila Vanda Božić od 2006. godine. Radi kao
konobarica u caffe baru "Nana" (2006.) Trenutno se nalazi u zatvoru, Karolina ju
je prijavila policiji , te je optužena za ubojstvo Bore Krstića.

Dora Lončar je fiktivni lik RTL-ove sapunice "Zabranjena ljubav". Doru je
glumila Monika Nuši od 2005. - 2007. godine. Trenutno živi u Australiji zajedno
s Ivom, Bibom i Matijinom obitelji.

Tom Ružić je fiktivni lik RTL-ove sapunice "Zabranjena ljubav". Toma je glumio
Goran Vrbanić, od 2007. iste godine Toma je nastavio glumiti Mario Lukajić.

Tom je Marinkov sin i Lukin polubrat. Svoj život je većinom proveo u SAD-u,
zajedno sa svojom majkom Barbarom i ocem Marinkom. U vrijeme kada je Marinko
završio u zatvoru, Barbara i Tom su pobjegli iz grada, jer Barbara nije htjela
da Tom odrasta u okruženju u kojem ga se smatra sinom ubojice. Tom, kao i svoj
otac, obožava Hrvatsku.

Ivica Šarić je fiktivni lik RTL-ove sapunice "Zabranjena ljubav". Ivicu glumi
Ozren Domiter od 2008. godine.

Nemirnog duha i buntovne naravi, Ivica stiže u Zagreb, bježeći iz Njemačke od
svoje majke Eleonore. Dolazi na vrata očeve kuće, i susreće se s Karolinom, te
dolazi do incidenta, s obzirom da ga je Karolina zamijenila s lokalnim
delinkventima. Usprkos Jurinom i Mirninom oduševljenju, taj osjećaj im splasne
kad saznaju da je Ivica napustio školu, i pobjegao od kuće kako bi se u Zagrebu
profesionalno bavio košarkom.



