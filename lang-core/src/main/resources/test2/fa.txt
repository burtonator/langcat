https://fa.wikipedia.org/wiki/%D9%86%DB%8C%D8%B1%D9%88%DB%8C_%D9%87%D9%88%D8%A7%DB%8C%DB%8C_%D8%A7%D8%B1%D8%AA%D8%B4_%D8%AC%D9%85%D9%87%D9%88%D8%B1%DB%8C_%D8%A7%D8%B3%D9%84%D8%A7%D9%85%DB%8C_%D8%A7%DB%8C%D8%B1%D8%A7%D9%86

نیروی هوایی ارتش جمهوری اسلامی ایران یکی از نیروهای چهارگانه ارتش جمهوری اسلامی
ایران است که مسئولیت حفاظت از مرزهای هوایی و پشتیبانی نیروهای رزمی دیگر اجا را
دارد. پس از انقلاب اسلامی ۱۳۵۷ نام این نیرو به صورت فعلی تغییر پیدا کرد. سرتیپ
خلبان حسن شاه‌صفی، از شهریور ۱۳۸۷ تاکنون، فرماندهی نیروی هوایی را بر عهده
داشته‌است. نیروی هوایی ایران طبق آخرین تخمین‌ها در سال ۲۰۱۳ هفتمین نیروی هوایی
جهان از لحاظ تعداد هواپیماهای سوخت رسان و ترابری (۱۱۹ فروند) است.[۱]

نیروی هوایی در سال ۱۳۰۳ و به کوشش نخست وزیر وقت، رضاخان سردارسپه بنیانگذاری شد.
در خرداد ۱۳۰۳ حکم عمومی قشون تحت شمار ۲۲۲ برای تأسیس نیروی هوایی صادر گردید و
سرهنگ احمد نخجوان به ریاست آن برگزیده شد.

ایران هم‌اکنون ۱۴ پایگاه هوایی نظامی دارد. از این شمار، ۱۱ پایگاه هوایی در زمان
سلطنت محمدرضا پهلوی و بیشتر به کمک آمریکا ساخته‌شدند.[۲]

در سال ۱۳۸۶ (۲۰۰۷ میلادی) ارتش جمهوری اسلامی ایران اعلام کرد که نخستین پایگاه
نظامی خود پس از انقلاب ۱۳۵۷ را، در نزدیکی شهر بیرجند، مرکز استان خراسان جنوبی در
شرق ایران افتتاح کرده‌است.[۲]

در ۱۰ اسفند ۱۳۹۳ اعلام شد گردان‌های پهپاد در پایگاه‌های نیروی هوایی ایران تشکیل
شد. نخستین دوره خلبانان پهپاد در درون کشور و به صورت آکادمیک آموزش دیدند.[۳]

به گفته فرمانده پهپاد نیروی هوایی، از پهپاد در ماموریت‌های شناسایی، مراقبت، نشان
دادن صحنه جنگ به صورت آنلاین، جمع‌آوری اطلاعات، پروازهای رزمی، جنگ الکترونیک،
فریب دشمن، ماموریت‌های انتحاری، شکاری رهگیر، آموزشی و پشتیبانی فرماندهی می‌توان
بهره برد و در تمامی ماموریت‌هایی که می‌خواهند نیروی انسانی به صورت مستقیم درگیر
نشود از پهپاد به عنوان مکمل پروازهای جنگنده‌ها استفاده می‌شود.

دانشگاه علوم و فنون هوایی شهید ستاری یا به اختصار «دانشگاه هوایی» دانشجویان
داوطلب را در رشته‌های زیر آموزش می‌دهد:

نیروی هوایی ایران در سالهای پس از انقلاب در جریان آزادسازی کردستان از اشغال
احزاب تجزیه طلب، جنگ عراق علیه ایران، مقابله با نیروهای طالبان و همچنین عقب
راندن کشتی‌های اکتشافی جمهوری آذربایجان از میادین نفتی مورد مناقشه در دریای خزر
و دستگیری ریگی حضور فعال داشت.

این عملیات که از آن بعنوان بی نظیرترین عملیات در تاریخ جنگهای هوایی جهان یاد
می‌شود در تاریخ (۱۵ فروردین ۱۳۶۰) با هدف حمله به پایگاه هوایی اچ ۳ در نزدیکی مرز
اردن انجام گرفت. در این عملیات بیش از ۴۸ هواپیمای عراقی که بیشتر آنها بمب
افکنهای روسی بودند از بین رفتند.

عملیات شمشیر سوزان (حمله به اوسیراک) یا عملیات اوسیراک یکی از تاثیرگذارترین و
سرنوشت سازترین عملیاتها در جهت کاهش زمان جنگ ایران و عراق می‌باشد که توسط نیروی
هوایی ایران در تاریخ ۸ مهر ۱۳۵۹ (۳۰ سپتامبر ۱۹۸۰) سازماندهی و اجرا شده‌است. در
طی این عملیات جنگنده‌های اف-۴ ایران با نفوذ به عمق خاک عراق تأسیسات اتمی اوسیراک
را که در شرف تکمیل و دریافت سوخت بود بمباران کردند. سه ماه بعد دومین حمله به این
تأسیسات توسط نیروهای هوایی اسرائیل انجام شد که این بمباران به انهدام کامل
نیروگاه انجامید.

تعداد پرسنل نیروی هوایی ارتش حدود ۵۲ هزار نفر و نیروی هوایی سپاه پاسداران حدود ۵
هزار نفر است. هواپیماهای فعال در نیروی هوایی ارتش و سپاه پاسداران هم بر اساس
آمار غیررسمی شامل این موارد است:[۴]

در جریان جنگ خلیج فارس در سال ۱۹۹۱ بیش از ۲۰۰ هواپیمای نیروی هوایی عراق نابود
شدند و بمب‌های هدایت لیزری نیروهای ائتلاف پناهگاه‌های هواپیماهای عراقی را نابود
کرد. پس از آن حدود نیمی از نیروی هوایی باقی‌مانده عراق برای جلوگیری از نابودی به
ایران گریختند. دلیل این کار به درستی مشخص نیست اما در هر صورت بسیاری از
جنگنده‌ها و هواپیماهای تدارکاتی نیروی هوایی عراق از مرز ایران گذشته و به کشور
همسایه پناهنده شدند. تعداد این هواپیماها بر اساس یک برآورد ۱۲۲ تا ۱۳۷ فروند و بر
اساس برآورد دیگری ۱۱۵ تا ۱۴۰ فروند بوده است. مقامات عراق در سال ۲۰۰۰ مدعی بودند
که بیش از ۱۰۰ هواپیمای نظامی و ۳۳ هواپیمای غیرنظامی آنها به ایران رفته‌اند اما
ایرانی‌ها تعداد آنها را کمتر می‌دانند.[۹]

مهمترین کتب منتشر شده دربارهٔ نیروی هوایی ارتش جمهوری اسلامی ایران به شرح ذیل
است:[۱۱]



https://fa.wikipedia.org/wiki/%D9%85%D8%A7%D9%86%DB%8C_%D8%AD%D9%82%DB%8C%D9%82%DB%8C

مانی حقیقی (زاده: ۲۵ تیر ۱۳۴۸ - تهران) کارگردان، نویسنده و بازیگر سینمای ایران
است.[۱]

مانی حقیقی فارغ‌التحصیل کارشناسی فلسفه از دانشگاه مک‌گیل در سال ۱۹۹۱، کارشناسی
ارشد فلسفه از دانشگاه گولف در سال ۱۹۹۷ و کارشناسی ارشد مطالعات فرهنگی از دانشگاه
ترنت در سال ۲۰۰۰ است.

مادر او لیلی گلستان از مترجمان سرشناس و پدر او نعمت حقیقی فیلم‌بردار پرآوازهٔ
ایرانی است. همچنین او نوه ابراهیم گلستان، کارگردان، نویسنده و مترجم ایرانی است.

مانی حقیقی نویسنده و کارگردان فیلم‌های کنعان، آبادان، کارگران مشغول کارند و
پذیرایی ساده، ۵۰ کیلو آلبالو، اژدها وارد می‌شود! است.[۱] وی هم‌چنین از نویسندگان
فیلم چهارشنبه‌سوری، ساختهٔ اصغر فرهادی بوده[۱] و در فیلم دیگر او دربارهٔ الی نیز
به ایفای نقش پرداخته است. در فیلم «آسمان محبوب» داریوش مهرجویی و «ورود آقایان
ممنوع» ساخته رامبد جوان نیز ایفای نقش کرده است.[۲]



https://fa.wikipedia.org/wiki/%D9%86%DB%8C%DA%A9%D9%88%D9%84_%DA%A9%DB%8C%D8%AF%D9%85%D9%86

نیکول ماری کیدمن (انگلیسی: Nicole Mary Kidman، متولد ۲۰ ژوئن ۱۹۶۷) بازیگر و
خواننده آمریکایی-استرالیایی که برنده جایزه اسکار شده است.

وی در سال ۱۹۸۹ با بازی در فیلم سکوت قبرستانی به شهرت رسید. کیدمن کارنامهٔ هنری
خود را در دههٔ ۹۰ در کنار همسر سابقش تام کروز ارتقاء بخشید. وی در سال ۱۹۹۵
به‌خاطر نقش آفرینی در فیلم به خاطرش مردن مورد تحسین بسیار واقع شد و توانست
جوایزی از جمله گلدن گلوب و جایزه امپایر و انجمن منتقدان فیلم لندن را بدست آورد.
پس از ان با بازی در فیلم‌هایی همچون چشمان کاملاً بسته و دیگران و مولن روژ! توجه
بسیاری را به خود جلب کرد و مورد ستایش همگان قرار گرفت.

وی در سال ۲۰۰۲ به خاطر بازی خیره کننده و درخشانش در فیلم ساعت‌ها مورد ستایش قرار
گرفت و توانست جایزهٔ اسکار بهترین بازیگر زن، گلدن گلوب و بفتا را بدست آورد.
کیدمن در این فیلم نقش ویرجینیا وولف رمان‌نویس انگلیسی را ایفا کرد که دچار بیماری
روانی بود.

بعد از آن با بازی در فیلم‌هایی همچون کوهستان سرد و تولد به موفقیت‌هایش ادامه داد
و تحسین‌های زیادی را دریافت کرد. در سال ۲۰۱۰ به واسطهٔ بازی خوبش در فیلم لانه
خرگوش توانست نامزدی اسکار دیگری را بدست آورد.

پدر او یک ایرلندی و مادرش یک اسکاتلندی بود، که هر دو در استرالیا به دنیا آمده
بودند. اما نیکول در هونولولو هاوائی (ایالات متحده آمریکا) متولد شده‌است و به
همین دلیل دارای دو ملیت آمریکایی و استرالیایی است. پدرش «آنتونی» متخصص شیمی
بالینی بود و مادرش «جانل آن» آموزشیار پرستار بود.

در سال ۱۹۷۳ میلادی یعنی در ۶ سالگی نیکول، آنها به واشنگتن دی. سی جهت ادامه
تحقیقات پدر نیکول دربارهٔ سرطان پستان سفر کردند که نیکول در آنجا اولین نقش خود
را در جشن کریسمس تجربه کرد

او تاکنون دو بار ازدواج کرده است. نخست با تام کروز در سال ۱۹۹۰ بود آنها دو فرزند
به نام‌های ایزابلا جین (۱۹۹۲) و کانر آنتونی (۱۹۹۵) را به فرزند خواندگی قبول
کردند. این ازدواج در سال ۲۰۰۱ به جدایی کشیده شد. دومین ازدواج وی با کیث اربن
خواننده کانتری استرالیایی در ۲۵ ژوئن ۲۰۰۶ است.

نیکل از همسر دومش کیث اربن نیز دو فرزند دارد. وی در سال ۲۰۰۸ یک دختر به نام
ساندی رز به دنیا آورد و دو سال بعد از طریق رحم جایگزین صاحب یک دختر دیگر به نام
فیث مارگارت شدند.



https://fa.wikipedia.org/wiki/%D9%81%D9%86%D9%84%D8%A7%D9%86%D8%AF

جمهوری فنلاند کشوری است در منطقه اسکاندیناوی در شمال اروپا. این کشور ۵٫۴ میلیون
نفر جمعیت دارد و پایتخت آن هلسینکی است. حدود یک میلیون نفر از جمعیت کشور در
منطقه کلان‌شهری هلسینکی زندگی می‌کنند. واحد پول این کشور یورو است.

دو زبان فنلاندی و سوئدی در این کشور رسمیت دارند. ۸۹٫۳۳ درصد از مردم کشور
فنلاندی‌زبان هستند و سوئدی در چند منطقهٔ ساحلی در غرب، جنوب، و منطقهٔ خودگردان
اُلند صحبت می‌شود.

حدود ۷۸ درصد از مردم این کشور پیرو آیین لوتری از دین مسیحیت هستند و ۲۰ درصد نیز
مذهبی ندارند.[۱]

از نظر مساحت، فنلاند هشتمین کشور در اروپا و پس از جمهوری کنگو شصت و پنجمین کشور
در جهان است. فنلاند از نظر جمعیت کم‌تراکُم‌ترین کشور در اتحادیه اروپا به‌شمار
می‌آید.

فنلاند از سدهٔ دوازدهم تا آغاز سدهٔ نوزدهم جزئی از سوئد بود و پس از آن در
دوره‌ای تبدیل به یک دوک‌نشین بزرگ خودگردان در امپراتوری روسیه شد و این وضعیت تا
انقلاب روسیه ادامه یافت.

فنلاند بین طول جغرافیایی ۲۲ تا ۳۲ درجه شرقی و عرض جغرافیایی ۶۰ تا ۷۰ درجه شمالی
قرار دارد. فنلاند از شمال با نروژ، از شرق با روسیه، از غرب با سوئد همسایه‌است.
خلیج بوتنی در غرب، خلیج فنلاند در جنوب و دریای بالتیک در جنوب غربی آن قرار دارد.

فنلاند سرزمینی است پَست، مشتمل بر چندین دریاچه (معروف به کشور هزار دریاچه با
پوشش ۱۰ درصد از مساحت کل کشور) و ۸۶ درصد کشور پوشیده از جنگل‌های توندرا و تایگا
است. رشته کوه‌های آن اغلب در نیمه شمالی واقع شده‌اند. بزرگ‌ترین دریاچه فنلاند
سایمای بزرگ نام دارد که ۴۳۷۷ کیلومتر مربع مساحت آن است. بلندترین رود فنلاند نیز
کمی یوکی با ۴۸۳ کیلومتر درازا است. این کشور ۲۰۰۰۰ جزیره با وسعتی بیش از ۱۰۰۰۰۰
کیلومتر مربع دارد. تابستان فنلاند بسیار درخشنده و گرم و کوتاه و زمستان آن بسیار
تاریک، سرد و بسیار بلند دارد. در لاپلند در شمال فنلاند به مدت دو ماه تمام در
زمستان خورشید طلوع نمی‌کند و در تابستان نیز دو ماه غروب آفتاب وجود ندارد.

قرار داشتن یک سوم از خاک فنلاند در بالای مدار شمالگان، این کشور را پس از ایسلند،
به شمالی‌ترین کشور جهان مبدل ساخته‌است. در شمالی‌ترین نقطه فنلاند تابستان‌ها
خورشید برای ۷۳ روز غروب نمی‌کند و همه ۲۴ ساعت روز هوا روشن است. در زمستان نیز ۵۱
روز خورشید طلوع نمی‌کند. به علت نامساعد بودن آب و هوای شمال فنلاند، جمعیت بسیار
کمی در این مناطق زندگی می‌کند.

سوئد در سال ۱۸۰۹ فنلاند را به الکساندر یکم (روسیه) تسلیم کرد. درسال ۱۹۰۱ مردم
فنلاند دارای مجلس قانونگذاری و حق رأی شدند.

با روی کار آمدن مجلس بلشویک‌ها در روسیه در سال ۱۹۱۷، همان مجلس، استقلال فنلاند
را اعلام کرد. در سال ۱۹۲۰ اتحاد جماهیر سوسیالیستی شوروی نیز استقلال فنلاند را به
رسمیت شناخت.

پس از جنگ جهانی دوم به‌ویژه با آغاز نیمهٔ دوم سدهٔ بیستم، فنلاند وضع طبیعی خود
را به دست آورد و با وجود روابط تلخ گذشته با شوروی، هم اکنون دارای روابطی دوستانه
با این کشور است. فنلاند رشد اقتصادی و اجتماعی خوبی دارد و توانسته در سال‌های
اخیر به کشوری پیشرفته تبدیل شود.

نظام سیاسی فنلاند جمهوری است که بر اساس مجلس اداره می‌شود. رئیس‌جمهور مسئول
معرفی نخست‌وزیر است و کابینه را نخست وزیر اداره می‌کند. نخست وزیر و کابینه‌اش
باید بتوانند از مجلس رأی اعتماد بگیرند.

در حال حاضر سائولی نینیسته رئیس جمهور این کشور است که در سال ۲۰۱۲ به ریاست
جمهوری انتخاب شد.

از میان کشورهای سرزمین‌های نوردیک، دو کشور ایسلند و فنلاند دارای سیستم حکومت
جمهوری و دیگران سلطنتی هستند. البته فنلاند در یک مرحله از تاریخ به استقرار نظام
سلطنتی نزدیک شده بود و آن هنگامی بود که در سال ۱۹۱۸ شاهزادهٔ آلمانی به عنوان
پادشاه فنلاند انتخاب گردید؛ اما به علت جنگ جهانی دوم هرگز موفق نشد پا به خاک
فنلاند بگذارد؛ بنابراین، اکثر مردم فنلاند طی انجام یک همه‌پرسی به نظام جمهوری
رأی دادند. با وجود این، در قانونِ اساسی فنلاند همچنان رگه‌هایی از نظام سلطنتی
باقی ماند و آن بدین معنی است که به رئیس‌جمهور قدرت واقعیِ بیشتری نسبت به بسیاری
از جمهوری‌های دیگر اروپا داده شد. قدرت رئیس‌جمهوری فنلاند خیلی بیشتر از پادشاهان
سوئد، هلند و انگلستان است و شاید قابل قیاس نیز نباشد. رئیس‌جمهور فنلاند قادر است
پارلمان را منحل نموده و پیرامون انتخابات جدید تصمیم بگیرد. تصمیم‌گیری در سیاست
خارجی فنلاند به عهده رئیس‌جمهور است. وی فرمانده نیروهای مسلح به هنگام صلح
می‌باشد. او همچنین تمامی مقامات ارشد کشور را منصوب می‌نماید.

دیوان‌عالی فنلاند مرکب از رئیس و تعدادی دادستان می‌باشد. آن دسته از موضوعات
اداره قضائی که برطبق مواد خاص باید باز سوی دیوان‌عالی عمل گردد از قبل توسط وزارت
دادگستری تهیه شده و جهت اجراء به دیوان‌عالی تسلیم می‌گردد.

مهمترین رویدادهای مهم تاریخی یا ورزشی در فنلاند «پاوو نورمی» و «لاسه ویرن»
هستند. این کشور موفقیت‌های ورزشی مهمی در زمینه اتومبیل‌رانی و قهرمانی فرمول یک
داشته‌است. «یاری لیتمن» و «سامی هیپیا»، دو ستاره فوتبال این کشور هستند.[۲]

از شخصیت‌هایی فرهنگی فنلاند می‌توان به «ژان سیبلیوس» یا آهنگسازان معاصری چون
«کایا ساآریاهو» و «ماگنوس لینبرگ» و رهبران ارکستری مانند «پکا سالونن»، «یوکا پا
ساراسته»، «ساکاری اورامو» و «اوسو وانسکا» را نام برد.[۲]

فنلاندی‌ها به فنلاندی بودن شرکت نوکیا و «لینوس توروالدز»، سازنده لینوکس افتخار
می‌کنند. فنلاندی‌ها شدیداً علاقه‌مندند که هر چه در خارج در مورد آنها می‌نویسند
را بخوانند و همیشه نظر بازدیدکنندگان از فنلاند را دربارهٔ این کشور می‌پرسند.[۲]

فنلاند بعنوان یکی از بهترین‌ها و شاید بهترین نظام آموزشی دنیا شناخته می‌شود.[۳]
نظام آموزشی فنلاند سیستمی برابرطلب بدون هیچ گونه شهریه‌ای می‌باشد. در مدرسه به
دانش آموزان تمام وقت نهار رایگان داده می‌شود. برنامه‌های آموزش پیش دبستانی که
عمدتاً در مهدکودک‌ها به کودکان رده‌های سنی ۰ تا ۶ سال ارائه می‌گردد. علاوه
براین، مراکز مراقبتی روزانه خانوادگی نیز جهت نگهداری و مراقبت از کودکان مادران
شاغل دایر می‌باشند. کودکان رده‌های سنی ۶ تا ۷ سال نیز قادر به پیگیری آموزش خود
در مراکز پیش دبستانی یا مدارس جامع می‌باشند. مدارس جامع، مدارسی می‌باشند که
آموزش در آن ۹ سال به طول می‌انجامد. در این مدارس هم‌چنین آموزش پیش دبستانی به
کودکان رده سنی ۶ سال عرضه می‌گردد.

از سال ۲۰۱۶، تمام مدارس این کشور شمال اروپا نظام آموزشی جدید را با عنوان «پدیده
یادگیری» در پیش خواهند گرفت. برای نمونه، دانش آموزان کلاس چهارم یک مدرسه علاقه
دارند تا همراه با معلم‌های خود تاریخ تکامل تلفن‌های هوشمند را بررسی کنند. برای
بررسی این موضوع، وقتی صحبت از این می‌شود که چرا مردم از تلفن همراه استفاده
می‌کنند، ریاضیات و آمار به کار گرفته می‌شوند و برای فهمیدن اینکه پیامک چگونه
شیوه نگارش مردم را تغییر داده پای ادبیات به میان می‌آید. به این ترتیب،
دانش‌آموزان بسرعت با موضوع ارتباط برقرار می‌کنند.[۳]

با اینکه فنلاند به‌عنوان یکی از کشورهای عضو منطقه یورو به‌صورت رسمی در رکود
اقتصادی به سر می‌برد، ولی وضع اقتصاد این کشور بهتر از سایر کشورهای منطقi یورو
است. اقتصاد فنلاند وابستگی فراوانی به صادرات دارد و بحران اقتصادی سایر کشورهای
اروپایی تأثیر زیادی روی صادرات این کشور گذاشته است. فنلاند تنها کشور منطقه یورو
است که بر اساس اعلام سه نهاد مطرح مالی در زمینه اعتبار و درستی‌سنجی، از وضع
باثبات (AAA) برخوردار است.[۴]

بحران بدهی‌ها، دست‌کم در سال ۲۰۱۲ میلادی مهم‌ترین موضوعی بود که بر مبارزات
انتخابات ریاست جمهوری فنلاند سایه افکند. فنلاند یکی از کشورهای حوزه پولی یورو
است که بحران جهانی اقتصاد آن را بی‌نصیب نگذاشت. صادرات این کشور که ۴۵ درصد تولید
ناخالص داخلی را تشکیل می‌دهد در سال ۲۰۰۹، ۳۲ درصد کاهش یافت.[۶]

از نظر شاخص فساد اقتصادی، فنلاند (به همراه کشورهای دیگری همچون دانمارک و
نیوزیلند) سال‌های زیادی به عنوان کشور نمونه که کمترین فساد اقتصادی را داشته،
معرفی شده‌است.[۷] دو میلیون و ۶۸ هزار نیروی کار در این کشور وجود دارد و نرخ
بیکاری در آن ۶٫۶ درصد است. نرخ تورم فنلاند در سال ۲۰۰۷ میلادی ۲٫۷ درصد بود.

تولید ناخالص داخلی فنلاند ۱۸۵٫۹ میلیارد دلار است که ۲٫۵ درصد آن در بخش کشاورزی،
۳۱٫۷ درصد آن در بخش صنعت و ۶۵٫۹ درصد آن در بخش خدمات تولید می‌شود. صادرات این
کشور شامل ماشین‌آلات و تجهیزات، مواد شیمیایی، آهن‌آلات، الوار، کاغذ و خمیر کاغذ
است که به کشورهای آلمان (۱۱٫۳ درصد)، سوئد (۱۰٫۵ درصد)، روسیه (۱۰٫۱ درصد)،
بریتانیا (۵٫۶ درصد)، ایالات متحده آمریکا (۶٫۵ درصد) و هلند (۵٫۱ درصد) صادر
می‌شود. واردات این کشور شامل مواد غذایی، نفت خام و فراورده‌های آن، مواد شیمیایی،
تجهیزات حمل و نقل، آهن و فولاد، ماشین‌آلات، پارچه و الیاف پارچه و پشم است که از
کشورهای آلمان (۱۵٫۶ درصد)، روسیه (۱۴ درصد)، سوئد (۱۳٫۷ درصد)، هلند (۶٫۶ درصد)،
چین (۵٫۴ درصد)، بریتانیا (۴٫۷ درصد) و دانمارک (۴٫۵ درصد) است.

جمعیت فنلاند پنج میلیون و ۲۳۴ هزار و ۶۲۴ نفر است که میانگین سنی آنها ۴۱٫۶ سال
است. امید به زندگی برای زنان ۸۲٫۳۱ سال و برای مردان ۷۵٫۱۵ سال است. کمتر از ۰٫۱
درصد از جمعیت این کشور (حدود هزار و پانصد نفر) به بیماری ایدز مبتلا هستند. ۹۳٫۴
درصد از جمعیت آن فینی، ۵٫۷ درصد سوئدی و ۰٫۴ درصد روسی هستند. بقیه از تبارهای
استونیایی، کولی‌های اروپا و سامی هستند. ۸۴٫۲ درصد از جمعیت آن مسیحی و پیرو
کلیسای لوتری فنلاند هستند. ادیان اسلام و یهود نیز بویژه میان مهاجران فنلاند رایج
است. همچنین بخشی از مردم این کشور بی‌دین می‌باشند.

بیشتر مردم فنلاند به زبان فنلاندی که از زبان‌های فینو اوگریایی است صحبت می‌کنند.
این زبان که تا حدودی با زبان مجاری نیز نزدیکی دارد و به همراه زبان‌های
استونیایی، مجاری و مالتی، زبان‌های رسمی غیر هندواروپایی اتحادیه اروپا می‌باشند.

در فنلاند یک میلیون و ۹۲۰ هزار خط تلفن ثابت و پنج میلیون و ۶۷۰ هزار خط تلفن
همراه و دو میلیون و ۳۲۳ هزار میزبان اینترنتی و دو میلیون و ۹۲۵ هزار کاربر
اینترنت وجود دارد.

زنان در فنلاند: امسال برای زنان کشور فنلاند سال مهمی است. زیرا، در ۱۰۰ سال پیش
آنان توانستند که برای خود حق رای و حق ورود به مجلس را -به صورتی نامحدود- به دست
آورند. در واقع، آنان بعد از زنان نیوزیلندی نخستین زنان جهان بودند که این دو حق
را با هم به دست آوردند.



https://fa.wikipedia.org/wiki/%D8%B9%D8%B4%D9%82%E2%80%8C%D8%A8%D8%A7%D8%B2%DB%8C

عشق‌بازی یا معاشقه یا مغازله به مجموعه‌ای از حرکات و رفتارهای روانی یا جسمی میان
دو یا چند فرد گفته می‌شود که منجر به انگیزش جنسی آنان گشته و اغلب مقدمه‌ای برای
آمیزش جنسی تلقی می‌شود.[۱]

نوعی از عشق‌بازی که هدف از آن تنها تحریک و هیجان جنسی به منظور انجام آمیزش جنسی
باشد، پیش‌نوازش[۲] نام دارد.[۳] عشق‌بازی می‌تواند بوسیدن، نوازش، در آغوش گرفتن و
حتی تعریف و تمجید و کنایه‌های کلامی را نیز در بر گیرد. مقبولیت عشق‌بازی بستگی
کامل به هنجارهای فرهنگی و مذهبی و سن طرفین دارد.

معاشقه به عنوان رفتاری که مقدمات جفت‌گیری را فراهم می‌آورد، در سراسر سلسلهٔ
جانداران دیده می‌شود اما در بین بندپایان و مهره‌داران متداولتر است. کارکرد اصلی
معاشقه این است که واکنشهای نر و ماده را همزمان کند تا جفتگیری بتواند انجام
بپذیرد. کارکرد دیگر عشق‌بازی جلوگیری از بروز انگیزش‌های دیگری است که با انگیزش
جنسی متضاد باشند. برای مثال در بعضی بندپایان به ویژه عنکبوت‌ها جانور ماده ممکن
است با جانور نر به عنوان غذا برخورد کند! در اینجا معاشقهٔ نر علامتی برای احراز
هویت جنسی است تا ماده بی‌حرکت شده و جفتگیری میسر شود. در مهره‌داران نیز به دلیل
وجود سیستم قلمرو ممکن است هنگام رودررویی با جنس مخالف علاوه بر عناصر جنسی،
واکنش‌های حمله و فرار نیز برانگیخته شود. همین باعث شده تا عناصر فرار و حمله حتی
در عشق‌بازی بسیاری از جانوران تلفیق شود. برای مثال در سهره جنگلی گاهی جفتگیری
متوقف شده و ماده به سمت نر حمله کرده و نر نیز فرار می‌کند. یا در خلال رقص زیگزاگ
ماهی آبنوس نر به دور ماده گهگاه حملهٔ واقعی را می‌توان دید. همچنین تغذیه ماده
توسط نر که یکی از رفتارهای معمول معاشقه در برخی پرندگان است از پزهای تسلیم‌طلبی
اقتباس شده و شباهت زیادی به رفتار غذاطلبی جوجه‌ها دارد.[۴]

با وجود باور رایج مبنی بر اینکه عشق‌بازی طولانی مطلوب زنان است و آنان نیاز به
زمان بیشتری برای تحریک جنسی دارند، برخی تحقیقات علمی نشان داده‌اند که تفاوت قابل
توجهی در زمان لازم برای برانگیختگی جنسی کامل بین زن و مرد وجود ندارد.

محققان مرکز سلامت دانشگاه مک‌گیل در مونترآل، کانادا با استفاده از روش
تصویربرداری متناوب برای ثبت تغییر درجه حرارت محدوده آلت تناسلی، زمان مورد نیاز
برای انگیزش جنسی را تعیین کرده‌اند. نتیجه این تحقیق نشان می‌دهد که مدت زمان لازم
برای رسیدن به اوج انگیختگی جنسی در هر دو جنس تقریباً برابر و میانگین آن حدود ده
دقیقه است.[۵]

بسیاری از هنرمندان از دیرباز تاکنون موضوع عشق‌بازی را دستمایه آثار خود قرار
داده‌اند. کتاب هندی ِ کاما سوترا که به اصول آمیزش جنسی می‌پردازد یکی از
قدیمی‌ترین کتابهایی است که دربارهٔ عشق‌بازی نوشته شده است.[۶]



https://fa.wikipedia.org/wiki/%D8%AD%D9%85%D9%84%D9%87_%D9%81%D8%B1%D9%88%D8%AF%DA%AF%D8%A7%D9%87_%D8%A2%D8%AA%D8%A7%D8%AA%D9%88%D8%B1%DA%A9_%D8%A7%D8%B3%D8%AA%D8%A7%D9%86%D8%A8%D9%88%D9%84

در تاریخ ۸ تیر سال ۱۳۹۵، بر اثر انفجار و تیراندازی در فرودگاه آتاتورک استانبول
۴۵ نفر کشته (به علاوه سه مهاجم) و ۲۳۸ نفر زخمی شدند.[۳] تیراندازی در پارکینگ
فرودگاه و انفجار بمب در پایانه ورودی پروازهای بین‌الملی رخ داد. سه مهاجم در این
حمله دست داشتند که احتمالاً از اعضای گروه دولت اسلامی (داعش) بوده‌اند.[۴]
مهاجمان قصد عبور از دروازه ورودی فرودگاه را داشته‌اند که با مقاومت و تیراندازی
نیروهای امنیتی روبه‌رو شده‌اند. متعاقب این درگیری، آن‌ها جلیقه انفجاری بر تن خود
را منفجر کرده‌اند.[۵] نام یک فرد ایرانی به نام سالار داودی کهنه شهری در میان
کشته‌شدگان به چشم می‌خورد و ۵ ایرانی دیگر نیز در این حادثه زخمی شده‌اند.[۶]

پیش از این در نیمه اول سال ۲۰۱۶، استانبول با سه حملهٔ تروریستی دیگر در نیمهٔ اول
سال ۲۰۱۶ روبرو بوده، از جمله حملات انتحاری در ماه ژانویه و در ماه مارس است که هر
دو حمله با دولت اسلامی عراق و سوریه (داعش) در ارتباط بوده، قرار گرفته‌است، و
بمب‌گذاری یک خودرو در استانبول در اوایل ماه ژوئن ۲۰۱۶ که ادعای مسوولیت آن توسط
بازهای آزادی کردستان (TAK)، یک "شاخه رادیکال حزب کارگران کردستان (پ ک ک)" انجام
گرفته‌است.[۷]



https://fa.wikipedia.org/wiki/%D9%88%DB%8C%DA%A9%DB%8C

ویکی معمولاً به انواعی از وب‌گاه‌ها گفته می‌شود که به تمام بازدیدکنندگانش، بعضی
اوقات حتی بدون نیاز به ثبت‌نام در وب‌گاه، اجازهٔ ویرایش، افزودن، یا حذف مطالب را
می‌دهد. همچنین به برنامه‌های کامپیوتری‌ای که پایهٔ چنین وب‌گاه‌هایی را ممکن
می‌سازند، «ویکی» گفته می‌شود.

اصطلاح‌های «ویکی» و «ویکی‌ویکی» برای شناسایی نوع ویژه‌ای از فرامتن‌ها
(پرونده‌های HTML) و یا نرم‌افزارهای مشارکت‌گرای تولیدکنندهٔ آن‌ها به کار برده
می‌شود.

اولین ویکی در اینترنت را وارد کانینگهام در سال ۱۹۹۵ و با نام ویکی‌ویکی‌وب ایجاد
کرد. واژهٔ «ویکی‌ویکی»، که در نام این وب‌گاه به کار رفته‌بود، این واژه ویکی
الهام‌گرفته از نام یکی از خطوط اتوبوس‌رانی یکی از خیابانهای جنوبی در هاوایی بود.
(عبارت WikiWiki در زبان مردم هاوایی به‌معنی «بدو بدو» است)[تحقیق دست‌اول؟]

یک ویکی مجموعه صفحات وبی است که به هر کسی این اجازه را می‌دهد تا در تهیهٔ محتوای
آن مشارکت کند، یا دست‌کم هر کسی که به نرم‌افزار سرویس‌دهندهٔ ویکی دسترسی دارد.

وارد کانینگهام، تولیدکنندهٔ اولین نرم‌افزار ویکی به نام «ویکی‌ویکی‌وب»
(WikiWikiWeb)، دربارهٔ ویکی‌ها می‌گوید: «ساده‌ترین پایگاه دادهٔ برخط که عملاً
کار می‌کند.»[۱] وی در کتابی که به همراه بو لوف نوشته است (کتاب راه ویکی) مفهوم
ویکی را به صورت‌های زیر تعریف کرده است:

ویکی‌ها با واسط کاربریِ نسبتاً ساده‌ای امکان تولید فرامتن و استفاده از زبان‌های
نشانه‌گذاری را فراهم می‌آورند و اغلب برای ایجاد پایگاه‌های وبِ گروهی و ارتقای
پایگاه‌های اجتماعی و تحقق مدیریت دانش به کار برده می‌شوند. برای مثال، دانشنامهٔ
ویکی‌پدیا بهترین نمونهٔ شناخته‌شده از ویکی‌ها است.

در لابلای متن بیشتر صفحه‌ها پیوندهای ابرمتن به سایر صفحات متن وجود دارد. این شکل
ناوبری غیر خطی بیشتر بومی ویکی است تا الگوهای ناوبری رسمی‌شده.

برخی از ویکی‌ها در صفحات‌شان پیوند ورودی دارند که نشان می‌دهد چه صفحه‌هایی به
صفحه مورد نظر پیوند داده‌اند. همچنین به طور معمول می‌توان پیوندهایی به صفحاتی که
هنوز وجود ندارند ایجاد کرد به عنوان راهی که دیگران را دعوت کنیم آنچه را دربارهٔ
یک موضوع جدید در ویکی می‌دانند تبادل کنند.

برای ایجاد پیوندها قاعده مشخصی رعایت می‌شود که «الگوی پیوند» نامیده می‌شود. در
اصل بیشتر ویکی‌ها برای نام‌گذاری صفحات و ایجاد پیوندها از نگارش شتری پیروی
می‌کردند. به این صورت که واژه‌ها را با حرف اول بزرگ می‌نوشتند و بین واژه‌ها
فاصله نمی‌دادند.

در اکثر ویکی‌ها فقط امکان جستجوی عنوان مقاله وجود دارد اما هستند ویکی‌هایی که
جستجوی تمام متن نیز دارند. این موضوع به این بر می‌گردد که موتور ویکی از یک
پایگاه داده استفاده می‌کند یا نه. بعضی از ویکی‌ها مثل پی‌ام‌ویکی از پایگاه داده
flat files استفاده می‌کنند. نسخه‌های ابتدایی مدیاویکی نیز از پایگاه داده flat
files استفاده می‌کردند که در اوایل سال‌های ۲۰۰۰ توسط لی دانیل کروکر نوشته شده
بود.

ویکی‌ها به کاربران این اجازه را می‌دهند که بدون دانش برنامه‌نویسی برای وب، اقدام
به ایجاد صفحات اینترنتی دربارهٔ موضوعات مختلف بکنند. برای این منظور، ویکی‌ها از
قراردادهای ساده‌تری برای اصلاح ظاهر متونی که در ویکی گذاشته می‌شوند استفاده
می‌کنند، که این قواعد در هر ویکی متفاوت با دیگری است.

یکی دیگر از مزایای ویکی‌ها آن است که هرگونه تغییر در صفحات ثبت می‌شود، و صفحات
قابل بازگرداندن به وضعیت قبل از تغییر هستند. هم‌چنین، بسیاری از ویکی‌ها (نظیر
ویکی‌پدیا) این امکان را برای کاربران فراهم می‌کنند که محتوای یک صفحه را قبل و
بعد از اِعمال چندین مرحله تغییر، مقایسه کنند.

بر اساس چهارچوب پروژه‌های چندزبانهٔ بنیادِ ویکی‌مدیا، در زبان فارسی نیز از یک
نرم‌افزار ویکی استفاده شده‌است. برخی از پروژه‌های فارسیِ این بنیاد از این
قرارند:



https://fa.wikipedia.org/wiki/%D9%85%D8%B5%D8%B7%D9%81%DB%8C_%DA%A9%DB%8C%D8%A7%DB%8C%DB%8C

مصطفی کیایی (زاده ۲۲ بهمن ۱۳۵۵ - تهران) کارگردان و فیلم‌نامه‌نویس سینما و
تلویزیون و برادر محسن کیایی بازیگر سینما است.

او فعالیت هنری خود را از سال ۱۳۷۳ در مرکز آموزش فیلم سازی اداره ارشاد کرج آغاز
کرد و از سال ۱۳۷۶ همزمان با تحصیل در رشته فیلم سازی در دانشگاه بعنوان دستیار
کارگردان در مجموعه‌های تلویزیونی و سینمایی مشغول به کار شد. او پس از اتمام دوران
تحصیل در سال ۸۱ به عنوان نویسنده، کارگردان و تدوینگر در برنامه‌های تلوزیونی
فعالیت خود را ادامه داد و در این مدت برنامه‌های زیادی را برای شبکه‌های مختلف
تلوزیونی ساخت. او در سال ۱۳۸۶ درخواست پروانه ساخت فیلم بعد از ظهر سگی را به
اداره نظارت و ارزشیابی وزارت ارشاد ارسال نمود، اما موفق به اخذ پروانه ساخت
نگردید و با تعویض تهیه کننده در سال ۱۳۸۸ پروانه ساخت فیلم بعد از ظهر سگی سگی را
به تهیه کنندگی جوزان فیلم اخذ نمود و اولین فیلم بلند سینمایی خود را جلوی دوربین
برد. وی از برادر خود محسن کیایی در بیشتر فیلم‌هایش استفاده می‌کند.



https://fa.wikipedia.org/wiki/%D9%85%D8%AD%D9%85%D8%AF_%D8%B1%D8%B3%D9%88%D9%84%E2%80%8C%D8%A7%D9%84%D9%84%D9%87_(%D9%81%DB%8C%D9%84%D9%85)

محمد رسول‌الله فیلمی است در گونه تاریخی به کارگردانی مجید مجیدی که داستان زندگی
کودکی محمد (پیامبر اسلام) (سده ۶ (میلادی)) را روایت می‌کند. این فیلم در جشنواره
فیلم فجر در سال ۱۳۹۳ برای اولین بار اکران شد.[۷][۸] اکران سراسری محمد رسول‌الله
از روز ۵ شهریور ۱۳۹۴ (۲۷ اوت ۲۰۱۵) در ایران و همزمان با افتتاحیه جشنواره فیلم
مونترال کانادا آغاز شد.[۱][۹][۱۰][۱۱]

قرار است سه‌گانه سینمایی و مستقل از هم تولید شود که به مقاطع مختلف زندگی محمد
بپردازد. در اولین فیلم، قصه از دوران جاهلیت و شرایط اجتماعی زمان تولد محمد آغاز
می‌شود و در ۱۲ سالگی او به پایان می‌رسد.

در ساخت این مجموعه همچون سایر فیلم‌های تاریخی سال‌های اخیر ایران نظیر ملک سلیمان
از عوامل خارجی و در سطح سینمای روز جهان استفاده شده است. فیلم‌برداری این اثر بر
عهده ویتوریو استورارو و موسیقی متن آن ساختهٔ ای. آر. رحمان است که هر دو از
هنرمندان برنده جایزه اسکار به شمار می‌آیند.[۱۲]

این فیلم در شهرک سینمایی پیامبر اعظم که در ۵۵ کیلومتری شهر قم قرار دارد، ساخته
شده‌است. در این شهرک، ماکت شهرهای مکه و مدینه با مشخصات ۱۴۰۰ سال قبل، در مقیاس
یک به یک (مختصات واقعی) طراحی و ساخته شده‌است و قرار است پس از پایان فیلمبرداری،
از این دکور تحت عنوان شهرک سینمایی پیامبر اعظم برای دیگر پروژه‌های سینمایی
دربارهٔ تاریخ اسلام استفاده شود.[۱۳]

این فیلم پرهزینه‌ترین فیلم تاریخ سینمای ایران محسوب می‌گردد.[۱۴] بخش‌هایی از این
فیلم (مربوط به واقعه جنگ اصحاب فیل) در کشور آفریقای جنوبی فیلمبرداری شده است.

فیلم محمد در تهران در ۴۰ سالن سینما به نمایش درآمد و با فروش ۱۷۰ میلیونی روز اول
اکران خود در سینماهای تهران بالاترین میزان فروش برای افتتاحیه یک فیلم سینمایی در
ایران را رقم زد.[۱۵] این فیلم پیش از تولد پیامبر اسلام (تا ۱۲سالگی) او را در بر
می‌گیرد و البته بخش‌های قبل از ۵۰ سالگی محمد نیز به‌صورت فلاش‌بک نشان داده
می‌شود.[۱۵]

فیلم محمّد رسول‌الله پیش از اکران عمومی و حتی پس از اکران با استقبال برخی
کشورهای عربی و مخالفت برخی دیگر مواجه شده است. مجید مجیدی کارگردان این فیلم در
پاسخ به برخی مخالفین اعلام کرده که در نگارش فیلمنامه از روایت‌ها و منابع مورد
تأیید مسلمانان و نه تنها شیعیان بهره برده است.[۱۶] مجیدی در زمینه ساخت این فیلم
گفت: باعث افتخار است که هشت سال از عمرم را صرف پروژه‌ای با نام مقدس پیامبر عظیم
الشان اسلام کرده‌ام.[۱۷]

این فیلم به عنوان نماینده سینمای ایران در جشنواره اسکار سال ۲۰۱۶ میلادی اعلام
شد،[۱۸] اما به فهرست نهایی جایزه اسکار راه نیافت.[۱۹]

این فیلم با فروش ۱۴ میلیارد و ۵۶۹ میلیون تومان پرفروش‌ترین فیلم سال ۹۴ و دومین
فیلم پرفروش تاریخ سینمای ایران است [۲]

داستان از سال ۱۰ بعثت محمد و زمانی که مسلمانان در تحریم اقتصادی هستند شروع
می‌شود. ابوسفیان با بازی داریوش فرهنگ از ابوطالب که پیر است می‌خواهد که به محمد
بگوید که خدا را در دلش نگه دارد. ابوطالب به اتاق نبی اسلام می‌رود و پیامبر در
حال نماز خواندن است و بعد از سوره توحید سوره فیل را می‌خواند و سپس در یک فلش‌بک
که اکثر فیلم را شامل شده به سال عام الفیل و تولد پیامبر و دوران کودکی وی از زبان
خود ابوطالب به عنوان راوی فیلم می‌رود.

در سال عام الفیل، ابرهه یکی از سرداران لشکر حبشه به دستور پادشاه این سرزمین به
مکه لشکرکشی می‌کند تا کعبه را از بین ببرد. ابرهه به وسیلهٔ چندین هزار نفر با
فیل، اسب و تجهیزات جنگی فراوان به سوی شهر مکه می‌آیند ولی در نزدیکی مکه که حریم
مکه به شمار می‌رود، فیل‌ها به جلو پیش نمی‌روند و تعداد بسیار زیادی پرنده به نام
ابابیل در حالی که سنگ‌هایی در میان نوک خود دارند، بر سر ارتش ابرهه فرو می‌ریزند
و همه را از بین می‌برند.[۲۰]

فیلم محمد از محاصره مسلمانان در شعب ابی‌طالب آغاز می‌شود و به پیش از میلاد
پیامبر اسلام بازمی‌گردد. صحنه‌های درگذشت مادر محمد در روستای ابواء و صحنه‌های
مربوط به دوران شیرخوارگی و خردسالی پیامبر در روستای سعدیه هم از دیگر بخش‌های
فیلم است. فیلم محمد با اولین سفر پیامبر به شام و رسیدن به صومعه بحیرا به پایان
می‌رسد. «بحیرا» راهبی مسیحی است که دربارهٔ ظهور آخرین پیامبر به ابوطالب بشارت
می‌دهد.[۲۱]

سرمایه‌گذار این فیلم، که شرکت سینمایی نور تابان، وابسته به بنیاد مستضعفان است،
هزینهٔ تولید آن را ۴۰ میلیون دلار اعلام کرده است. هزینهٔ تولید این فیلم حدوداً
۲۰ برابر پرهزینه‌ترین فیلم ایرانی تا قبل از ساخته شدن آن برآورد شده است.[۲۲]

ویتوریو استورارو فیلمبردار مطرح ایتالیایی که سه جایزهٔ اسکار را گرفته و به عنوان
فیلمبردار با همراهی حمید خضوعی ابیانه کار فیلمبرداری این اثر را انجام خواهد داد.
استرارو تا کنون برای سه فیلم شامل «اینک آخرالزمان» (۱۹۷۹)، «آخرین امپراتور»
(۱۹۸۷) و «سرخ‌ها» (۱۹۸۱) جایزه اسکار گرفته است. وی در مصاحبه با باب فیشر در یک
مجله سینمایی آمریکایی مووی میکر دربارهٔ چگونگی پیوستن به این اثر گفت: «سال ۲۰۱۰
که با رشید بن هادی (کارگردان) در پروژه‌ای در الجزایر همکاری می‌کردم، برای اینکه
اسلام را بهتر بشناسم، خواندن کتابی دربارهٔ زندگی پیامبر محمد (ص) را شروع کردم.
به محض اینکه خواندن آن کتاب تمام شد، مثل یک رؤیای جادویی ایمیلی دریافت کردم با
این مضمون که آیا علاقه‌مند هستم در ساخت بخش اول یک سه‌گانه دربارهٔ زندگی محمد
(ص) حضور داشته باشم؟» بدین ترتیب و پس ملاقات مجیدی کارگردان و حیدریان کارگردان
فیلم با او در رم، پیوستنش به این پروژه قطعی شد. وی می‌گوید که کتاب نقاشی محمود
فرشچیان، منبع الهام ایده‌هایش برای فیلمبرداری این فیلم بوده است.[۲۳]

موسیقی متن این فیلم به آهنگسازی ی. آر. رحمان موسیقیدان سرشناس و برنده جایزه
اسکار آماده شده است. آلبوم موسیقی متن این فیلم در تاریخ ۲۱ آبان ماه ۱۳۹۵ از طریق
صفحات رسمی فیلم در فضای مجازی وارد بازار شد.[۳]

جلوه‌های ویژه اثر بر عهده اسکات ای. اندرسون برنده اسکار برای طراحی جلوه ویژه
«باب» در ۱۹۹۶ است که جلوه‌های ویژه قسمت حمله سپاه ابرهه به مکه را طراحی و اجرا
کرده است. وی پیش از این در فیلم‌هایی همچون «ماجراهای تن‌تن»، «ترمیناتور ۲»
«دروازه نهم»، «کینگ کنگ»، «استخوان‌های دوست‌داشتنی» کار جلوه‌های ویژه را بر عهده
داشته است و با کارگردانانی همچون استیون اسپیلبرگ، جیمز کامرون و پیتر جکسون سابقه
همکاری داشته است.[۲۵]

میلژن کرکا کلژاکویچ طراح دکور فرانسوی که قبلاً جایزه «سزار» و «آکادمی فیلم
اروپا» و همچنین نامزد دریافت جایزه «اِمی» را در کارنامه خود داشته است، طراحی
دکور این فیلم را بر عهده داشته است.[۲۳]

هفت کارگاه مخصوص مهیاسازی دکورها، صنایع دستی و دست‌سازهای سنتی، تجهیزات و لوازم
صحنه را برای این فیلم ساخته‌اند. این کارگاه‌ها شامل کارگاه نجاری، کارگاه عمومی
ساخت لوازم، کارگاه خیاطی، کارگاه بت‌سازی، کارگاه رنگ و پتینه و کهنه‌کاری، کارگاه
محصولات چوبی خاص و کارگاه مدل‌سازی بودند. بیش از ۴۰۰۰ قطعه لوازم صحنه شامل وسایل
خانه، لوازم سفر و بازرگانی، وسایل زینتی، ادوات جنگی، وسایل خرید و فروش و لوازم
بازار در این کارگاه‌ها ساخته شد. مدیریت این کارگاه‌ها عمدتاً با ایرانی‌ها بود و
تنها یک ایتالیایی، در قسمت کارگاه رنگ و پتینه‌کاری و کهنه‌کاری فعال بود. همهٔ
پرسنل کارگاه‌ها تحت نظر فرانکو فوماگالی، طراح ایتالیایی لوازم صحنه، فعالیت
می‌کردند. در این فیلم بسیاری از وسایل ضروری مثل مواد اولیه، ظروف، دست‌باف‌ته‌ها،
پارچه‌ها و تزئینات سنتی و کهن، با سفر به شهرها و روستاهای تاریخی، انتخاب و
خریداری شده بودند.[۲۶]

صحنه‌های این فیلم در شهرهای کرمان، عسلویه و در شهرک سینمایی پیامبر اعظم در حوالی
شهر قم داشته‌است که در آن مکه و مدینه با جزئیات و مختصات دقیق و واقعی بر اساس
متون بازسازی شده‌اند. سکانس مربوط به حملهٔ ابرهه به مکه نیز که به تعداد زیادی
فیل، نیاز داشته در شهر بلا بلا در آفریقای جنوبی، فیلمبرداری شده است.[۲۷]

یکی از نکات فنی و برجستهٔ فیلم مجیدی این است که در طول فیلم هریک از اقوام عبری،
حبشی و سریانی به زبان بومی خود صحبت می‌کنند و بازیگران ایرانی خود، بدون لب خوانی
دیالوگ‌ها را به زبان‌های مذکور ادا می‌کنند. یکی از بازی‌های منحصر به فرد در این
رابطه، بازی محسن تنابنده در نقش ساموئل یهودی است که ادای دیالوگ‌های عبری توسط
وی، جزء جذابیت‌های فیلم مجیدی محسوب می‌شد.[۲۸]

در ۱۷ دیماه ۱۳۹۳ نام‌نوشت این فیلم در کنار سایر آثار خطاطی مرتبط با آن طی مراسمی
رونمایی شد. نام‌نوشت این فیلم توسط جلیل رسولی از خطاطان ایران انجام شده‌است. وی
در توضیح پیرامون این اثر گفت در کنار ۶ خطاط دیگر برای انتخاب نام‌نوشت از میان
۲۶۰۰ اثر ارسالی فعالیت کردند اما پس از آنکه مجیدی کارگردان فیلم از هیچ‌یک از
آثار منتخب راضی نشد از وی خواست که این کار را بر عهده گیرد. وی گفت: «بیش از ۵۰
سال است که کار خطاطی می‌کنم و خط در دست من مانند موم نرم است اما نگارش اسم اعظم
پیامبر برای این فیلم بسیار سخت بود. طرح‌ها و اتودهای بسیاری زدم و نام حضرت محمد
(ص) را به اشکال گرافیکی محکمی خطاطی کردم اما در نهایت راضی نمی‌شدم. وی ادامه
داد: در نهایت به خود حضرت محمد (ص) توسل کردم و از او کمک خواستم تا مرا یاری کند.
یک روز مرکب قهوه‌ای را از میان مرکب‌ها برداشتم و انگشت سبابه خود را داخل مرکب
کردم و نام اعظم حضرت محمد (ص) را نوشتم، بعد متوجه شدم که انگشتم می‌لرزد و تعجب
کردم… در طول تمام سالهایی که به طور حرفه‌ای خطاطی کرده‌ام دچار این حالت نشده
بودم اما بعد متوجه شدم که تنها انگشت سبابه من نیست که می‌لرزد بلکه همه وجودم در
حال لرزیدن است. … پس از آن متوجه شدم همین نام نوشته حاضر همانی است که
می‌خواستم.»[۲۹]

در روز ۱۷ دیماه ۱۳۹۳ طی مراسمی شهرک سینمایی پیامبر اعظم که به وسعت ۱۰۰ هکتار در
نزدیکی آزادراه تهران-قم ساخته شده[۳۰] و بسیاری از لوکیشن‌های فیلم در آن قرار
دارد برای خبرنگاران رو نمایی شد. از این مکان برای ساخت سایر آثار سینمایی ایران
استفاده خواهد شد. در این شهرک همچنین موزه‌ای قرار دارد که مدارک مربوط به ساخت
فیلم نگهداری می‌شود.[۳۱]

سید علی خامنه‌ای روز چهارشنبه ۱۷ آبان ماه ۱۳۹۱ برای بازدید از صحنه‌هایی از فیلم
«محمد رسول‌الله» به شهرک سینمایی لوکیشن این فیلم بین تهران و قم رفت. این بازدید
که اولین دیدار وی از مراحل تولید یک پروژه سینمایی محسوب می‌شد، نزدیک به ۶ ساعت
ادامه یافته و او از قسمت‌های مختلف لوکیشن ساخته شده از جمله قسمت شهر مکه، شعب
ابی طالب که در داخل آن است، دیر بحیرا و قسمت مدینه بازدید کرده و در خلال آن با
مجیدی (کارگردان)، حیدریان (تهیه‌کننده) و دیگر دست‌اندرکاران پروژه دیدار و گفتگو
کرد. خامنه‌ای همچنین دقایقی در جمع عوامل پروژه سخنرانی کرده و از دست اندرکاران
آن تقدیر کرد. در جریان همین دیدار، سکانس تأثیرگذار ورود آمنه، مادر حضرت محمد به
شهر مدینه در حضور وی تصویربرداری شد و حدود بیست دقیقه از سکانس‌های تدوین شده
فیلم برای او پخش گردید.[۴]

این فیلم به غیر از ایران در دو کشور دیگر فیلمبرداری شده است، همچنین این فیلم به
سه زبان فارسی، انگلیسی و عربی پخش می‌شود.[۳۴][۳۵]

اکران این فیلم منجر به کاهش سالن‌های نمایش سایر فیلم‌ها جهت اکران مناسب تر آن
شد، از همین رو علی ملاقلی‌پور دربین بازی میان ستارگان ایران و جهان که در شهریور
۱۳۹۴ برگزار شد، در اعتراض به کم شدن سالن‌های نمایش فیلمش قندون جهیزیه به زمین
فوتبال رفت و نظم بازی را به هم ریخت و منجر به بازداشت او شد. او بعد از مدتی با
وساطت حجت‌الله ایوبی معاون وزیر ارشاد آزاد شد.[۵۴][۵۵]. علیرضا رئیسیان نیز با
این اکران گسترده مخالفت کرد و در پاسخ به پرسشی دربارهٔ همزمانی اکران فیلم
سینمایی «دوران عاشقی» با فیلم مجید مجیدی و اختصاص ۴۰ سینما و حدود ۷۰ سالن به این
فیلم گفت: «یکی از دوستان همکارم به من گفت که شما در این زمینه چرا اعتراض
نمی‌کنید؟ چون که فیلمساز جوان آقای ملاقلی‌پور به هر وسیله‌ای که می‌توانست اعتراض
کرد و من به ایشان گفتم که در فضای مربوط به شغل خودم حتماً حرفم را خواهم زد؛
واقعیت این است که سکوت من نشانه اعتراض است نه رضایتمندی.».[۵۶]



https://fa.wikipedia.org/wiki/%D8%B1%DB%8C%D8%AD%D8%A7%D9%86%D9%87_%D8%AC%D8%A8%D8%A7%D8%B1%DB%8C

ریحانه جباری ملایری (زاده ۱۳۶۶ - درگذشته ۳ آبان ۱۳۹۳) دختر جوانی که در تیرماه
سال ۱۳۸۶ و در سن ۱۹ سالگی به جرم قتل مرتضی عبدالعلی سربندی ۴۷ ساله، بازداشت و
محاکمه شد. حکم اعدام وی به‌جرم قتل عمد در نهایت در ۳ آبان ۱۳۹۳ اجرا شد.[۴]
ریحانه جباری اتهام قتل غیرعمد را پذیرفته و دلیل آنرا نتیجه دفاع از خود در برابر
تجاوز جنسی اعلام کرده بود.

جباری طراح دکوراسیون داخلی یک شرکت تبلیغاتی و دکوراسیون بود و در اظهاراتش گفته
بود که برای طراحی دکوراسیون مطب مقتول به آنجا رفته بود. مرتضی عبدالعلی سربندی،
پزشک عمومی و بنقل از خانواده وی[۵]و همچنین دویچه‌وله، رادیو فردا، صدای آمریکا،
یورونیوز و روزنامه قانون کارمند سابق وزارت اطلاعات بود[۶][۷][۸][۹] اما عموی
ریحانه جباری مدعیست برای خانوادهٔ آنها روشن نشده که آیا سربندی واقعاً از عضویت
وزارت اطلاعات بیرون آمده بود یا خیر.[۱۰] به گفته قاضی پرونده، «چون در این پرونده
ادعا شده بود مقتول وابسته وزارت اطلاعات است و محتمل بود تحقیقات ابتدایی در
دادسرا به‌لحاظ اثرگذاری نهاد امنیتی از مسیر قانونی خارج و حقوق قانونی متهمه،
رعایت نشده باشد.»،[۶] به گزارش بی‌بی‌سی، «تأکید بیش از حد رسانه‌ها بر روی
اطلاعاتی بودن مقتول و متجاوز بودن وی، حتی بر فرض درستی» ممکن بوده انگیزهٔ
خانوادهٔ مقتول برای انتقام‌گیری و انجام قصاص را بیشتر کند.[۱۱]

سربندی و جباری، در یک بستنی‌فروشی با هم آشنا شده بودند.[۱۲] در دیداری که پس از
این مکالمه بین آن دو رخ می‌دهد، سربندی به قتل می‌رسد. بر اساس گزارش‌هایی که از
سوی دادگاه رسیدگی به پرونده ارائه شده است، جباری سوار بر خودروی سربندی می‌شود و
سربندی بین راه در یک داروخانه توقف می‌کند تا مقداری خرید کند که بعداً مشخص
می‌شود آن اجناس، کاندوم بوده است.[۱۲]البته بازپرس پرونده با این گفته مخالف است و
می‌گوید سربندی برای عمه بیمار خود وسیله از داروخانه خریده بوده.[۱۳] همچنین بر
روی میز محل، دو لیوان آب میوه قرار داشته که یکی از آنها حاوی داروی خواب‌آور بوده
است.[۱۲] البته وجود داروی خواب‌آور بازهم از سوی بازپرس رد شده و آنرا حاوی مسهل
می‌داند که حتی بیش از دو دهم از آبمیوه نوشیده نشده بوده.[۱۳]وکیل ریحانهٔ جباری،
عبدالصمد خرمشاهی، این موارد را دلایلی می‌داند که نشان می‌دهد مقتول قصد تجاوز به
متهم را داشته است. جباری پس از رسیدن به محل، متوجه می‌شود که سربندی او را به
آپارتمانی مسکونی اما خالی از سکنه برده است که قرار بوده تبدیل به مطب سربندی بشود
و قصد داشته جباری را به عنوان طراح دکوراسیون آن ساختمان بکار بگیرد. دادگاه
رسیدگی به پرونده گزارش می‌کند که بنا بر اظهارات متهم، سربندی پس از حمله به جباری
به قصد تجاوز به او، از سوی جباری مورد اصابت چاقو در ناحیه کتف راست قرار می‌گیرد
و جباری نیز بلافاصله از محل فرار می‌کند، اما بعد از آن آمبولانس خبر می‌کند.
سربندی از شدت خونریزی زیاد درگذشته و دادگاه جباری را «به قتل عمد با قصد قبلی»
متهم می‌کند و حکم اعدام را برای او صادر کرد درحالیکه جباری قتل سربندی را «برای
دفاع از خود» خوانده بود.

این مسئله را که مقتول قصد ایجاد رابطه جنسی داشته هم مخالفان هم موافقان
پذیرفته‌اند اما مادر ریحانه مدعی است که مقتول قصد تجاوز جنسی به دخترش داشته.
قاضی پرونده نیز به پسر مقتول می‌گوید: پدر شما درهرصورت قصد انجام کار خلاف شرع و
عرف داشته.[۱۴] بنا بر اظهارات وکیل ریحانه جباری در دادگاه و یادداشتی که او پس از
صدور حکم نوشت، نه قتل عمدی بوده و نه ضربه وارده مرگبار.[۱۵]

فرزند مقتول در مصاحبه‌ای[۵] مدعی شده بود که پدرش در حین خواندن نماز به قتل رسیده
است، اما عموی جباری، این ادعا را شدیداً تکذیب می‌کند.[۱۰]

برخی روند بررسی این پرونده را «ناعادلانه» می‌دانند. احمد شهید، گزارشگر ویژه حقوق
بشر سازمان ملل متحد با تردید در این پرونده اظهار داشته که برخی از شواهد نادیده
گرفته شده و شیوهٔ بازپرسی از جباری پس از بازداشت را نادرست می‌داند. سازمان عفو
بین‌الملل هم با اشاره به زندان انفرادی جباری به مدت دو ماه پس از بازداشت و
همچنین دسترسی نداشتن او به وکیل مدافع یا خانواده در این مدت، خواستار رسیدگی مجدد
به این پرونده و روشن شدن نکات مبهم آن است. ادعاهایی در مورد دست داشتن یک فرد سوم
در ماجرای قتل وجود دارد.[۱۶] به گفتهٔ عموی جباری، این پرونده، یک پروندهٔ سیاسی
نبوده، اما مقامات قضایی و امنیتی با آن به صورت «بسیار شبهه‌انگیز» برخورد
می‌کردند. عمومی جباری، در یک نشست خبری در آلمان ادعا کرده است که جباری مدتی
طولانی در انفرادی بسر برده و بازجوها برای گرفتن اعترافات دروغین، او را مورد آزار
و شکنجه قرار داده‌اند.[۱۰]

فرزند مقتول در مصاحبه‌ای اعلام کرده بود که در صورتی که «انگیزه واقعی ریحانه
[جباری] مشخص شود، و واقعیت را بگوید که همدستش و اتفاق حقیقی که افتاده چه بوده
حاضر به بخشش هستیم».[۵] پسر مقتول ادعا کرده است که اتهام جباری به پدر او ثابت
نشده و همچنین خانوادهٔ جباری نیز راه مناسبی برای گرفتن رضایت را در پیش نگرفته
بودند.[۱۶] بنا به گزارش ایسنا، خانوادهٔ مقتول تنها راه رضایت را «بیان واقعیت‌های
پرونده از سوی ریحانه [جباری]» اعلام کرده‌اند. آنها در این‌باره اظهار داشته‌اند
که «ریحانه [جباری] در این پرونده واقعیت‌ها را نمی‌گوید و اگر واقعیت را بیان کند،
حاضر به گذشت هستیم». مادر ریحانه جباری نیز اظهار داشته که سخنانش در فضای مجازی
بزرگ‌نمایی و «یک کلاغ، چهل کلاغ» شده‌اند[۱۷] مادر ریحانه جباری ادعا کرده است که
می‌داند کسانی مرتباً با خانوادهٔ مقتول در ارتباط هستند و آنها را تحت فشار
گذاشته‌اند تا رضایت ندهند و اجازه دهند دخترش اعدام شود.[۱۸]در روز دوشنبه، ۷ مهر
۱۳۹۳، جباری برای انتقال به زندان رجایی‌شهر فراخوانی شد. مادر ریحانه جباری در
گفتگو با خبرگزاری دویچه وله اظهار داشته که جباری را با دستبند و پابند به این
زندان منتقل کرده و به سلول انفرادی برده‌اند. سپس به او قلم و کاغذ می‌دهند تا «به
هر کس که دوست دارد نامه بنویسد». جباری از ساعت ۴ بعدازظهر تا حوالی ۹ شب در
انفرادی بوده است. سپس مجدداً جباری فراخوانده شده و به زندان قرچک ورامین
برگردانده می‌شود و بر طبق ادعای خودش، در آنجا با استقبال زندانیان روبرو می‌شود.
هیچ‌یک از مسئولان دو زندان قرچک و رجایی شهر توضیحی دربارهٔ این نقل و انتقال
نداده‌اند.[۱۸]

عموی ریحانهٔ جباری مدعی شده است که مأموران و بازجوها بارها از ریحانه جباری
خواسته بودند سه مورد از سخنان خود را تغییر دهد و مطابق میل آنان بیان کند. «نخست
آنکه مقتول، مرتضی عبدالعلی سربندی قصد تجاوز به وی را نداشته، دوم آنکه چاقو (آلت
قتل) از جانب ریحانه خریداری و به محل جرم آورده شده و سوم آنکه در آپارتمانی که
جرم در آن رخ داده، باز بوده و ریحانه همواره امکان خروج از آنجا را داشته
است.»[۱۰]

فریبرز جباری، عموی ریحانه جباری، صبح روز هفتم آبان ۹۳در یک نشست مطبوعاتی درشهر
برلین، غلامحسین محسنی اژه‌ای، معاون اول قضائیه و همچنین وزارت اطلاعات ایران را
متهم کرد که نسبت به اجرای حکم اعدام برادرزاده‌اش «اصرار» داشته‌اند.[۱۹]

افراد زیادی از جمله اصغر فرهادی، گوگوش، بهاره رهنما و خانواده ناصر حجازی تقاضای
عفو از خانواده مقتول کردند. مادر جباری بازیگر و مدرس تئاتر است، او از همه
استمداد خواسته کمک کنند فرزندش زنده بماند.[۲۰] فرهادی نامه‌ای به خانوادهٔ مقتول
نوشته است و در آن اظهار داشته که جباری در دوران کودکی در یکی از فیلم‌های او بازی
کرده و خواستار اعلام رضایت از سوی خانوادهٔ مقتول شده است.[۱۲]

شعله پاکروان، مادر ریحانه جباری، شنبه ۱۲ مهر ۱۳۹۳ در گفتگو با واحد خبر «شبکهٔ
تلویزیونی ماهواره‌ای من و تو» اظهار داشت دو تن از مراجع عظام شیعه علی حسینی
سیستانی و حسین وحید خراسانی حکم قصاص برای ریحانه را غیرشرعی دانسته‌اند. مهم‌ترین
دلیل این دو، چنین عنوان شده که خانواده مقتول و اولیاء دم در جلسه صلح و سازش در
مقابل ۸۰ نفر از افراد فرهنگی، حقوقدان و دانشگاهی اقرار کرده‌اند که ریحانه قاتل
نیست و باید قاتل اصلی را معرفی کند. با توجه به اقرار خانواده سربندی به اینکه فرد
دیگری قاتل مرتضی سربندی است و ریحانه نیز در شرایط اعدام به وجود او اقرار می‌کند،
این دو مرجع تقلید شیعه، حکم قصاص را جایز نمی‌دانستند.[۲۱]

کمیته بین‌المللی علیه اعدام، در کمپینی از مردم دعوت می‌کند برای اعتراض به حکم
اعدام جباری، طوماری را امضاء کنند. پس از امضای طومار که به ۲۳۰۰ صفحه می‌رسید، سه
نسخه از آن را برای افرادی مانند بان کی مون و کاترین اشتون و احمد شهید ارسال
کرده‌اند. هم‌چنین روز ۱۰ آوریل را روز همبستگی جهانی با جباری اعلام شد.[۲۲]

جنبش لگام، سازمان عفو بین‌الملل و سازمان دیده‌بان حقوق بشر، ضمن ارائه
بیانیه‌هایی از جمهوری اسلامی ایران درخواست کردند تا حکم اعدام را اجرا نکند.

احمد شهید گزارشگر ویژه حقوق بشر سازمان ملل متحد در مورد ایران، از ایران خواست که
اجرای حکم جباری که به اتهام قتل عمد محکوم به اعدام شده است را متوقف کند.[۲۳]

شیرین عبادی صدور حکم قصاص را «بی‌عدالتی» در مورد متهم و حتی خانواده فرد مقتول
دانسته است.[۱۶]

محمد رضا شجریان نیز طی نامه‌ای خواستار بخشش وی شده است در بخشی از این نامه آمده
است: به هر جهت خون انسانی ریخته شده و دیگر انسانی ۷ سال در زندان ساعت‌های عمر را
با مرگ و زندگی شمارش کرده است. وجدان آگاه و بیدار جامعه امروز، گذشت را از شما
انتظار می‌کشد و تحسین می‌کند؛ از انتقام هراس دارد. سزاوار است با بزرگواری
خانوادگی، از کشتن بپرهیزید و به انسان درمانده و ناامیدی زندگی دوباره ببخشید تا
دیگر انسان‌ها را خوشحال کرده باشید، پیشنهاد و خواهش من این است: «این دختر را
نکشید» به یقین او نیز تمام عمر مدیون و دوستدار شما خواهد بود.[۲۴]

گوگوش برای همهٔ مادرانی که فرزند در حبس دارند و خصوصاً برای درخواست عفو ریحانه،
ترانه‌ای به نام «لالایی» خواند. این ترانه در آلبومی به نام «عکس خصوصی» در نوروز
۱۳۹۴ منتشر شد.[۲۵]

به‌رغم موارد متعدد در جهت حصول سازش و کسب رضایت اولیای دم و با وجود برگزاری
جلسه‌ای با حضور اولیای دم و قاتل و خانوادهٔ وی، اولیای دم در نهایت خواستار اجرای
حکم قصاص شدند. حکم صادره سحرگاه روز شنبه ۳ آبان ۱۳۹۳ به اجرا گذاشته
شد.[۲۶][۲۷][۲۸][۲۹] به گفتهٔ عموی جباری، عمل اعدام بدون اطلاع و حضور آنها صورت
گرفته بود و تنها پس از اجرای حکم بود که با آنها تماس گرفته می‌شود. پیش از اعدام
نیز از دیدار جباری و وکیل‌مدافعش ممانعت به عمل آمده بود. به گفته عموی وی، در روز
خاکسپاری جباری نیز، مأموران یک «فضای امنیتی» پیرامون جسد جباری ایجاد می‌کنند تا
هیچ‌کس جسد او را نبیند. تنها به مادر او اجازه داده می‌شود برای لحظاتی صورت دخترش
را ببیند. جباری در یک پیام تلفنی که در بین عامهٔ مردم به «وصیت شفاهی» او معروف
شده، گفته بود که اندام‌های بدنش به طور ناشناس در اختیار بیماران نیازمند قرار
گیرد، اما به این وصیت وی، توجهی نمی‌شود.[۱۰]

اجرای حکم اعدام ریحانه جباری، اعتراضات زیادی را برانگیخت. کریستوف اشترسر، مسئول
حقوق بشر دولت آلمان، تأسف خود را نسبت به اعدام جباری اعلام کرد و ضمن «غیرانسانی،
بی‌رحمانه و غیراخلاقی» خواندن حکم اعدام، اظهار داشت که «ما به خانواده ریحانه
[جباری] تسلیت می‌گوییم و با آنان همدردی داریم». او گفت در روند دادگاه رسیدگی به
پرونده تردیدهای بسیاری وجود دارد.[۳۰]

سازمان عفو بین‌الملل نیز بیانیه‌ای در این رابطه منتشر کرد و ضمن محکوم کردن این
حکم، آن را «لکه خونین دیگری در سابقه حقوق‌بشر ایران» برشمرد.[۳۰]

وزارت خارجه آمریکا نیز بیانیه‌ای منتشر کرد و «نگرانی جدی» خود از «عادلانه»
برگزار نشدن دادگاه را اعلام کرد.[۳۰]

تعدادی از زنان یک گروه آلمانی تحت عنوان «فمن» نیز در اعتراض به اجرای این حکم، در
روز دوشنبه ۵ آبان ۹۳ مقابل سفارت ایران در آلمان گرد هم آمدند. در این تجمع که به
دخالت پلیس انجامید، زنان شرکت‌کننده در تجمع، با پوششی سیاه و نیمه‌برهنه، بر روی
بدن‌های خود شعارهایی در رابطه با حکم اعدام جباری و نقض حقوق بشر نوشته
بودند.[۳۱][۳۲]

بعد از اجرای حکم، دادستانی تهران طی بیانیه‌ای توضیح داد که محل برخورد ضربهٔ کارد
به مقتول (میان دو کتف)، نشان می‌دهد که قتل در حالت دفاع نبوده و جسد در سراسر بدن
و دست‌ها دچار آثار ضرب بوده است؛ و متهم کارد را دو روز قبل از قتل خریداری نموده
بوده است، طبق گفتهٔ دادستانی تهران، جباری دو روز قبل از قتل، کارد را خریداری
نموده و فروشندهٔ کارد هم او را شناسایی کرده است. سه روز قبل از قتل، ریحانه
پیامکی به یکی از دوستانش فرستاده که در آن نوشته شده بود: «فکر کنم امشب بکشمش»،
که با ادعای قصد به تجاوز هم‌خوانی ندارد. با این حال، مادر جباری می‌گوید این
پیامک ربطی به قاتل ندارد و با تحقیقات مجدد از پرونده کنار گذاشته‌شده که متن کامل
پیامک‌های رد بدل شده با دوست ریحانه این‌چنین بوده است: دوست ریحانه: بیا جایی
ببینمت ریحانه: من پدرم خانه است نمی‌توانم بیایم. دوست ریحانه: همیشه باباها دردسر
هستند ریحانه: آره فکر می‌کنم باید بکشمش.[۳۳] ساکنین ساختمان اظهار کرده بودند که
بعد از سروصدا دیده‌اند مقتول خون‌آلود و زخمی از طبقه پنجم به سوم آمده و بیهوش
شده است، در حالی که فریاد می‌زده «دزد! دزد!»، در صورتی که اگر ادعای ریحانه
واقعیت می‌داشته، دلیلی برای فرار او وجود نداشته و برعکس می‌باید او با سر و صدا،
بقیه را خبر می‌کرده.

علی‌رغم اظهارات عموی ریحانهٔ جباری، مبنی بر وجود داشتن شخصی به نام «شیخی» در محل
وقوع حادثه،[۱۰] دادستانی تهران اظهار داشته اینکه نفر سومی بنام «شیخی» وجود داشته
هیچ‌وقت اثبات نشده و با وجود اینکه افراد متعددی با این نام به جباری نشان داده
شده، جباری اظهار داشته که هیچ‌یک را نمی‌شناسد و سرانجام هم اقرار کرده است که نفر
سوم را برای انحراف پرونده اختراع کرده بوده. به هرحال اگر چنین فردی هم وجود داشته
باشد با توجه به اینکه نقش این فرد سوم تنها حضور در محل بوده و در عمل قتل تنها
خود ریحانه دخالت داشته است، در نتیجه تفاوتی ایجاد نخواهد نمود.[۳۴] اما طبق
اظهارات پزشکی قانونی بدن مقتول سراسر دچار آسیب دیدگی و کبودی بوده است و نتیجه
گرفته می‌شود که حین قتل درگیری انجام شده اما از آنجا که یک دختر ۱۹ ساله نحیفتر
از آن است که بتواند چنین کبودی‌هایی در بدن مقتول ایجاد کند و بدن خود ریحانه
آسیبی ندیده بود از حضور شخص سومی صحبت می‌شود که به دلایل نامعلومی کمتر به آن
توجه شده است.[۳۵]

در نهایت دادستانی تهران اعلام کرد همکاران متهم گفته‌اند او در روز وقوع قتل اعلام
کرد که پدرش یک اتومبیل تویوتا کمری خریده؛ این درحالی است که خودروی مذکور متعلق
به سربندی بوده است. در نهایت کل ادعاها توسط ۵ نفر قاضی دیگر و دیوان عالی کشور
دوباره بررسی شده و حکم دادگاه مورد تأیید قرار گرفته است.[۳۴]

در خانه مقتول دو لیوان آب میوه بود که به گفته مادر ریحانه در یکی از آنها داروی
بیهوشی ریخته شده بود و این مسئله نظریه تجاوز را تقویت می‌کند اما دادگاه تأیید
می‌کند که یک نوع داروی اسهال به نام دیفنوکسیلات درون آب میوه ریخته شده بود.[۱۴]

حسن تردست، قاضی صادر کننده حکم در مصاحبه با روزنامه قانون[۶]گفت که خانم جباری
حداقل سه بار در دادگاه اظهار کرده بوده که قبلاً با مقتول روابط جنسی داشته است و
بغیر از مقتول ارتباط او با چندنفر دیگر هم (شامل مدیر شرکت محل کارش) هم وجود
داشته است. این در حالی است که مادر و عموی جباری هرگونه آشنایی قبلی ریحانه جباری
با مقتول را رد کرده و شدیداً آن را تکذیب می‌کنند. بر طبق گفتهٔ آنها، جباری و
سربندی، تنها سه بار با هم گفتگو داشته‌اند و بین آنها هیچ آشنایی و دوستی وجود
نداشته است.[۳۳][۱۰] بنا به نظر قاضی، انگیزه قتل سابقه ناسازگاری والدین جباری و
وجود روحیه خودشیفتگی و خودبزرگ‌بینی بعلاوه روحیه مردانه در ریحانه جباری بوده است
که یک خانم روانشناس این موارد را مورد تأیید قرار داده است. به گفته قاضی ریحانه
جباری در صدد ثابت کردن خودش به خانواده بحران زده اش بود که بنظرش این امر از راه
رسیدن به استقلال مالی بدست می‌آمد، اینکه در ارتباط با سربندی فکر می‌کرد کنترل
ارتباط جنسی را از دست داده و بازیچه او شده است باعث شده که در مقابل لمس سربندی
امتناع کند و وقتی در مقابل، مقتول شروع به نماز خواندن می‌کند بشدت عصبانی شده و
او را با ضربه کاردی که به ناف ریه می‌خورد شدیداً مجروح می‌کند که منجر به مرگ
ایشان می‌شود. به گفته قاضی تردست فرزند مقتول که «فرد فهمیده و تحصیلکرده‌ای» بود
در طی روال محاکمه حاضر به رضایت دادن شده بوده اما بعلت دخالت وکلای سیاسی کاری
(محمد مصطفایی) که از وکالت این پرونده برای گرفتن پناهندگی سیاسی استفاده کردند،
ریحانه جباری هیچ پشیمانی یا عذاب وجدانی از قتل نشان نداد و مقتول را بصورت «اوباش
و متجاوز به زور» معرفی کرد. در نتیجه اولیای دم مجبور شدند رضایت ندهند تا بعد از
رضایت نگویند که ایشان هم خودشان قبول داشتند که پدرشان گناهکار بوده و قصد تجاوز
داشته است. تردست در ادامه راجع به نحوه قتل گفت: وقتی از متهمه در دادگاه سؤال شد
چرا به در باچاقو زدی وی جواب داد:.... چون هیجان زده بودم وهول کرده بودم یک ضربه
با چاقو به در زدم از وی سؤال شد: درب قفل بود؟ وی جواب داد: نه قفل نبود؛ و وی
ادامه می‌دهد بعد از زدن ضربه چاقو مقتول گفت منو زدی؟! وبه‌طرف من صندلی را پرتاب
کرد وبعد مقتول از پله‌ها رفت پایین ومن‌هم با آسانسورخارج شدم، (اگردر قفل بود
چطور می‌توانست بلافاصله خارج شود) (به‌علت شدت جراحات که بریدگی ناف اصلی ریه بود
مقتول فقط ازطبقه پنجم تا پله‌های طبقه سوم می‌تواند برود و پس از چند بار گفتن
دزد! دزد! درهمان‌جا، جان می‌دهد).[۶]



https://fa.wikipedia.org/wiki/%D8%A7%D8%B1%D9%88%D9%85%DB%8C%D9%87

اُرومیّه ( تلفظ راهنما·اطلاعات) یا اورمیه یکی از کلان‌شهرهای ایران، مرکز استان
آذربایجان غربی و شهرستان ارومیه در شمال غربی ایران که در منطقه آذربایجان واقع
شده است. این شهر طبق سرشماری سال ۱۳۹۰ با ۶۶۷٬۴۹۹ نفر جمعیت، دهمین شهر پرجمعیت
ایران و دومین شهر پرجمعیت منطقهٔ شمال‌غرب ایران به‌شمار می‌آید. ارومیه با ۱۳۳۲
متر ارتفاع در غرب دریاچه ارومیه، در دامنه کوه سیر و ودر میان دشت ارومیه قرار
گرفته است. هوای ارومیه در تابستان نسبتاً گرم ودر زمستان سرد می‌باشد.

در سده‌های گذشته حوادث متعددی از قبیل اشغال توسط عثمانی‌ها و روس‌ها را تجربه
کرده است. این شهر به سبب موقعیت مناسب که در میان شاه‌راه ارتباطی قفقاز،
میان‌رودان و آسیای صغیر داشته در گذشته از مراکز تجاری منطقه به شمار می‌رفته است.
نقل مهمترین سوغات ارومیه است.

ارومیه به عنوان شهر دارای اولین بیمارستان به شیوه نوین، اولین مرکز آموزش پزشکی،
اولین مدرسه به شیوه نوین، اولین شبکه تلویزیون محلی، اولین نشریه محلی در
ایران،[نیازمند منبع] پایتخت والیبال ایران، دومین شهر پرترافیک ایران شناخته
می‌شود. دارالنشاط ، پاریس ایران ، شهر آب ، شهر ادیان، مذاهب و اقوام از القاب
ارومیه است. ارومیه مدتی در دوره پهلوی به رضائیه تغییر نام داد.

اور در زبان آشوری به معنای شهر است (همان واژه‌ای که در نام اورشلیم (شهر آشتی) هم
وجود دارد) و میه به معنای آب است (هم‌ریشه با مآء عربی) و اورمیه یا ارومیه در
زبان آشوری به معنای «شهر آب» است.[۹][۱۰][۱۱] نام این شهر در شروع دوره پهلوی به
دلیل علاقه رضا شاه به این شهر[۱۲] به رضائیه تغییر نام داد[۱۳] و بعد از انقلاب
اسلامی دوباره به نام ارومیه برگشت.[۱۴] ارومی، ارومیه، ارْمیه، اورمیه،[۱۵] ارم از
دیگر نام‌های آن بوده است.[۱۶] در بین آذربایجانی‌ها نام اورمی رواج دارد.[۱۷]

عقیده بر این است که شهر ارومیه در هزاره دوم قبل از میلاد مسیح تأسیس شده است.[۱۸]

از تل‌های متعدد در نزدیکی شهر (گوک تپه، دیگاله، ترمنی، احمد، سارالان، دیزه تپه)
تا به حال اشیای بسیار قدیمی به دست آمده است. ارومیه در اورارتوی باستانی قرار
داشت (اواخر هزاره دوم قبل از میلاد-اوایل هزاره اول قبل از میلاد) که دارای
ارتباطات زبانی با هوریان آناتولی بود ولی شدیداً تحت تأثیر آشوریان بود. درست زیر
دریاچه ارومیه شهر و امارت منا قرار داشت، که در قرن هشتم با قدرت فزاینده آشور که
سارگون شاه آن اورارتویی‌ها را در ۷۱۴ قبل از میلاد شکست داده بود، علیه اورارتو
درآمد گرچه شاهان اورارتو تا قرن ۷ قبل از میلاد همچنان حضور داشتند.[۱۹]

صدقه بن علی، از خدمهٔ عضدالدوله دیلمی ارومیه را فتح کرد، و قلعه‌های زیادی در
آنجا بنا کرد؛ بنا بر روایتی دیگر، عتبة بن فرقد که عمر او را ۲۰ق/۶۴۰م گسیل داشته
بود تا موصل را فتح کند، ارومیه را گرفت. جغرافیدانان قرن ۴ هجری نظیر ابن حوقل و
اصطخری در بین شهرهای آذربایجان (پس از اردبیل و مراغه) جایگاه سوم را می‌دهند و به
پرآب بودن، و غنایش از نظر میوه و حاصلخیزی تأکید می‌کنند. المقدسی، ارومیه را در
ارمنستان قرار می‌دهد و می‌گوید از دوین اداره می‌شده است. در این دوره، ارومیه بر
سر بزرگراه اردبیل-مراغه-ارومیه-برکری (به شمال غرب دریاچه وان)-آمِد قرار داشت. از
آنجا که تبریز هنوز اهمیت چندانی نداشت، جاده به جنوب منحرف می‌شد تا از شهرهای
اصلی رد شود. ممکن است حضور عوامل غیر مطیع در شمال آذربایجان هم بر انحراف جاده به
جنوب تأثیر گذاشته باشد. ناحیه ارومیه با ساکنان کرد و مسیحی، در تاریخ اسلام هرگز
نقش عمده‌ای ایفا نکرده است. تیولی بوده است که در آن انشعابات دودمان‌هایی که در
آذربایجان حکومت می‌کردند، به انزوا می‌زیستند. در دوره سیطره دیلمیان بر
آذربایجان، در ارومیه به جستان بن شرمزن برمی‌خوریم. این سردار از ۳۴۲ق/۹۵۳م به
عنوان یکی از جنگجویان وفادار دیسم کرد ظهور کرد. بعدتر که دیلمیان ارمنستان را
شکست دادند، او تحت امر مرزبان حاکم ارمنستان درآمد. وقتی جستان در ۴۳۶–۸ق/۹۵۷م
جایگزین پدرش مرزوبان شد جستان بن شرمزن زیر بار سروری و اقتدار او نرفت. اول
ارومیه را ترک کرد و با ابراهیم بن مرزبان که مراغه را برایش فتح کرده بود متحد شد.
او بعدتر او را ترک کرد و به ارومیه برگشت و دور آن دیوار کشید و سربازخانه مستحکمی
هم در آنجا ساخت. سپس به خدمت مدعی خلافت؛ المستجیر بالله درآمد و از حمایت کردهای
قحطانی برخوردار شد؛ ولی پسران مرزوبان (جستان و ابراهیم) او را با کمک کردهای
هذبانی شکست دادند. در ۳۴۹ق/۹۶۰–۹۶۱م به تحریک وهسودان، برادر مرزوبان او بر
ابراهیم بن مرزوبان شکستی را تحمیل کرد، بازمانده سپاه او را تسخیر کرد و مراغه را
به ارومیه منضم کرد. در ۳۵۵ق/۹۶۶م به میانجیگری رکن الدوله بویی، او دوباره اقتدار
ابراهیم را به رسمیت شناخت. وقتی غزها در ۴۲۰–۴۳۲ق/۱۰۲۹–۱۰۴۱م آذربایجان را اشغال
کردند، حاکم ارومیه ابوالهیجا بن ربیب الدوله، رئیس کردهای هذبانی بود که مادرش
خواهر امیر تبریز، وهسودان روادی بود. این پسر ربیب الدوله به خود می‌بالید ۲۵۰۰۰
تا از ۳۰۰۰۰ غزی را که سعی می‌کردند از سرزمینش عبور کنند را در نزدیکی یک پل نابود
کرده است.[۱۹]

همهٔ اغوزها از آذربایجان مراجعت نکرده و عده‌ای در منطقه ماندند. احتمالاً این عده
در ارومیه ساکن بودند. اغوزهای تحت امر دانا که در ارومیه مانده بودند، بعد از خروج
از شهر به ارامنه حمله کرده عدهٔ زیادی را کشتند یا اسیر نمودند و غنایمی به دست
آوردند. کردهای هذبانی تحت امر ابوالهیجا که ساکن حوالی ارومیه بودند، به جنگ با
اغوزها پرداختند. اغوزها بعد از غارت روستاهای کردها عدهٔ زیادی از آنان را کشتند.
سکونت اغوزها در ارومیه و دادن شهر به عنوان تیول به آنان می‌باید در ارتباط با
ازدواج فرمانده اغوزها با یکی از اقربای وهسودان، حاکم آذربایجان، صورت پذیرفته
باشد. چون ابوالهیجا رئیس کردهای این منطقه با وهسودان عداوت داشت.[۲۰]

در محرم ۴۵۵ق/ ژانویه ۱۰۶۳م سلطان طغرل از ارومیه گذر کرد. وقتی مسعود از بغداد به
آذربایجان برگشت، امیر حاجب تاتار موضع خود را در ارومیه مستحکم کرده بود ولی بعدتر
به سلطان تسلیم شد. در ۵۴۴/۱۱۴۹ ارومیه به ملک محمد بن محمود بن محمد، برادرزاده و
داماد مسعود بن محمود بن ملکشاه تعلق داشت. وقای آخرین طغرل سلجوقی با عمویش به
نزاع برخاست، قزل ارسلان از حمایت امیر حسن بن خفجخ برخوردار بود و ارومیه را در
۵۸۵ق/۱۱۸۹م محاصره کرد. شهر در اثر طوفان تسخیر، تاراج و نابود شد. در ۶۰۲ق/۱۰۲۵م،
ابوبکر اتابک تبریز، اشنویه و ارومیه را به علا الدین، اتابک مراغه داد تا جبران
خسران مراغه را بکند. یاقوت، که ارومیه را در ۶۱۷ق/۱۲۲۰م دیده از نبود امنیت به
دلیل ضعف حکمران آن ازبک بن پهلوان می‌گوید. در جریان حکومت جلال الدین خوارزمشاه
بر آذربایجان، اورمیه، سلماس و خوی حوزه امیره سلجوقی بود که جلال الدین او را از
دست شوهر اولش ازبک به درآورده بود. در ۶۲۳ق/۱۲۲۶م ترکمان‌های ایوایی ارومیه را
تسخیر کرده و خراج وضع کردند. با شکایت امیره، شوهرش جلال الدین قشون فرستاد که
ترکمانان را شکست دادند. از طرف دیگر، بنا بر جوینی، سرداران گرجی شلوا و ایوانه که
در نبرد گرنی زندانیان را گرفتند و در ابتدا توسط جلال الدین با احترام مورد رفتار
قرار می‌گرفتند کوتاه مدتی مرند، سلماس، ارومیه و اشنویه را در اختیار گرفتند. در
۶۲۸ق/۱۲۳۰–۱۲۳۱م که خوارزمشاه شدیداً تحت فشار مغولان بود، زمستان را در ناحیه
اورمیه-اشنو گذراند. ماندن او در آنجا ممکن است توضیح دهنده ساخته شدن سه‌گنبد توسط
او و حتی تدفین او در ارومیه باشد.[۱۹] تا اواخر قرن دهم هجری، ارومیه هنوز یک شهر
عمدتاً کردنشین سنی مذهب بود.[۲۱]

بنا بر وقایع‌نامه‌های محلی، تیمور، ارومیه را به عنوان تیول به گرگین بیگ از ایل
افشار داده بود. او در دژ توپراق‌قلعه در یک چهارم فرسخی ارومیه مستقر شد. هرچند
ظفرنامه از تیزک نامی به عنوان حاکم ارومیه یاد می‌کند که حقوقش در ۷۸۹ق/۱۳۰۷م توسط
تیمور تفیذ شده بود.[۱۹] در سال ۸۰۲ ه. ق امیر تیمور طایفه اوصانلو افشار را به
منظور سرکوب کردها و عشایر شورشی ارومیه روانه آن نموده و گرگین بیگ اوصانلو را به
حکومت ارومیه منصوب نمود وی در قریه توپراق قلعه که اکنون دهکده‌ای در ربع فرسخی
شمال قلعه ارومیه قرار دارد و در آن وقت حاکم نشین بوده نزول کرد بعد از وفات او
الامه سلطان پسرش به جای پدرش نشست و به مدت ۳ سال شهر ارومیه از تحمیلات دیوانی
معاف داشت و بعد از وی برادر کهترش یادگار سلطان اوصانلو افشار به جای برادر کهترش
حکومت ارومیه را به دست گرفت نیکتین تعداد حکمران افشار اوصانلو را در این دوره ۶
نفر ذکر نموده است.[۲۲]

بنابر تاریخ عالم آرای عباسی در ۱۵۵۹م، در دوره شاه طهماسب کبیر به دلیل شاهسون شدن
کردهای برادوست مناطق ترگور و مرگور به آنان داده شد. شاه عباس در ۱۰۱۲/۱۶۰۳ چونکه
امیرخان برادوست تسلیم عثمانی‌ها نشده بود حکومت ارومیه و اشنویه را به او داد.
اگرچه بعدهااو در مظان اتهام قرار گرفت. به نظر می‌رسد نوکیشی به تشیع در دوران
صفویه، در میان مردم بومی ارومیه حالتی ایزوله داشته است؛ تا جایی که امروز کردها و
تعدادی روستا هنوز بر مذهب تسنن هستند. نفوذ طریقت تسنن نقشبندی را می‌توان از این
امر که در سال ۱۰۴۹ق/۱۶۳۹م، سلطان مراد عثمانی، شیخ محمود ارموی را که ۳۰ تا ۴۰
هزار طرفدار دو آتشه داشت، در دیاربکر اعدام کرد فهمید.[۱۹] برای سال ۱۰۶۵ق/۱۶۵۵م
ما گزارش پرجزئیات اولیای چلپی را داریم. شوربختانه سفرنامه اولیای چلپی بسیار درهم
و برهم است. او برج و باروی شهر و دیوارهای گچ‌مالی شده آن را توصیف می‌کند و
می‌گوید که: «همچون قویی سفید» به نظر می‌آید. محیط شهر ۱۰ هزار گام، ارتفاع
دیوارها ۷۰ ذراع و پهنایشان ۳۰ ذراع، پهنای جوی شهر ۸۰ ذراع و دور تا دورش ۱۵ هزار
ذراع بوده. مشعل‌ها در طول شب دیوارها را روشن می‌کردند. نیروی مستقر در پادگان آن
شامل ۴ هزار نفر و ۳۱۰ اسلحه بود. خان ۱۵ هزار سرباز و ۲۰ هزار نوکر یا خدمتکار
داشت. شهر ۶۰ محله، ۶ هزار خانه و ۸ مسجد جامع داشت؛ از آن جمله مسجد اوزون حسن
آق‌قویونلو که بنایش توسط پسرش یعقوب به پایان رسید. ۳۰۰ هزار روستایی نیز در ۱۵۰
روستای دشت ارومیه زندگی می‌کردند. اولیای چلپی شهر را «فوق‌العاده باشکوه» توصیف
می‌کند و فهرستی از مکان‌های مقدس، مکتب‌ها، مدارس، کافه‌ها و نرخ قیمت‌ها ارائه
می‌دهد.[۱۹]

در سده ۱۸ میلادی که سرنوشت ارومیه به سرنوشت افشارهای مستقر در دشت ارومیه گره
خورده بود، رئیسشان به عنوان بیگلربیگی نائل آمد. روئسای آنان به طور مکرر با
همسایگانشان می‌جنگیدند و حتی گاهی به شرق دریاچه ارومیه نیز لشکرکشی می‌کردند.[۱۹]

عثمانی‌ها طی نبرد ۱۷۲۴م کردهای حکاری را برای دفع افشارها —که آذوقه ارتش ایران را
تأمین می‌کردند— به خدمت گرفتند. وقتی ترک‌ها در سال ۱۷۲۵م به زمامداری این سرزمین
رسیدند، حکومت موروثی طایفه قاسملو افشار را بر ارومیه -با عنوان خانات ارومیه- به
رسمیت شناختند. نادر مراغه، مهاباد و دیمدم را در سال ۱۷۲۹م از ترک‌ها بازپس‌گرفت
ولی حکیم اوغلو پاشا علی و رستم پس از یک ماه مقاومت مذبوحانه در سال ۱۷۳۱ ارومیه
را اشغال کردند. ارومیه به رئیس ایل بنیانشین حکاری واگذار شد. تنها پس از قرارداد
۱۷۳۶م بود که ترک‌ها از آذربایجان بیرون رفتند.[۱۹]

پس از انقراض افشاریان در ۱۱۶۱ق/۱۷۴۸م، آزادخان یکی از فرماندهان ارتش نادر، فرزند
یکی از روئسای افغان ابتدا به شهرزور رفته و از کشمکش میان افشاریان کمال استفاده
را کرده و ارومیه را تصرف کرد. او ارومیه را با رضایت فتح‌علی خان گرفت. ارومیه به
پایتخت امیرنشین زودگذر آزاد تبدیل شد. نام کوه اوغان داغی در شمال ارومیه به نظر
می‌آید که از اسم این حاکم افغان به یادگار مانده است.[۱۹]

محمدحسن‌خان قاجار در سال ۱۱۶۹ق/۱۷۵۵–۶م آزاد را در گیلان شکست داده و ارومیه را
تصرف کرد. فتح علی خان افشار به محمد حسن خان پیوست. با مرگ او علی خان افشار
دوباره به صحنه برگشت و از ارومیه، مراغه و تبریز را تصرف کرد. کریم خان زند ارومیه
را در زمستان ۱۱۷۳ق/۱۱۷۳م محاصره کرد. ارومیه پس از محاصره چند ماهه گرفته شد. تا
سال بعد آذربایجان جزئی از قلمرو کریم خان شد. پس از پایان سلسله زندیه، افشارهای
ارومیه به همراه شقاقی‌های سراب و دنبلی‌های خوی، ائتلافی علیه قاجاریان تشکیل
دادند ولی موفقیتی حاصل نکردند. فتحعلی‌شاه قاجار به محمد علی خان اجازه داد که تا
هنگام مرگ بر حکومت ارومیه قرار داشته باشد. او با خواهر حسین قلی خان افشار ازدواج
کرد. پسرانش نخستین حاکمان ارومیه بودند که از طرف حکومت مرکزی منصوب می‌شدند.
سربازان روس طی جنگ ایران و روسیه، در سال ۱۸۲۸م ارومیه را چند ماه اشغال کردند. در
نبود حاکم شهر -شاهزاده ملک میرزا قاسم- بیگلربیگی نجف قلی خان افشار بر ارومیه حکم
می‌راند.[۱۹]

شیخ عبیدالله از اهالی شمدینان در سال ۱۸۸۰م به آذربایجان حمله کرد. کردها ارومیه
را محاصره کردند و تا مرز تسلیم شدن شهر پیش رفتند که خان ماکو سررسید و شهر را
نجات داد.[۱۹]

پس از درماندگی روسیه به دلیل شکست‌های پی‌درپی در جبهه شرق دور، عثمانی در اوت
۱۹۰۶ منطقه ارومیه -به جز شهر ارومیه- را به بهانه اختلافات مرزی -چون که هیچگاه
مرز ایران و عثمانی مشخص نبود- اشغال کرد. سربازان عثمانی با شروع جنگ بالکان به
آنجا فراخوانده شدند. پس از درگیری‌های تبریز، در دسامبر ۱۹۱۱م سربازان روس، ارومیه
را اشغال کردند.[۱۹]

در طی جنگ جهانی اول ارومیه چندین نوبت دست به دست گشت. پس از فروپاشی ارتش روسیه
در سال ۱۹۱۷م، مسئولیت حقیقی اداره امور در شهر به دست شورای مسیحیان آشوری
(موتاوا) سپرده شد. پس از یک سلسله رویدادهای پی‌درپی غم‌انگیز و وقایع خونینی چون
کشتار مسلمانان ارومیه به دست مسیحیان در ۲۲ فوریه ۱۹۱۸، ترور مطران مارشیمون به
دست کردهای طرفدار سمکو در ۲۲ فوریه، رسیدن ۲۰ هزار ارمنی پناهجو از وان، جنگ‌های
بین آشوری‌ها و ترک‌ها در نتیجه همهٔ جمعیت آشوریان در جلگه ارومیه جمع شدند. این
جمعیت ۵۰ تا ۷۰ هزار نفری از آشوریان به سوی جنوب حرکت کردند تا تحت‌الحمایه
بریتانیا قرار گیرند. این مهاجرت دسته‌جمعی به همراه زنان، کودکان و رمه‌ها از طریق
صائین قلعه و همدان، در میان نبرد با ترک‌ها و کردها صورت گرفت. پناهجویان در
بعقوبه -در نزدیکی شمال بغداد - اسکان یافتند. پس از رفتن آشوریان، سونتاگ،
عالی‌جناب اسقف کاتولیک و اچ فلاومر، مبلغ باپتیست در آگوست ۱۹۱۸م در ارومیه به قتل
رسیدند.[۱۹]

اسماعیل آقا معروف به سمکو شکاک در سال ۱۲۹۹ش به کمک ارشدالملک شهر ارومیه را گرفت.
پس از رسیدن نیروی ارتش در سال ۱۳۰۱ش سمکو متوالی شد و مدتی بعد کار او پایان
گرفت.[۲۳] پس از ویرانی و خالی از سکنه شدن شهر، آرامش بر ارومیه حکمفرما شد. رفته
رفته حکومت مرکزی در تهران توانست قدرت حامیتی خود را در غرب دریاچه ارومیه بدست
آورد.[۱۹]

اوضاع شهر ارومیه در دوره پهلوی رفته رفته بهبود یافت. رقابت سیاسی روس‌ها و
انگلیس‌ی‌ها مانع از ایجاد خط‌آهن در شمال‌غربی ایران طی جنگ جهانی اول شد. طی
توافقی بین راشین دیسکانت و لوپن بانک، خط‌آهن جلفا-تبریز احداث شد. این خط یک شاخه
۳۰ مایلی نیز داشت که در سال ۱۹۱۶م به شهر ارومیه رسید. در دوره پهلوی نام شهر
ارومیه به رضائیه تبدیل و پس از انقلاب اسلامی ۱۹۷۹م دوباره به نام سابق
بازگشت.[۱۹]

ارومیه با داشتن موقعیت ممتاز جغرافیایی در ۲۰ کیلومتری دریاچه ارومیه قرار
دارد.[۲۴] ارتفاع ارومیه ۱۳۳۲ متر از آب‌های آزاد است.[۲۵] ارومیه در دشت ارومیه
واقع شده است که ارتفاعاتی چون کوه سیر، کوه قیزقلعه، کوه جهودها، کوه چهل مر
شهیدان، کوه ماه، کوه علی پنجه سی و کوه علی ایمان آن را احاطه کرده‌اند.[۲۶] در
واقع ارومیه بین دریاچه ارومیه و دیوارهٔ کوه‌های غرب استان واقع شده است.[۲۷]

شهر ارومیه روی مدار ۳۷ درجه و ۳۲ دقیقه در نیم‌کره شمالی از خط استوا قرار گرفته
است. همچنین این شهر روی نصف النهار ۴۵ درجه و ۲ دقیقه طول شرقی از نصف‌النهار
گرینویچ قرار دارد.[۱۹]

رودخانه شهرچای یا برده سور از دره بیقار ترکیه سرچشمه می‌گیرد و پس از عبور از
ناحیه کوهستانی دشت ارومیه از میان شهر عبور می‌کند و به دریاچه ارومیه
می‌ریزد.[۱۹][۲۹]

آب و هوای ارومیه با متوسط درجه حرارت ۸/۹ درجه سانتی‌گراد در تابستان تقریباً گرم
و در زمستان سرد می‌باشد. دوره بارندگی از اواخر مهر و ابتدای آبان شروع شده و تا
خرداد ادامه دارد.[۲۷] میانگین دوره بارش ۹۳ روزه در ارومیه ۳۶۰ میلی‌متر[۳۰] و
میانگین بارش بلندمدت ارومیه ۲۳۸/۲ میلی‌متر است.[۳۱] روزهای یخبندان ارومیه در
آبان ۱۹ روز، در آذر ۲۷ روز، در دی ۳۰ روز، در بهمن ۲۸ روز، در اسفند ۱۴ روز و در
فروردین ۶ روز می‌باشد. در مجموع ۱۲۰ روز از سال در ارومیه یخبندان است. میانگین
سرعت باد در ارومیه ۱۰/۵ متر بر ثانیه است؛ که اردیبهشت و اسفند با ۱۶ متر بر ثانیه
حداکثر سرعت باد و دی و بهمن با ۷ متر بر ثانیه حداقل سرعت باد را دارند.[۲۷]

استان آذربایجان غربی از استان‌های زلزله‌خیز ایران است.[۳۳] با این حال تا کنون
زلزله شدیدی در ارومیه رخ نداده است.[۳۴] از زلزله‌های اخیری که در ارومیه رخ
داده‌اند می‌توان به زلزله سال ۱۳۰۰ق/۱۸۸۳م؛[۳۵] زلزله ۴ ریشتری فروردین ۸۷ به
مرکزیت سیلوانه،[۳۶] زلزله مرداد ۹۱ که دنباله زلزله اهر و ورزقان بود، این زلزله
نسبتاً شدید در دو مرحله به فاصله ۱۰ دقیقه از هم رخ داد[۳۷][۳۸] و زلزله ۴٫۶
ریشتری در مهرماه سال ۹۲ به مرکزیت سیلوانه[۳۹] اشاره کرد. آخرین زلزله ارومیه به
مرکزیت سرو و به بزرگی ۴٫۲ ریشتر در شهریور سال ۱۳۹۴ رخ داد.[۴۰]

ترک‌های ارومیه به زبان ترکی آذربایجانی و لهجه ایرانی شمال‌غربی آن که مشابه لهجه
مردم تبریز است، صحبت می‌کنند.[۴۱] کردهای ارومیه به لهجه کرمانجی از زبان کردی سخن
می‌گویند.[۴۲] آشوری‌ها به زبان آشوری سخن می‌گویند؛ که گونه‌ای از آرامی شرقی است
و دارای کلمات دخیل از زبان‌های کردی، ترکی ،فارسی و عربی.[۴۳][۴۴] ارمنی‌ها نیز در
میان خود به زبان ارمنی سخن می‌گویند.[۴۵][۴۶]

ارومیه یک شهر چندقومیتی با ادیان و مذاهب گوناگون است.[۶][۴۷][۴۸][۴۹] اکثریت مردم
ارومیه را ترک‌های آذربایجانی و نیز اقلیتی از کردها، مسیحیان (آشوری و ارمنی)
تشکیل می‌دهند.[۵۰][۱۸][۵۱] لرد کرزن دربارهٔ شهر ارومیه می‌نویسد: «این شهر که در
ارتفاع ۴۴۰۰ پا از سطح دریاست بین ۳۰۰۰۰ و ۴۰۰۰۰ نفر سکنه دارد که بیشتر آنها
طایفهٔ ترک افشار هستند، ولی مقدار زیادی هم خانواده‌های نسطوری و کلیمی و ارمنی در
آنجاست.»[۵۲] طبق یک مطالعه از ترکیب قومی خانوارهای نمونه و مورد بررسی در سطح شهر
ارومیه که حدود سال ۱۳۷۹ انجام گرفت نشان می‌دهد که ترک‌زبانان ۸۵٫۷٪ درصد
خانوارهای نمونه را به خود اختصاص داده و کردزبان‌ها حدود ۱۰٫۵٪ بوده‌اند. در این
آمارگیری نمونه‌ای درصد آشوری‌ها، فارس‌زبان‌ها و ارمنی‌ها در شهر ارومیه به ترتیب
۱٫۷، ۱٫۶ و ۰٫۵ بود.[۵۳]

بیشینهٔ ترک‌های ارومیه شیعه‌مذهب هستند اما در عین حال تعداد زیادی ترک‌های
سنی‌مذهب حنفی و شافعی نیز در آن زندگی می‌کنند. مذهب اکثریت کردهای ارومیه نیز سنی
است.[۵۴] همچنین اقلیتی از مردمان آشوری و ارمنی در این شهر زندگی می‌کنند. در سال
۱۹۰۰ میلادی حدود نیمی از جمعیت شهر ارومیه مسیحی اعم از آشوریان و ارامنه بودند
اما بسیاری از آن‌ها در میان درگیری‌های روسیه و عثمانی در سال ۱۹۱۸ شهر را ترک
کردند.[۵۰] پس از عقب‌نشین روس‌ها از این منطقه بیشتر مسیحیان باقی‌مانده در شهر
ارومیه قتل‌عام شدند.[۵۰] در زمان رضاشاه پهلوی آشوریان ایران دعوت به بازگشت به
این شهر شدند و چندین هزار نفر از آنها به این شهر بازگشتند.[۵۰]

بنا به روایتی نیز جوانمردی (از فرقه‌های تصوّف) را اولین دفعه اخی ترک ارومیه‌ای،
پدر جدّ حسام‌الدین چلبی، مرید مولانا، در آناتولی منتشر ساخت.[۵۵]

از گذشته ارومیه با قرارگیری بر سر چهارراه قفقاز ،میان‌رودان ،آسیای صغیر و شرق
دریاچه ارومیه از اوضاع بازرگانی نیکویی برخوردار بوده است.[۲۵] در واقع ارومیه با
قرار گیری بر سر راه‌های تجارتی به عنوان گمرکی برای صادرات و واردات کالا از ایران
به دیگر نقاط و بالعکس بوده است. همچنین ارومیه محلی برای خرید و فروش محصولات
کشاورزی و عشایری مردم اطراف این شهر بوده است.[۵۶]

در سرشماری سال ۱۳۹۰، جمعیت ارومیه ۶۶۷٬۴۹۹ نفر بود. از این تعداد ۳۳۴٬۱۳۴ نفر مرد
و ۳۳۳٬۳۶۳ نفر زن بود. این تعداد در قالب ۱۹۷۷۴۹ خانوار بودند.[۳] ارومیه دهمین شهر
پرجمعیت ایران و دومین شهر شمال غربی ایران بعد از تبریز است.[۵۷] ارومیه جزو
شهرهای پرتراکم در استان آذربایجان غربی است.[۵۸]

ارومیه به عنوان ۱۹ شهر تاریخی ایران در یونسکو ثبت شده است.[۶۰][۶۱] برخی مورخان
متقدم اسلامی نیز ارومیه را زادگاه زردشت عنوان کرده‌اند.[۲۳][۶۲]

دارالنشاط[۶۳][۶۴] ، پاریس ایران[۶۵] ، شهر آب[۶۶] ، شهر ادیان، مذاهب و اقوام از
القاب ارومیه است.[۴۷]

ترک‌های آذربایجانی اعیاد و مراسم‌هایی چون نوروز، عید قربان و … را مانند دیگر
اقوام ایرانی با تفاوت‌هایی ناچیز برگزار می‌کنند.[۶۷] موسیقی آشیقی یکی از
شاخصه‌های مردم ترک زبان جهان است که در ایران دارای مکتب‌های متفاوتی است در این
میان مکتب عاشیقی ارومیه بنا به نظر کارشناسان و اساتید این هنر در سراسر جهان
اصیل‌ترین و قدیمی‌ترین مکتب عاشیقی است که تا به امروز اصالت خود را حفظ کرده است.
همچنین موسیقی عاشیقی دارای سبک متفاوت و منحصربه‌فردی است این هنر و فرهنگ
آذربایجان پس از تلاش‌ها و رقابت استان‌های عاشیقی خیز به نام استان آذربایجان غربی
و شهر ارومیه در فهرست به شماره ۱۶۵ در میراث میراث فرهنگی ناملموس کشور ثبت ملی
شد.[۶۸][۶۹][۷۰]

عاشیق‌ها از دوران قبل از اسلام در بین مردمان ترک‌تبار وجود داشته‌اند. در سالهای
قبل از انقلاب اسلامی، عاشیق‌ها اغلب در قهوه‌خانه‌های آذربایجان‌های شرقی و غربی
اجرا می‌داشتند. تبریز مرکز شرقی عاشیق‌ها و ارومیه مرکز غربی آنها بود. در ارومیه
بر خلاف تبریز عاشیق‌ها همواره به صورت تکی اجرا می‌کردند.[۷۱]

آشوری‌ها و ارمنی‌ها نیز اعیاد و مراسم‌های مختص به خود را دارند که بیشتر کلیسا
برگزار می‌کنند.[۶۷] آشوری‌ها نخستین قومی بودند که مسیحی شدند. پس از آن یکی از
حواریون تمام آنان را در دریاچه ارومیه غسل تعمید داد. پس از آن همه ساله آشوریان
این روز را جشن می‌گیرند.[۷۲] جشن روز مادر نیز همه سال در نخستین جمعه سال نو
میلادی، به یادبود مریم مقدس برگزار می‌شود.[۷۲] نوسردیل یا آب‌پاشان یکی از جمله
دیگر اعیاد آشوریان است. در این روز که حتی بین غیرآشوریان ارومیه نیز شناخته شده
است آشوریان به روی یکدیگر آب می‌پاشند.[۷۳]

کردها نیز مراسم‌ها و اعیاد مختص به خود را دارند که مانند دیگر مناطق کردنشین اهل
سنت ایران است.[۶۷]

شهردار ارومیه در سال ۱۳۸۹ عنوان کرد: «ارومیه با بهره‌مندی از اقوام و پیروان
ادیان و مذاهب مختلف می‌تواند خود را به عنوان پایتخت فرهنگی آذربایجان مطرح
کند.»[۷۴]

قدمت سینما در ارومیه به دهه ۴۰ خورشیدی می‌رسد.[۷۵] هم‌اکنون ارومیه دارای ۵ سینما
است که از آنها تنها ۳ سالن به[۷۶] صورت نیمه فعال به کار خود ادامه می‌دهند.[۷۷]
سینما آزادی با نام قبلی سینما تخت جمشید که در سال ۱۳۴۰ خورشیدی تأسیس شده،[۷۷]
سینما ایران و سینما انقلاب که در سال ۱۳۴۴ تأسیس شدند[۷۷] تنها سینماهای حال حاضر
در ارومیه‌اند.[۷۸] همین اندک سینماها نیز به دلایل گوناگونی چون عدم رسیدگی، بحران
مخاطب در سینمای ایران و … به صورت نیمه فعال هستند؛[۷۷] به طوریکه تنها در ایام
اکران فیلم‌های پرفروش دایرند[۷۹] و گاهی به محل اجرای کنسرت تبدیل می‌شوند.[۸۰]
قرار بر این است که سینماهای فرسوده ارومیه دوباره احیا و مرمت شوند[۷۵][۸۱] ؛
مانند سینما تربیت ارومیه که متعلق سازمان هلال احمر ایران است.[۸۲][۸۳]

اداره امور شهرداری در ابتدا در اختیار بلدیه رضائیه بود. در دوره پهلوی بلدیه به
شهرداری تبدیل شد. شهرداری رضائیه سابق که در دوره جمهوری اسلامی به ارومیه تغییر
نام یافت ابتدا محل مشخصی نداشت؛ تا اینکه در ابتدای دوره پهلوی اول ساختمانی را به
آن اختصاص دادند تا مشترکاً با استانداری آذربایجان غربی از آن استفاده کند. پس از
سفر رضاشاه به ارومیه و احداث ساختمان شهرداری در اطراف میدان ایالت، شهرداری
ارومیه در سال ۱۳۰۷ خورشیدی به عنوان ۲۲امین شهرداری در ایران به طور رسمی کار خود
را آغاز کرد.[۸۵][۸۶]

کنسولگری ترکیه در ارومیه یک مکان دیپلماتیک و سیاسی در شهر ارومیه که زیر نظر
سفارت ترکیه در تهران به فعالیت می‌پردازد. علاوه بر ارومیه، ترکیه در شهر تبریز
نیز دارای کنسول‌گری می‌باشد. مهمت بولوت سرکنسول کنونی این کنسولگری در ارومیه
می‌باشد.[۸۷]

دریاچه ارومیه -که در دوره پهلوی دریاچه رضائیه نامیده می‌شد- یک دریاچه آب شور در
شمال غرب ایران است. این دریاچه استان آذربایجان شرقی و غربی را از یکدیگر جدا
می‌کند. دریاچه ارومیه بزرگترین دریاچه در خاورمیانه و دومین دریاچه آب شور بر روی
کره زمین بود. دریاچه ارومیه در ارتفاع ۴۱۸۳ پایی از سطح دریا، در ۳۷ درجه تا ۳۸/۵
درجه عرض شمالی و ۴۵ درجه تا ۴۶ درجه طول شرقی قرار دارد. طول آن ۱۴۰ کیلومتر در
راستای شمال-جنوب و عرض آن ۸۵ کیلومتر در ۸۵ کیلومتر در گستره شرق-غرب با مساحت سطح
آب ۵ تا ۶ هزار کیلومتر مربع است.[۹۳] در تصویر برداشته شده توسط ناسا تغییرات
جغرافیایی این دریاچه مشاهده می‌گردد.

پارک ملی دریاچه ارومیه با نام سابق دریاچه رضائیه در شمال‌غرب ایران قرار دارد.
این دریاچه که بزرگترین دریاچه ایران است در سال‌هایی که میانگین بارندگی را داشته
باشد ۴۷۰ هزار هکتار مساحت دارد. دریاچه ارومیه بشدت شور است؛ بدین ترتیب هیچ ماهی
در آن یافت نمی‌شود. موجودات زنده آن جلبک و میگوی آب شور هستند. این دریاچه غذای
فراوانی را برای شمار زیادی از مرغابی‌ها فراهم، مکان مهمی برای جفت‌گیری
فلامینگوهای بالغ ،اردک‌های غاز نما و پلیکان‌های سفید است. ۱۸۶ گونه پرنده در دهه
۷۰ میلادی در این پارک ثبت شدند. این دریاچه ۴ جزیره با اندازه متوسط و نزدیک به
۱۰۰ جزیره کوچک -یا تنها برون‌زد صخره‌های بزرگ- دارد. بسیاری از این‌ها با فراهم
آوردن مکان‌هایی برای زاد و ولد پرندگان، نه تنها یک زیبایی دیدنی بلکه اکوسیستم
منحصربه‌فردی دارند که شایسته حضور در برنامه انسان و زیست‌کره را دارند. به دلیل
بستن سد بر روی رودخانه‌های منتهی به دریاچه و نپرداختن حق آبهٔ آن این دریاچه
تقریباً خشک شده است.[۹۴]

قبل از دورهٔ پهلوی، آموزش عموماً در مکتب خانه‌ها صورت می‌گرفت. مکتب خانه‌ها در
محلات بزرگ، پرجمعیت شهر و اغلب در شبستان مساجد، تکایا و یا در منازل شخصی
مکتبداران دائر می‌شدند. معمولاً تعلیم الفبا از کتاب «آنادیلی» (زبان مادری) که به
زبان ترکی بود آغاز می‌شد و پس از آن که کودکان الفبا را یادمی‌گرفتند و با خواندن
و نوشتن آشنا می‌شدند کتاب‌هایی نظیر قرآن، تنبیه‌الغافلین، صرف میر و غیره تدریس
می‌شد.[۹۵] نخستین مدرسه به سبک نوین ،۱۷ پیش از دارلفنون در سال ۱۲۵۱ق در ارومیه
تأسیس شد.[۹۶]

نخستین مرکز آموزش پزشکی در ایران در سال ۱۳۰۰ قمری توسط آمریکایی‌ها در شهر ارومیه
ایجاد شد.[۹۷] اکنون ۲۲ هزار دانشجو در دانشگاه ارومیه ،۴۶ هزار دانشجو در دانشگاه
آزاد ارومیه و ۱۸۰۰ نفر در دانشگاه تازه تأسیس صنعتی ارومیه در مقطع تحصیلات عالی
مشغول به تحصیل می‌باشند.[۹۸][۹۹][۱۰۰]

نخستین حوزه علمیه قم در سال ۱۱۴۲ خورشیدی ایجاد شد.[۱۰۱] هم‌اکنون این مدرسه علمیه
با نام حوزه امام خمینی ارومیه شناخته می‌شود و ۱۵۰ طلبه در آن درس می‌خوانند.[۱۰۱]
مدارس علمیه علوم دینی صلاح الدین ایوبی ارومیه، نور[۱۰۲] و حوزه علمیه تازه تأسیس
زینب کبری -مخصوص بانوان- از دیگر مدارس علمه ارومیه است.[۱۰۳]

ارومیه به دلیل ترافیک‌های فراوان، بالا رفتن میزان دی‌اکسیدکربن، بی‌توجهی به
رعایت ایجاد واحدهای تولیدی و صنعتی و جانمایی آن‌ها یکی از آلوده‌ترین شهرهای کشور
است. از دیگر شاخص‌های آلوده‌کننده غیرانسانی در ارومیه ورود ریزگردها از کشور عراق
و پدیده وارونگی هوا است که در ۹۰ روز سال رخ می‌دهد. از مواردی که در آینده برای
ارومیه خطرساز می‌شود خشک شدن دریاچه ارومیه و طوفان‌های نمک آن است. کمربند سبز در
اطراف ارومیه یکی از راه‌حل‌های آلودگی هوا در ارومیه است.[۱۰۴][۱۰۵][۱۰۶][۱۰۷]

ارومیه با داشتن ۸۰ خودرو به ازای هر ۱۰۰۰ نفر که از تهران با رقم ۶۲ خودرو به ازای
هر ۱۰۰۰ نفر نیز بیشتر است[۱۰۸] دومین شهر پرترافیک ایران بعد از تهران است.[۱۰۹]
روزانه بیش از ۲۵۰ هزار خودرو در سطح شهر تردد می‌کنند که خیابان‌ها و معابر سطح
شهر جوابگوی این تعداد خودرو نیستند.[۱۱۰] بیشتر این ترافیک در مرکز شهر و به خصوص
در خیابان‌های امام، باکری، کاشانی، مدنی، منتظری، مطهری، طالقانی ایجاد
می‌شود.[۱۱۰] بیشتر این ترافیک به دلیل ورود خودروهای تک‌سرنشین به مرکز شهر ایجاد
می‌شود.[۱۱۰] توقف‌های دوبله نیز این ترافیک را تشدید می‌کند.[۱۱۰] از دیگر مسائلی
که این ترافیک را بیشتر نمایان می‌کند وجود مراکز اداری، تجاری، درمانی و… در مرکز
شهر است.[۱۱۰] از جمله راهکارهای شهرداری برای رفع این معضل ایجاد طرح ترافیک و زوج
و فرد در داخل محدوده مرکزی شهر در برخی خیابان‌ها[۱۱۰][۱۱۱] ، ایجاد فرهنگ پیادرو
در شهروندان[۱۱۰] ، ایجاد کمربندی به دور شهر برای خروج سفرهای درون شهری به خارج
از شهر[۱۱۰] ، توزیع متوازن امکانات[۱۱۰] ، تقویت سیستم حمل و نقل عمومی[۱۱۰] از
جمله بی آر تی[۱۱۲] ، طرح‌های توسعه‌ای از قبیل انتقال پادگان ۶۴ ارومیه به خارج از
شهر و امتداد خیابان‌های اطراف آن[۱۱۳][۱۱۴] ، توزیع مدارس و آموزشگاه در نقاط
مختلف شهر[۱۱۵] ، احداث پروژه‌های روگذر[۱۱۶] و ایجاد تقاطع‌های غیر همسطح
است.[۱۱۴][۱۱۷]

حاشیه‌نشینی یکی از چالش‌های ارومیه است که از آن با نام‌هایی چون اسلام‌آباد یا
زورآباد یاد می‌شود.[۱۱۸][۱۱۹] به طوریکه ۲۵ هزار نفر تا کنون طبق برنامه پنجم
توسعه در حاشیه ارومیه ساماندهی شدند.[۱۱۹] تنها در ۷ ماهه منتهی به دی ۱۳۹۲ با
افزایش ساخت و سازهای حاشیه شهر ۷۵۰ هکتار به محدوده شهر اضافه شده است.[۱۲۰] مناطق
اسلام‌آباد، حسین‌آباد، حاجی پیرلو، علی‌آباد، وکیل آباد، کوی لاله سالار، قره‌باغ
و روستاهای الواج و دیگاله از مناطق حاشیه‌ای ارومیه را تشکیل می‌دهند.[۱۱۹][۱۲۱]
حاشیه نشینان جمعیت ۱۵۰ هزار نفری را در شمال غرب شهر تشکیل می‌دهند.[۱۲۱] حاشیه
نشینی معضلاتی چون افزایش جرایم در این محلات و تخریب زمین‌های کشاورزی را نیز به
همراه دارد.[۱۲۲][۱۲۳] مهاجرت به ارومیه روندی رو به رشد دارد.[۱۲۴]

بافت شهر ارومیه از نظر قدمت به ۳ قسمت تقسیم می‌شود. هسته اولیه شهر که قدیمی‌ترین
قسمت شهر است؛ در محدوده بازار قدیمی شهر قرار دارد.[۱۲۵] با آنکه شهر قدمتی چند
هزار ساله دارد ولی از قدمت قدیمی‌ترین محلات آن بیش از یک صد سال نمی‌گذرد.[۱۲۶]
همزمان با مرکز استان شدن ارومیه، خیابان‌های باکری، خیام، عسکرآباد و … از دل این
منطقه عبور عبور کرده، محل استقرار مراکز اداری شد. بافت میانی شهر نتیجه عدم کشش
جمعیتی بافت مرکزی و ایجاد خیابان‌ها و کوچه‌ها به دور هسته مرکزی شهر است. این
قسمت از شهر بیشتر حاصل ساخت و سازهای دهه ۳۰ تا ۵۰ خورشیدی است. معماری این قسمت
از شهر مشابه هسته مرکزی ولی با مصالح مدرن است. نشانه‌های خیابان‌بندی و کوچه‌های
پهن‌تر -از قسمت میانی- از ویژگی‌های بافت میانی است. بافت سوم شهر نیز که به دور
بافت سوم ایجاد شده عمدتاً در سال‌های پس از انقلاب و بیشتر در نتیجه مهاجرت به شهر
ارومیه است. این بافت در نتیجه تبدیل اراضی کشاورزی در شمال‌غرب و جنوب شهر به
مناطق مسکونی ایجاد شده است.[۱۲۷]

هم‌اکنون ارومیه دارای ۴ منطقه شهرداری است.[۱۲۸] ولی افزایش مناطق شهرداری ارومیه
به دلیل افزایش وسعت شهر در دستور کار شهرداری قرار دارد.[۱۲۹]

تعداد ۷۰ پارک در مساحتی بالغ بر ۶۵۰ هکتار در شهر ارومیه وجود دارد. هم‌اکنون
سرانه فضای سبز برای هر نفر ۸ و نیم متر مربع است که قرار است تا ۴ سال آینده به ۱۲
متر مربع افزایش یابد.[۱۳۰]

شهر ارومیه دارای فرودگاه فعال بین‌المللی است.[۱۳۳] پروازهای داخلی فرودگاه ارومیه
به تهران و مشهد و پرواز خارجی به ترکیه، عربستان و امارات دایر
می‌باشد.[۱۳۴][۱۳۵][۱۳۶] شرکت‌های هواپیمایی آسمان، ایران ایر و آتا جابه‌جایی
مسافران فرودگاه ارومیه را به عهده دارند.[۱۳۷][۱۳۸]

پروژه ساخت خط آهن مراغه، میاندوآب، مهاباد، نقده، ارومیه به طول ۱۸۴ کیلومتر که از
سال ۱۳۸۰ شروع شده[۱۳۹] قرار بود نهایتاً تا خرداد ۱۳۹۲ به پایان برسد[۱۴۰] ولی
اینطور نشد.[۱۳۹] با این طرح ارومیه به شبکه راه‌آهن سراسری متصل می‌شود.[۱۳۹]

پایانه شبانه‌روزی شهید کاملی ارومیه با جابه‌جایی روزانه ۱۷ هزار نفر جابه‌جایی
مسافرین از دیگر شهرها به ارومیه و بالعکس را انجام می‌دهد. به دلیل عدم کارشناسی
برای ساخت این ترمینال، ترمینال ۱۸ هکتاری در جاده سرو قرار است ساخته و جایگزین
این ترمینال بشود.[۱۴۱][۱۴۲][۱۴۳][۱۴۴]

به منظور کاهش ترافیک و روان‌سازی رفت‌وآمد در معابر عمومی ارومیه شهرداری ارومیه
به ایجاد سامانه اتوبوس تندرو در ارومیه مبادرت ورزید. کلنگ این پروژه در تیر ماه
۱۳۹۲ زده شد. این سامانه در ارومیه شامل ۲ خط اتوبوس می‌باشد. خط ۱ به طول ۱۳
کیلومتر و دارای ۱۴ ایستگاه از شهرک ایثار تا میدان خاتم‌الانبیا، مناطق ۲ و ۳
شهرداری را به یکدیگر متصل می‌کند. این خط ۵۴٪ از جمعیت ارومیه را پوشش می‌دهد. خط
۲ نیز از شهرک بهداری تا میدان شهدا کشیده شده است.[۱۴۵][۱۴۶][۱۴۷][۱۴۸][۱۴۹]

شهر ارومیه داردای بیش از ۷ هزار دستگاه تاکسی می‌باشد؛ که این تعداد ۳۵ درصد از
سهم حمل و نقل درون‌شهری را در ارومیه به عهده دارند. از این تعداد یک هزار و ۲۷۶
تاکسی پلاک قرمز فعال و ۲ هزار و ۴۲ دستگاه تاکسی پلاک سفید و مربوط به آژانس‌ها
هستند.[۱۵۰]

از مهمترین اماکن ورزشی ارومیه مجتمع تختی واقع در خیابان کاشانی می‌باشد که دارای
۲ زمین فوتبال، زمین تنیس، سالن ورزش باستانی، بوکس، تیراندازی، جودو، تکواندو و
ژیمناستیک می‌باشد. سالن ورزشی ۶۰۰۰ نفری غدیر ارومیه که در سال ۱۳۸۶ تأسیس شده از
دیگر مکان‌های ورزشی مهم در ارومیه است.[۱۵۱]

تنها تیم فوتبال فوتبال ارومیه در لیگ‌های ایران برق ارومیه است که در لیگ دسته سه
بازی می‌کند.[۱۵۲]

همان‌طور که آبادان را با فوتبال و مازندران را با کشتی می‌شناسند، ارومیه با
والیبال شناخته می‌شود. تاریخ ورود والیبال به ارومیه به ورود مبلغان مذهبی به
ارومیه برمی‌گردد. مردم شهر که از سال ۱۲۹۵ با بازی مبلغان امریکایی در حیاط سفارت
آمریکا با این ورزش آشنا شده بودند ورزش‌های سنتی را رها نموده و به والیبال روی
آوردند. ارومیه از دهه ۴۰ در والیبال وارد تیم‌داری شد.[۹۲] هم‌اکنون از ارومیه با
عنوانی چون قطب والیبال ایران[۱۵۳] یا پایتخت والیبال آسیا یاد می‌کنند.[۱۵۴]
همچنین مسابقات جام کنفدراسیون والیبال آسیا ۲۰۱۰ در استادیوم شش هزارنفری غدیر
ارومیه برگزار شد.[۱۵۵]

جام تموز هر ساله و با شرکت بازیکنانی از کشور ایران و دیگر کشورها با اقلیت آشوری
چون عراق و سوریه در تابستان در شهر ارومیه برگزار
می‌شود.[۱۵۶][۱۵۷][۱۵۸][۱۵۹][۱۶۰]

نخستین بیمارستان، به شیوه نوین، در ارومیه توسط جوزف کاکرن از اعضای میسیون
آمریکایی در سال ۱۳۰۰ تأسیس شد. در این بیمارستان علاوه بر خدمات پزشکی، آموزش نیز
داده می‌شد. پس از آن در سال ۱۳۰۴ میسیون خواهران نیکوکار یک درمانگاه در ارومیه
ایجاد کرد. چندی بعد جمعیت شیر و خورشید سرخ (حلال احمر فعلی) ارومیه با ابتکار علی
اکبر درخشانی پس از تهیه مقدمات و روشن نمودن اذهان اهالی، با سرمایه اولیه چهار
ریال که از سوی آیت‌الله مجتهد عرب باغی پرداخت شد و با کمک‌های گسترده مردم، تشکیل
شد که در مدت کوتاهی دارای مریضخانه و پست‌های سحّی و نیز حمام‌هایی در شهر و چند
قریه اطراف شد. این اولین مریضخانه ایرانی در منطقه بود. تا قبل از آن تنها
مریضخانه متعلق به میسیون مذهبی آمریکایی‌ها بود، که وظیفه اصلی خود را در تبلیغات
دینی می‌دیدند. تأسیس مریضخانه ایرانی تأثیر بسیار خوبی روی مردم داشت و باعث شد
آنها اعانات خود را به جمعیت مذکور چندین برابر کنند.[۱۶۱]بیمارستان شوروی نیز در
سال ۱۳۲۲ شعبه‌ای در ارومیه تأسیس کرد.[۱۶۲]

در سال ۱۳۸۷ خورشیدی تعداد تخت‌های بیمارستانی موجود شهر ارمیه ۱٬۶۱۲ تخت بوده است
که شامل ۹۶۶ تخت در بیمارستان‌های دولتی، ۳۸۴ تخت در بیمارستان تحت پوشش تأمین
اجتماعی و ۲۶۲ تخت در بیمارستان‌های بخش خصوصی است.[۱۶۳] شهر ارومیه یکی از سه مرکز
پیوند مغز استخوان در ایران و تنها مرکز پیوند مغز و استخوان در شمال‌غرب ایران
است.[۱۶۴][۱۶۵] همچنین در سال ۱۳۸۷ در ارمیه تعداد ۵۷ آزمایشگاه، ۹۸ داروخانه، ۲۶
مرکز پرتونگاری و ۱۵ مرکز توانبخشی وجود داشته است.[۱۶۶]

بیمارستان شهید عارفیان (سپاه پاسداران انقلاب اسلامی)، بیمارستان رازی (دانشگاهی)،
بیمارستان دکتر صولتی (خصوصی)، بیمارستان شفا (خصوصی)، بیمارستان شهید مطهری
(دانشگاهی)، بیمارستان ۵۲۳ ارتش (ارتش جمهوری اسلامی ایران)، مرکز آموزشی درمانی
امام خمینی (دانشگاهی)، بیمارستان آذربایجان (خصوصی)، بیمارستان آیت‌الله طالقانی
(دانشگاهی)، بیمارستان شهید دکتر قلیپور (دانشگاهی)، بیمارستان سیدالشهدا
(دانشگاهی)، و بیمارستان امام رضا (تأمین اجتماعی) از جمله مراکز درمانی شهر ارومیه
هستند.[۱۶۷]

شبکه استانی آذربایجان غربی در ارومیه به عنوان اولین شبکه محلی در ایران کار خود
را از سال ۱۳۴۷ آغاز کرد. این شبکه در ابتدا با ۳ ساعت در روز کار خود را آغاز و تا
سال ۱۳۵۱، به میانگین ۷ ساعت برنامه در روز رسید. با ایجاد ایستگاه‌های تقویت امواج
در میاندوآب و سرو به جز خود استان قسمتی از ترکیه و استان آذربایجان شرقی نیز قادر
به دریافت امواج این شبکه شدند.[۱۶۸]

اولین نشریه محلی ایران در شهر ارومیه به چاپ رسید. این نشریه آشوری زبان با نام
زاهر یرادی باهرا که در زبان آشوری به معنای اشعه روشنای است در سال ۱۲۶۵ قمری
برابر ۱۸۴۹ میلادی توسط جاستین پرکینز آمریکایی منتشر شد. این نشریه دومین نشریه
بعد کاغذ اخبار در ایران است. در سالهای ۱۳۲۵ قمری (۱۹۰۷ میلادی) تا پایان دوره
مشروطه نزدیک به ۱۰۰ نشریه در ارومیه منتشر می‌شد دوره مشروطیت نشریه فریاد به مدیر
مسئولی میرزا حبیب آقازاده و سردبیری محمود غنی‌زاده در ارومیه به دو زبان ترکی و
فارسی و به طرفداری از ترقی ملت و استقلال دولت به طور مشروطیت می‌پرداخت. اکراد
ساکن آذربایجان غربی در این دوره نشریاتی منتشر کرده‌اند که از مهمترین آنان نشریه
کردستان به صاحب امتیازی عبدالرزاق کک بدرخان و مدیر مسئولی اسماعیل سیمیتقو است که
به دو زبان‌های کردی و ترکی منتشر می‌شد. به علت جو پلیس و خفقان در دوران پهلوی
تنها چهار نشریه در ارومیه منتشر می‌شدند. پس از انقلاب ایران نشریاتی شروع به کار
کردند که در حال حاضر تنها دو عدد از آنها به کارشان ادامه می‌دهند. اولین روزنامه
ارومیه در سال ۱۳۹۰ با نام آراز آذربایجان شروع به کار کرد.[۱۶۹]

ارومیه دارای بناهای تاریخی متعددی است. ار آنجمله می‌توان به عمارت شهربانی
ارومیه، عمارت سه گنبد، موزه ارومیه، یخچال ۹ پله، پل باراندوز، کاروان‌سرای
ارومیه، بازار قدیم ارومیه، گرمابه آخوند، ساختمان جهاد دانشگاهی ، ساختمان شهرداری
ارومیه و … اشاره کرد.[۴۷]

ارومیه دارای مساجد قدیمی فراوانی است. مسجد جامع ارومیه که گمان بر این است که بر
روی ویرانه‌های یک آتشکده در قرن هفتم هجری قمری ساخته شده است. مسجد سردار، مسجد
مناره و مسجد سیدالشهدا از دیگر مساجد تاریخی ارومیه هستند.[۴۷]

بیشتر کلیساهای ارومیه متعلق به آشوریان است هرچند کلیساهای متعلق به ارامنه نیز در
ارومیه وجود دارد.[۱۷۰] از مهمترین کلیساهای ارومیه می‌توان به کلیسای ننه مریم،
کلیسای ماریوخنه و کلیسای حضرت مریم اشاره کرد.

خانه‌های تاریخی ارومیه که نهایتاً قدمتشان به دوره قاجار می‌رسد یکی از جاذبه‌های
گردشکری ارومیه محسوب می‌شوند. خانه‌های جنرال، خانه انصاری و خانه اتحادیه از آن
جمله‌اند.[۱۷۱] خانه دیزج سیاوش در سال ۱۳۸۷ ثبت ملی شد.[۱۷۲]

شهر ارومیه در گذشته به دلیل موقعیت استراتژیک و ایجاد امنیت هشت دروازه در بیرون
شهر داشته است که محل استقرار نیروهای نظامی بوده‌اند.[۱۷۳] دروازهٔ بالو یا سلماس،
دروازهٔ توپراق قلعه، دروازهٔ سویوق بولاق یا هازاران یا گازوران، دروازهٔ بازار
باش، دروازهٔ ارک، دروازهٔ یوردشاه ودروازهٔ نوگچریانو گذر نام این هشت دروازه
می‌باشد.[۱۷۳][۱۷۴]

از غذاهای سنتی ارومیه می‌توان به دلمهٔ برگ مو، کوفته، یتیمچه و آش‌های کشک
(قاتیخ) ،عیران و اماج اشاره کرد.[۱۷۸]

نقل مهمترین سوغات ارومیه است که در انواع بیدمشکی، گردویی، زعفرانی، پسته‌ای و
بادامی عرضه می‌شود. با این حال نقل بیدمشک معروف‌ترین نوع نقل در ارومیه است. این
نوع نقل با عرق بیدمشک که محصول خود ارومیه است تهیه می‌شود. از دیگر عرقیات ارومیه
بادرنجبو است که در تهیه شربت از آن استفاده می‌شود. حلوای گردو و حلوای هویچ از
دیگر سوغاتی‌های ارومیه است.[۱۷۹][۱۸۰][۱۸۱]



https://fa.wikipedia.org/wiki/%D8%A8%D8%A7%D8%B4%DA%AF%D8%A7%D9%87_%D9%81%D9%88%D8%AA%D8%A8%D8%A7%D9%84_%D9%86%D9%81%D8%AA_%D8%AA%D9%87%D8%B1%D8%A7%D9%86

باشگاه فوتبال نفت تهران یک باشگاه فوتبال ایرانی است و در بالاترین سطح فوتبال
ایران رقابت می‌کند. بازی‌های خانگی تیم نفت تهران در ورزشگاه تختی تهران[۴] انجام
می‌گیرد. این تیم از موفق‌ترین تیم‌های فوتبال حاضر در لیگ برتر در چند سال اخیر
بوده است. تیم نفت در اولین حضورش در جمع تیم‌های آسیایی در لیگ قهرمانان آسیا ۲۰۱۵
موفق شده تا مرحله یک چهارم نهایی پیش برود. نفت تهران در جام حذفی ۹۴–۱۳۹۳ به مقام
نایب قهرمانی رسیده است. پس از اعلام عدم تیمداری وزارت نفت این تیم به شرکت بهنام
پیشرو کیش با حفظ نام نفت تهران و میزبانی در شهر تهران فروخته شد.[۵]

تیم فوتبال نفت قبل از انقلاب اسلامی مربیانی چون حمید شیرزادگان، ایرج سده و
بازیکنانی با سابقه مثل داود پهلوانی، محمد مایلی کهن و مصطفی توکلی را در ترکیب
خود داشت که با این تیم و مربیانی که ذکر شد توانستند قهرمان جام حذفی باشگاه‌های
تهران شوند. کاپ قهرمانی آن دوره از جام حذفی هم اکنون در باشگاه ورزشی تهرانسر که
محل تمرینات و مسابقات تیم نفت بود موجود است.

با تلاش‌های افرادی چون ناصر فریاد شیران مربی تیم و محمد علیپور رئیس سازمان
فوتبال این تیم، تیم نفت توانست پس از سال‌ها انتظار و تلاش جایگاه خود را تغییر
داده ودر سال ۱۳۸۵ به لیگ دسته یک و در سال ۱۳۸۹ به لیگ برتر کشور راه یابد. امتیاز
این تیم فوتبال به علت موانع قانونی وزارت نفت ایران، پس از سی و شش سال حمایت مالی
این وزارت خانه در هشتم تیر ۱۳۹۵ به شرکت بهنام پیشرو کیش فروخته شد.[۶]

در آذر ۱۳۸۹ محمدرضا رحیمی، معاون اول رئیس جمهور ایران پس از سفر استانی به استان
مرکزی از انتقال این تیم به اراک خبر داد.[۱۱] پس از مخالفت‌هایی که در محافل ورزشی
با این تصمیم دولت صورت گرفت، سیداحمد لطفی آشتیانی نماینده اراک در مجلس باشگاه
نفت تهران را «هدیه دولت به مردم استان مرکزی» نامید و وی با شرکت در سیاسی‌ترین
برنامه نود در تاریخ اذعان کرد «واگذاری این تیم به اراک مصوبه هیٲت دولت است و
هیچ‌کس نمی‌تواند آن را تغییر دهد و آقای عادل فردوسی پور نیز نمی‌تواند این مصوبه
را لغو کند.»[۱۲] اما سخنگوی باشگاه نفت تهران اعلام کرد: «انتقال نفت تهران به
استان مرکزی منتفی می‌شود» لطفی تمام سعی خود را نمود تا با انتقال باشگاه نفت
محبوبیتی بدست آورده و برای بار دوم وارد مجلس شود ولی رای نیاورد و سر انجام این
انتقال نیزانجام نشد.[۱۳]

تیم ملوان که در لیگ ۹۵–۹۴ به لیگ دسته یک سقوط کرده بود با تلاش‌های احمد دنیامالی
عضو شورای شهر تهران و رئیس هیئت مدیره ملوان با خرید امتیاز باشگاه فوتبال نفت
تهران قصد بازگشت غیرفوتبالی به لیگ برتر را داشت[۱۴] که با مخالفت قانونی فدراسیون
فوتبال ایران و سازمان لیگ حرفه‌ای فوتبال ایران مواجه شد و امتیاز تیم به شرکت
بهنام پیشروی کیش انتقال یافت.[۱۵]

بازی فوتبال تراکتورسازی تبریز–نفت تهران در چارچوب هفته ۳۰ام لیگ ۹۳–۹۴، در روز
جمعه ۲۵ اردیبهشت در ورزشگاه یادگار امام تبریز برگزار شد. هر دو تیم در حالی با ۵۷
امتیاز به مصاف یکدیگر می‌رفتند که با پیروزی در این مسابقه برای اولین بار قهرمان
لیگ برتر می‌شدند. از سوی دیگر سپاهان ۵۶ امتیازی نیز با تساوی این دو و پیروزی در
دیدار سایپا قهرمان لیگ برتر می‌شد. این بازی در نهایت با تساوی ۳ بر ۳ به پایان
رسید و منجر به قهرمانی سپاهان شد.

اتفاقات جنجالی این دیدار بعد اشتباه در یک صحنه مشکوک به پنالتی روی بازیکن
تراکتورسازی و اخراج تیموریان توسط داور مسابقه علیرضا فغانی اتفاق افتاد، پس از
این اخراج و در حالی که تراکتور ۳ بر ۱ از نفت پیش بود، بازی به تساوی کشید. بعدتر،
کارشناسان داوری اعلام کردند که داور در این بازی اشتباهات تأثیرگذاری داشته
است.[۱۶] دیگر اتفاق جنجالی این دیدار خوشحالی بازیکنان و برخی از هواداران تراکتور
سازی پس از نتیجه بازی بود که بعداً مشخص شد خبری به اشتباه مبنی بر تساوی ۲ بر ۲
سپاهان و سایپا به آنها رسیده است؛[۱۷] آنها قطع خطوط ارتباطی و اشتباهات داوری را
عامل قهرمان نشدن خود دانستند.



https://fa.wikipedia.org/wiki/%D8%B5%D8%AF%D8%A7%D9%85_%D8%AD%D8%B3%DB%8C%D9%86

صدام حسین عبدالمجید تکریتی (زاده ۲۸ آوریل ۱۹۳۷ - درگذشته ۳۰ دسامبر ۲۰۰۶) در حد
فاصل سال‌های ۱۹۷۹ تا ۲۰۰۳ ( ۱۳۵۸ تا ۱۳۸۲ خورشیدی) رئیس‌جمهور کشور عراق بود.

وی که یکی از اعضای برجستهٔ حزب بعث عراق محسوب می‌شد، نقشی کلیدی در کودتای سال
۱۹۶۸ داشت که منجر به حکومت درازمدت حزب بعث شد. مبانی نظری این حزب بر پان‌عربیسم،
نوسازی اقتصادی و سوسیالیسم استوار بود. صدام به عنوان نائب‌رئیس تحت فرمان دایی
خود، ارتشبد احمد حسن البکر، توانست به سختی کشمکش‌های بین دولت و نیروهای مسلح را
در زمانی که گروه‌های بسیاری توانایی براندازی دولت را داشتند کنترل کند. او این
کار را با تشکیل نیروهای امنیتی سرکوبگر و تحمیل نیروی خود به دولت انجام داد وبا
ایجاد رعب وحشت در ملت حکومت را تماماً به دست گرفت.

صدام به عنوان یک رئیس‌جمهور دیکتاتور کیش شخصیت فراگیری برای خود در بین مردم به
وجود آورد. او دولتی به شدت مستبد تشکیل داد و توانست در طول جنگ ایران و عراق
(۱۹۸۸–۱۹۸۰) و جنگ خلیج فارس (۱۹۹۱ میلادی) که هر دو عامل کاهش استانداردهای زندگی
و وضع حقوق بشر در عراق شدند، قدرت را حفظ کند. دولت صدام تمام جنبش‌هایی را که به
باور خود تهدیدکننده تلقی می‌کرد، به ویژه آنهایی را که برآمده از گروه‌های دینی یا
قومی بودند و خیال استقلال یا خودمختاری داشتند سرکوب کرد. هفته‌نامهٔ اکونومیست او
را یکی از بزرگ‌ترین دیکتاتورهای انتهای سده ۲۰[۱] و روزنامهٔ نیویورک تایمز او را
یکی از بی‌رحم‌ترین حاکمان خودکامه در تاریخ معاصر توصیف کرده‌است.[۲]

صدام فریبکارانه در حالی که در نظر بسیاری از اعراب به دلیل مقاومت در برابر غرب و
حمایت بی‌شائبه از فلسطینی‌ها، رهبری بزرگ تلقی می‌شد، پس از جنگ خلیج فارس از سوی
جامعهٔ بین‌الملل و آمریکا طرد شد.

صدام پس از حملهٔ آمریکا و متحدانش به عراق در سال ۲۰۰۳ مقام خود را از دست داد. او
در ۱۳ دسامبر ۲۰۰۳ (میلادی) توسط نیروهای آمریکایی در حالیکه خودرا در یک حفره کوچک
درنقطه‌ای دورافتاده مخفی کرده بود دستگیر شد. صدام در دادگاه ویژهٔ جرائم سران
عراق که توسط دولت موقت عراق تشکیل شد محاکمه و در تاریخ ۵ نوامبر ۲۰۰۶، به اعدام
با چوبه دار محکوم شد و سرانجام در تاریخ ۳۰ دسامبر ۲۰۰۶ مصادف با عید قربان در
بغداد به دار آویخته شد.

صدام حسین در سال ۱۹۳۷ در روستای العوجه تکریت در کشور عراق و در خانواده‌ای چوپان
به دنیا آمد. مادرش او را صدام نام نهاد که در عربی به معنای فردی است که بسیار
آسیب می‌رساند. با اینکه چه کسی پدرش است اختلاف نظر است اما به گفته مادرش او
هیچ‌گاه پدر خود «عبدالمجید» که پنج ماه پیش از تولدش ناپدید شده و یا فوت کرده بود
را ندید. کمی بعد برادر دوازده ساله‌اش بر اثر بیماری سرطان مرد و مادر صدام را در
آخرین ماه‌های حاملگی در اندوه فرو برد. او تلاش کرد جنین خود را سقط کرده و خود را
بکشد. پس از تولد صدام از نگهداریش سر باز زد. صدام تا سه سالگی در خانوادهٔ
دایی‌اش، خیرالله طلفاح به سر برد. مادرش، صبحه طلفاح المسلط بار دیگر ازدواج کرد و
صدام دارای سه برادر ناتنی شد. پس از بازگشت صدام نزد مادر، ناپدریش رفتار خشنی با
او داشت. او مرد شیادی بود و صدام را مجبور به دزدی مرغ و گوسفند می‌کرد.[نیازمند
منبع]

در ده سالگی از تکریت فرار کرده و به بغداد رفت تا با عمویش که یک سنی متعصب بود
زندگی کند. بستگان تکریتی وی که اکثراً چوپان بودند، بعدها تأثیرگذارترین و
پرنفوذترین مشاوران و حامیان او شدند. بنابر اظهارات خود صدام، او چیزهای زیادی از
عمویش یادگرفت، به ویژه اینکه هیچ‌گاه به دشمنانش پشت نکند حتی اگر تعداد و امکانات
آنها بسیار بیشتر از امکانات او باشد. او با راهنمایی عمویش به یک دبیرستان ملی‌گرا
رفت. در سال ۱۳۳۶ (۱۹۵۷ میلادی) و در ۲۰ سالگی به حزب انقلابی و پان‌عربی بعث که
عمویش هم از طرفداران آن بود پیوست.

وی در نوجوانی عاشق پرنده‌ها بود.[۳] احساسات انقلابی از بارزترین شاخصه‌های آن
دوره در عراق و تمام خاورمیانه بود. طبقهٔ مستبد عراق (شامل سلطنت‌طلبان
محافظه‌کار، خانواده‌های مشهور و بازرگانان) در حال فروپاشی بود. به علاوه،
ملی‌گرایی عربی و مردمی جمال عبدالناصر در مصر، تأثیر ژرفی بر این بعثی جوان (حتی
تا پایان عمر) گذاشت. ظهور ناصر پیش درآمد موج انقلاب‌هایی بود که در دهه‌های پنجاه
و شصت میلادی در خاورمیانه رخ دادند و باعث سقوط نظام‌های سلطنتی کشورهای عراق، مصر
و لیبی شدند. ناصر با انگلیس و فرانسه درافتاد، کانال سوئز را ملی اعلام کرد و تلاش
کرد مصر را مدرنیزه و دنیای عرب را از نظر سیاسی با هم متحد سازد.

صدام سه بار ازدواج کرد. ازدواج اول وی در سال ۱۹۶۳ با ساجده طلفاح دختر دایی بزرگش
که یک معلم بود انجام شد. نتیجهٔ این ازدواج با دختر خیرالله طلفاح، دایی و
قائم‌مقام صدام، دو پسر به نام‌های «عدی حسین» و «قصی حسین» و سه دختر به نام‌های
«رنا»، «رغد» و «حلا» بود. ساجده در اوایل سال ۱۹۹۷ به همراه رنا و رغد به گمان دست
داشتن در ترور عدی در تاریخ ۲۱ آذر ۱۳۷۵ (۱۲ دسامبر ۱۹۹۶) در خانه تحت نظر قرار
گرفتند. این طور گفته می‌شود که ژنرال عدنان خیرالله طلفاح برادر ساجده و دوست ایام
کودکی صدام، به دلیل رشد محبوبیت بین مردم کشته شد.

صدام همچنین دو ازدواج دیگر نیز انجام داد: او سمیرا شاه‌بندر را در سال ۱۳۶۵
(۱۹۸۶) و پس از گرفتن طلاق اجباری از شوهرش به عقد خود درآورد. (گفته می‌شود که
سمیرا همسر مورد علاقهٔ وی بوده‌است). همسر سوم وی ندال الحمدانی مدیرکل مرکز
تحقیقات انرژی خورشیدی در شورای تحقیقات علمی عراق بود که مانند سمیرا مجبور به ترک
شوهرش شده بود. ظاهراً هیچ مسئلهٔ سیاسی پشت دو ازدواج آخر وی وجود نداشته‌است.
صدام از سمیرا دارای یک پسر به نام علی شد. در مردادماه سال ۱۳۷۴ (اوت ۱۹۹۵) رنا و
همسرش حسین کامل المجید به همراه رغد و همسرش صدام کامل المجید با فرزندانشان به
اردن فرار کردند. اما هنگامی که صدام قول داد در صورت بازگشت هیچ آسیبی به آنها
نمی‌رساند به عراق بازگشتند. برادران المجید درست سه روز پس از بازگشت به عراق در
فوریه ۱۹۹۶ کشته شدند.

حلا، دختر دیگر صدام با جمال مصطفی رئیس دفتر امور طوایف عراق ازدواج کرد. او در آن
زمان هیچ فعالیت سیاسی نداشت. پسرعموی دیگر صدام به نام علی حسن المجید که به علی
شیمیایی (علی الکیماوی) مشهور است به جرم فرمان استفاده از گاز سمی در سال ۱۹۸۸
(میلادی) در تاریخ ۲۵ ژانویه ۲۰۱۰ به دار مجازات آویخته شد. عدی و قصی در ژوئیه
۲۰۰۳ طی عملیاتی توسط نیروهای آمریکایی کشته شدند.

رنا و رغد در اوت ۲۰۰۳ به همراه تمامی نه فرزندشان به اردن پناهنده شدند. آنها در
همین ماه با سی‌ان‌ان و شبکهٔ ماهواره‌ای العربیه مصاحبه کردند. هنگامی که مجری
سی‌ان‌ان از رغد دربارهٔ پدرش پرسید او پاسخ داد: «او پدر خیلی خوبی بود. دوست
داشتنی بود و قلب بزرگی داشت.» مجری از او خواست که اگر بخواهد می‌تواند پیغامی به
پدرش بدهد. او نیز گفت: «دوستت دارم و دلم برایت تنگ شده.» خواهرش رنا نیز گفت: «او
خیلی احساساتی بود و نسبت به همهٔ ما مهربان بود.»

در سال ۱۳۸۴ مجلهٔ Gentlemen's Quarterly با چهار تن از نگهبانان ملی آمریکا که از
اهالی پنسیلوانیا بودند و مسئولیت نگهبانی از صدام را بر عهده داشتند مصاحبه‌ای
انجام داد. آنها گفتند که صدام گهگاه با انگلیسی شکسته می‌گفت: «ریگان و من، خوب…
کلینتون، خوب. بوش پدر و پسر، بد.» صدام دربارهٔ این‌که چطور ریگان «هواپیما و
بالگرد» به او فروخته و «کمک‌های نقدی برای جنگ با ایران» به او داده‌است با آنها
سخن گفته بود. او هم‌چنین به آنها گفته بود «آرزو دارم اوضاع به همان وضع دوران
رونالد ریگان برگردد.»

یک سال پس از ورود صدام به حزب بعث، افسران ارتش به رهبری ژنرال عبدالکریم قاسم
توانستند فیصل دوم را از سلطنت عراق براندازند. بعثی‌ها با دولت جدید مخالفت کرده و
در سال ۱۳۳۸ نخست‌وزیر عبدالکریم قاسم را در عملیاتی که صدام هم در آن شرکت داشت
ترور کردند. یک تیر به پای صدام خورد ولی توانست به سوریه بگریزد. از سوریه هم به
مصر رفت. او را هنگامی که در عراق حضور نداشت به مرگ محکوم کردند. صدام در مصر به
دانشکدهٔ حقوق دانشگاه قاهره رفت.

افسران ارتش که برخی از آنها جزو حزب بعث بودند طی کودتایی در سال ۱۳۴۲ (۱۹۶۳
میلادی) قدرت را به دست گرفتند. با این‌حال تفرقهٔ زیادی که بین آنها وجود داشت،
اجازه نداد که این دولت بیش از هفت الی هشت ماه دوام بیاورد. صدام به عراق بازگشت
ولی هنگامی که گروه ضدبعثی که عبدالرحمان عارف ریاست آن را بر عهده داشت قدرت را در
اختیار گرفت، صدام را در سال ۱۳۴۳ به زندان انداختند. او در سال ۱۳۴۶ از زندان فرار
کرد و تبدیل به یکی از بزرگ‌ترین رهبران حزب شد. بنابر گفته‌های بسیاری از
زندگینامه‌نگاران، صدام هیچ‌گاه بحران‌های درون دولت اول بعثی را فراموش نکرد. در
همین راستا بود که هم‌زمان دست به کارهای ظالمانه‌ای زد تا میزان وحدت درون حزبی به
شدت افزایش یافته و قدرت در اختیارش باقی بماند و ثبات اجتماعی برقرار باشد.

در تیر ۱۳۴۷ (۱۹۶۸) بود که کودتای دوم عراق باعث شد تا حزب بعث به سرکردگی ژنرال
احمد حسن البکر که اهل تکریت و از بستگان صدام بود به قدرت برسد.

صدام در سال ۱۳۵۵ (۱۹۷۶) به درجهٔ ژنرالی نیروهای مسلح عراق رسید. او به سرعت در
حال تبدیل شدن به مرد شماره یک دولت بود. صدام قبل از این‌که در سال ۱۳۵۸ (۱۹۷۹) به
طور رسمی قدرت را به دست بگیرد، عملاً تبدیل به رهبر عراق شده بود. او کم‌کم شروع
به تحکیم قدرت خود بر دولت عراق و حزب بعث کرد. ارتباطات اعضای حزب با دقت کنترل
می‌گردید و حلقهٔ حمایت از صدام در حزب بعث قوی‌تر می‌شد.

پس از آن‌که احمد حسن البکر، رئیس جمهور پیر و ضعیف عراق به تدریج توانایی رسیدگی
به امور دفتری خویش را از دست داد، نقش صدام به عنوان چهرهٔ دولت عراق در داخل و
خارج از کشور پررنگ‌تر گردید. او به زودی معمار سیاست خارجی عراق شد و در تمامی
جلسه‌ها و دیدارهای دیپلماتیک به عنوان نمایندهٔ ملت عراق حاضر می‌شد. صدام در
اواخر دههٔ هفتاد میلادی عملاً تبدیل به رهبر بلامنازع عراق گردیده بود.

در مرکز این استراتژی، نفت عراق واقع شده بود. صدام حسین در تاریخ ۱۱ خرداد ۱۳۵۱ (۱
ژوئن ۱۹۷۲) فرایند سلب مالکیت شرکت‌های نفتی غربی را که امتیاز انحصاری نفت عراق را
در اختیار داشتند آغاز کرد. یک سال بعد بهای نفت در بازارهای جهانی بر اثر شوک نفتی
سال ۱۳۵۲ (۱۹۷۳) به شدت افزایش یافت و صدام توانست از رهگذر سود بالای نفت، مقاصد
جاه‌طلبانهٔ خویش را با شدت بیشتری دنبال کند.

در خلال چند سال پس از آن، دولت عراق شروع به ارائهٔ خدماتی به مردم کرد که تا پیش
از آن در دیگر کشورهای خاورمیانه سابقه نداشتند. صدام طرح «نهضت ملی سوادآموزی» و
«آموزش اجباری رایگان» را راه‌اندازی کرده و نظارت می‌کرد. تحت حمایت او بود که
دولت آموزش رایگان همگانی تا آخرین درجهٔ آموزشی را تشکیل داد؛ ظرف چند سال بعد
هزاران نفر توانستند خواندن و نوشتن را یاد بگیرند. دولت همچنین شروع به حمایت مالی
از خانواده‌های سربازان کرده، درمان عمومی را رایگان ساخته و به کشاورزان وام
بلاعوض می‌داد. با این کار عراق توانست یکی از بهترین سیستم‌های بهداشت عمومی در
خاورمیانه را به وجود آورد. همین امر باعث شد تا سازمان علمی فرهنگی آموزشی ملل
متحد (یونسکو)، جایزه‌ای به صدام اعطا کند.

پیش از دههٔ هفتاد میلادی، بیشینهٔ جمعیت عراق در روستاها زندگی می‌کردند و
کشاورزان تقریباً دو سوم کل جمعیت به حساب می‌آمدند. این رقم در دههٔ هفتاد میلادی
به شدت کاهش یافت. دلیل آن، اسکان مردم در شهرها و صنعتی‌سازی‌ای بود که صدام از
طریق تزریق پول نفت، آن را به جلو می‌راند.

با این حال صدام در مناطق روستایی به شدت بر ایجاد حس وفاداری به حزب بعث می‌کوشید.
او پس از ملی‌سازی صنعت نفت، شروع به نوسازی و پیشرفت مناطق روستایی، مکانیزهسازی
کشاورزی در مقیاسی وسیع و توزیع زمین بین کشاورزان کرد. او تصرفات زمینداران بزرگ
را گرفت و به کشاورزان روستایی بخشید. بعثی‌ها چندین شرکت تعاونی تأسیس کردند که
سودهای بدست آمده را بنابر میزان کار روستاییان بین آنها تقسیم می‌کردند و بقیه را
صرف تربیت بی‌تجربه‌ها می‌ساختند. تعهد دولت عراق بر اصلاحات ارضی، خود را در دو
برابر شدن هزینه‌های توسعهٔ کشاورزی در سال ۱۳۵۴–۱۳۵۳ (۱۹۷۵-۱۹۷۴) نشان داد.
اصلاحات ارضی همچنین باعث پیشرفت استانداردهای زندگی لشکر بزرگ دهقانان و رشد تولید
شد. البته این میزان هنوز به اندازهٔ دلخواه صدام نرسیده بود.

مهارت تشکیلاتی بی‌رحمانهٔ صدام در پیشرفت سریع عراق در دههٔ هفتاد میلادی به بار
نشست؛ پیشرفت عراق با چنان سرعتی جلو می‌رفت که دو میلیون نفر از دیگر کشورهای عربی
و یوگوسلاوی در عراق کار می‌کردند تا نیاز به کارگران در عراق تأمین شود.

رئیس‌جمهور احمد حسن البکر در سال ۱۳۵۸ (۱۹۷۹) شروع به امضای معاهداتی با سوریه (که
تحت حاکمیت بعثی‌های آن کشور بود) کرد که طبق آنها هر دو کشور با هم متحد می‌شدند.
بنابر مفاد معاهده‌ها، حافظ اسد رئیس‌جمهور وقت سوریه قائم‌مقام اتحادیه می‌شد. با
این وضع مقام صدام در خطر می‌افتاد؛ ولی قبل از اینکه چنین اتفاقی بیفتد، به وسیله
یک کودتای نرم و بدون خشونت در رده‌های بالای دولت، رئیس‌جمهور البکر در تاریخ ۲۵
تیر ۱۳۵۸ (۱۶ ژوئیه ۱۹۷۹) مجبور به استعفا شد و به این ترتیب صدام به طور رسمی
رئیس‌جمهور عراق گردید.

صدام چندی بعد در تاریخ ۳۱ تیر ۱۳۵۸ (۲۲ ژوئیه ۱۹۷۹) دستور به برگزاری گردهمایی
مجمع رهبران حزب بعث داد. او در این مراسم که بنابر سفارش وی فیلمبرداری هم می‌شد،
نام چند تن از اعضا را که به زعم وی جاسوس و خیانتکار به‌شمار می‌آمدند خواندو به
آنها دستور داد بیرون بروند. این اعضا که برچسب «خائن» به آنها زده شد، از جلسه
بیرون برده شدند تا در مقابل جوخهی آتش، تیرباران شوند. پس از اینکه فهرست به پایان
رسید، صدام به همهٔ کسانی که هنوز در جلسه حضور داشتند به خاطر وفاداری‌های گذشته و
آینده‌شان تبریک گفت.[۴]

صدام خود را یک رهبر انقلابی سکولار و نوگرای اجتماعی همانند ناصر می‌دانست. دولت
وی به زنان آزادی‌های مضاعف داده و به آنها امکان کار در شغل‌های صنعتی و تحصیل در
مدارج عالی تحصیلی داد. همچنین صدام نوعی سیستم قضایی غربی در کشور به اجرا گذاشت.
با این کار عراق تبدیل به تنها کشور عرب خلیج فارس شد که طبق قوانین سنتی اسلام
(شریعت) اداره نمی‌شد. او فعالیت دادگاه‌های مبتنی بر شریعت را به جز برای رسیدگی
به دعاوی آسیب‌های شخصی ممنوع اعلام کرد.

شیعیان که اکثریت جمعیت عراق را تشکیل می‌دادند به دلیل سیاست‌های ضددین دولت، عَلم
مخالفت با آن را برداشته بودند و حزب بعث از تأثیر گرفتن آنها از انقلاب ۱۳۵۷
(۱۹۷۹) ایران واهمه داشت. کردهای شمال عراق (که سنی هستند ولی عرب نیستند) نیز
مخالف سیاست‌های عرب‌سازی حزب بعث بودند. در این شرایط بود که صدام برای حفظ رژیم
خود، هستهٔ مرکزی دولت را از خویشاوندان و اهالی قبیلهٔ تکریت انتخاب می‌کرد.

رژیم صدام برای مقابله با خطر فزایندهٔ شیعیان، کردها، کمونیست‌ها و دیگر مخالفان
بالقوه، دو راه پیش رو داشت. اول اینکه آنها را هم وارد رژیم ساخته و منافع را با
آنها تقسیم کند یا اینکه با تدابیر شدید پیشگیرانه مانع از اقدامات آنها شود. ابزار
اصلی این هدف، سازمان‌های پلیسی و نظامی بودند. در سال ۱۳۵۳ (۱۹۷۴)، طه یاسین رمضان
ریاست ارتش خلق را بر عهده داشت که وظیفه‌اش حفظ امنیت داخلی بود. این گروه به
عنوان شاخهٔ نظامی حزب بعث به عنوان وزنه‌ای علیه کودتاهایی بود که توسط نیروهای
عادی مسلح انجام می‌شدند. در کنار ارتش خلق، سازمان اطلاعات کل عراق (استخبارات)
قرار داشت که مشهورترین بازوی سیستم امنیتی دولت بود و از استفاده از هرگونه ترور و
شکنجه ابایی نداشت. این سازمان توسط برزان ابراهیم التکریتی که برادر کوچک‌تر و
ناتنی صدام بود اداره می‌شد. ناظران خارجی از سال ۱۳۶۱ (۱۹۸۲) به بعد بر این باور
بودند که این سازمان در عملیات‌های مختلف، مخالفان صدام حسین در داخل و خارج از
کشور را نابود می‌کند.

صدام، میهن‌پرستی عراقی را با این ادعا که عراق نقش تعیین کننده‌ای در تاریخ جهان
عرب داشته‌است تصدیق و تشویق می‌کرد. او به عنوان رئیس‌جمهور، غالباً به دورهٔ
عباسیان که در آن بغداد مرکز سیاسی، فرهنگی و اقتصادی جهان عرب بود اشاره می‌کرد.
صدام همچنین به دوران پیش از اسلام در عراق اشاره می‌کرد و میانرودان (بین‌النهرین)
را به عنوان گهوارهٔ تمدن بشری می‌ستود و شخصیت‌هایی چون بخت‌النصر و حمورابی را
گرامی می‌داشت. او منابع مالی زیادی را صرف اکتشافات باستان‌شناسی می‌کرد. وی در
عمل به دنبال ترکیب پان‌عربیسم و ملی‌گرایی عراقی و ارائهٔ تصویری از یک دنیای عربی
متحد، تحت رهبری عراق بود.

یکی از نشانه‌های تحکیم قدرت وی، پرستش شخصیت او بین جامعهٔ عراق بود. هزاران
تصویر، پوستر، مجسمه و نقاشی دیواری در گوشه و کنار عراق نصب شده بودند. چهرهٔ وی
را می‌شد روی ساختمان‌های اداری، مدارس، فرودگاه‌ها، مغازه‌ها و اسکناس عراق دید.
پرستش شخصیتی وی نمایانگر تلاش‌های او در جهت پاسخگویی به عناصر گوناگون جامعهٔ
عراق بود. صدام گاهی در لباس اعراب بدوی، گاهی در لباس‌های سنتی کشاورزان عراقی (که
خود در هنگام کودکی به تن می‌کرد) و حتی گاهی در لباس کردها ظاهر می‌شد. همچنین او
گاهی در لباس‌های غربی نمایان می‌شد و با این کار می‌خواست تصویری از یک رهبر شهری
و نوگرا را در اذهان تداعی کند. برخی اوقات خود را به شکل یک مسلمان مؤمن درمی‌آورد
و با عمامه و ردا به سوی قبله نماز می‌خواند و در مقابل، گاهی اوقات لباس‌های غربی
به تن می‌کرد، عینک دودی به چشم می‌زد و تفنگی را روی شانهٔ خود نگه می‌داشت.

در سال ۱۳۶۱ (۱۹۸۲) سوءقصدی علیه صدام حسین در شهرک دجیل در ۴۰ کیلومتری شمال بغداد
انجام شد. نیروهای امنیتی نیز در پاسخ به این اقدام به شهر حمله کرده و بالغ بر ۱۶۰
نفر از ساکنین را کشته و اعدام کردند که در میان آنها چند کودک نیز وجود داشتند.
حدود ۱٬۵۰۰ تن از اهالی شهر به زندان فرستاده شدند تا تحت شکنجه قرار گیرند. جریمهٔ
تمامی اهالی هم این بود که ۱٬۰۰۰ کیلومتر مربع از زمین‌های زراعیشان نابود شود؛ تا
ده سال بعد هم به کسی اجازهٔ کاشت دوباره داده نشد. واقعهٔ دُجیل یکی از جرائم اصلی
صدام بود که وی به خاطر دستور آن جرائم غیرانسانی به اعدام به وسیله چوبه دار محکوم
شد.

تلاش صدام در ارتباطات خود با خارج بر این استوار بود که عراق نقش تعیین‌کننده‌ای
در خاورمیانه داشته باشد. عراق در سال ۱۳۵۱ (۱۹۷۲) یک پیمان کمک‌رسانی با شوروی
امضا کرد که پس از آن محموله‌های زیادی اسلحه و هزاران مشاور به عراق فرستاده شدند.
اما اعدام کمونیست‌های عراقی در سال ۱۳۵۷ (۱۹۷۸) و قرار گرفتن غرب به عنوان طرف
تجاری عراق باعث کدورت روابط با شوروی شد. پس از آن نیز غرب‌گرایی عراق روز به روز
بیشتر می‌شد تا اینکه جنگ خلیج فارس در سال ۱۳۷۰ (۱۹۹۱) واقع شد.

او در سال ۱۳۵۴ (۱۹۷۵) پیمانی با ایران امضا کرد که به موجب آن عراق دست از ادعاهای
مرزی خود برداشته و در مقابل ایران هم دست از حمایت کردهای مخالف عراق برمی‌داشت.
پس از اینکه شاه ایران به موجب این معاهده حمایت خود از کردهای عراقی را سلب کرد،
صدام از فرصت استفاده کرده و شکستی سنگین بر آنها وارد ساخت. از آغاز تشکیل عراق به
عنوان یک کشور مدرن در سال ۱۲۹۹ (۱۹۲۰) کردهای جدایی‌طلب جزو مخالفان دول عراقی
بوده و خواستار استقلال شمال عراق بوده‌اند. صدام در سال ۱۳۴۹ (۱۹۷۰) توافقنامه‌ای
با کردها امضا کرد که در آن به رهبران کرد خودمختاری داد، ولی این توافقنامه به
زودی از سوی صدام شکسته شد. نتیجهٔ آن، نبردی بی‌رحمانه بین دولت و گروه‌های کرد
بود. در این نبردها حتی روستاهای کردنشین ایران نیز بمباران شدند که این کار باعث
تیرگی روابط ایران و عراق گردید.

او در سال ۱۳۵۵ (۱۹۷۶) دیداری از فرانسه به عمل آورد و طی آن روابط مستحکمی با
محافل سیاسی محافظه‌کار و بازرگانی فرانسه بر قرار کرد. صدام در مخالفت با پیمان
صلح کمپ دیوید بین مصر و اسرائیل (۱۳۵۸) (۱۹۷۹) پیشگام اعراب بود.

صدام در دههٔ هشتاد میلادی طرح غنی‌سازی اتمی عراق را با کمک فرانسه آغاز کرد.
اولین راکتور اتمی عراق اوسیراک نام گرفت. اوسیراک نام خدای مرگ در مصر باستان بود.
این رآکتور بعدها توسط حملهٔ هوایی اسرائیل نابود شد زیرا اسرائیل بر این باور بود
که عراق می‌خواهد از این رآکتور برای تولید سلاح‌های مبتنی بر مواد اتمی استفاده
کند.

وی همچنین سلسله آزمایش‌های میکروبی را با همکاری فیزیولوژیست‌های غربی (آلمانی)
آغاز کرد. این آزمایش‌ها روی بیست اسیر زن ایرانی که در جریان عملیات مهران به
اسارت درآمده بوند انجام شد.[۵]

صدام حسین میلیون‌ها دلار را صرف کمک به جنگجویان فلسطینی می‌کرد او از سال ۲۰۰۰ تا
۲۰۰۳ در مجموع ۳۵ میلیون دلار را صرف کمک به خانواده کشته‌شدگان در درگیری‌های
فلسطینی‌ها و اسرائیلی‌ها کرد. او به هر خانواده‌ای که یکی از اعضای خود را در
عملیات انتحاری از دست می‌داد ۲۵ هزار دلار پرداخت می‌کرد.[۶]

در ۲۴ خرداد ۱۳۶۳ (۱۴ ژوئن ۱۹۸۴) سخنگوی دولت آمریکا بر اهمیت استراتژیک خط لوله
عقبه تأکید کرد. همکاری عراق با اسرائیل در زمینه حفاظت از لوله‌های نفت نقش جدیدی
به این کشور در منطقه داد. اسرائیل در عراق به صورت غیرعلنی سفارتخانه داشت.
کارکنان سازمان اطلاعات عراق به وسیله موساد آموزش داده می‌شدند.[۷]

محمدرضا پهلوی، شاه وقت ایران که حزب بعث و رئیس آن صدام حسین را بانی قتل خاندان
سلطنتی فیصل که روابط نزدیک و صمیمانه‌ای با دربار و خاندان پهلوی داشتند، می‌دانست
هرگز روابطی صمیمانه و گرم با صدام حسین برقرار نکرد.

دیدار محمدرضا پهلوی با صدام در جریان اجلاس سران کشورهای صادرکنندهٔ نفت «اوپک»
بود که در کشور الجزایر رخ داد. پس از آن صدام در سال ۱۳۵۵ به دعوت امیرعباس هویدا،
نخست‌وزیر وقت، به تهران سفر کرد و با شاه هم ملاقاتی داشت. در این سفر قرارداد
نهایی شده و به امضا رسید از جمله قراردادی در مورد خطوط مرزی دو کشور[نیازمند
منبع]

مهم‌ترین سفر رسمی ایرانیان پس از روی کار آمدن صدام در عراق، دیدار فرح پهلوی از
این کشور بود که در بحبوحه روزهای پیش از پیروزی انقلاب ایران ۱۳۵۷ انجام گرفت.

پیش از آن در هنگامی که صدام رئیس شورای انقلاب عراق بود، اخراج سید روح‌الله خمینی
از عراق که در تبعید در این کشور به سر می‌برد به تصویب شورای انقلاب عراق رسیده
بود. حضور روح‌الله خمینی در نجف، مقامات امنیتی حزب بعث عراق را از سیاسی‌شدن حوزه
نجف نگران کرده بود.

تلاش‌های دربار ایران که رابطه چندان گرمی هم با دولت وقت عراق نداشت برای موافقت
با حضور روح‌الله خمینی در نجف راه به جایی نبرد. با اخراج او از عراق و عزیمتش به
کشور فرانسه، روند انقلاب ایران شتاب گرفت.

در سال ۱۳۵۷ (۱۹۷۹) حکومت محمد رضا پهلوی در ایران با انقلاب ایران سرنگون شدو نظام
جمهوری اسلامی بر سر کار آمد. مبانی انقلابی اسلام شیعی روی مردم کشورهای منطقه به
ویژه کشورهایی که شیعیان بیشتری داشتند به ویژه عراق تأثیر به سزایی گذاشت. صدام از
این می‌ترسید که عقائد اسلامی شیعی (که مخالف حکومت سکولار او بودند) در بین جمعیت
زیاد شیعهٔ ساکن عراق رخنه کنند.[نیازمند منبع]

سید روح‌الله خمینی نیز کینهٔ کهنه‌ای از صدام به دل داشت که به دههٔ هفتاد میلادی
برمی‌گشت. او در سال ۱۳۴۳ (۱۹۶۴) از ایران تبعید شده بود به شهر شیعه‌نشین نجف رفته
و ساکن شده بود. سید روح‌الله در نجف ارتباطات مستحکمی با شیعیان عراقی برقرار
ساخته و پیروانی دینی-سیاسی در سراسر جهان برای خود به وجود آورد. پس از توافقنامهٔ
سال ۱۳۵۴ (۱۹۷۵) بین شاه و صدام برای ایجاد روابط حسنه بین دو کشور ایران و عراق،
صدام زیر فشار شاه قبول کرد تا سید روح‌الله خمینی را از عراق بیرون کند.

پس از اینکه سید روح‌الله خمینی قدرت را به دست گرفت کشمکش‌های مرزی بین ایران و
عراق به مدت ده ماه در مورد تسلط بر اروندرود که دو کشور را از هم جدا می‌سازد بالا
گرفت. عراق در تاریخ ۳۱ شهریور ۱۳۵۹ (۲۲ سپتامبر ۱۹۸۰) به فرودگاه مهرآباد تهران
حمله کرد و سپس وارد استان خوزستان شد. صدام، خرمشهر را استان تازه عراق نامید. در
طول این جنگ، هم آمریکا و هم شوروی از صدام پشتیبانی کردند.

در روزهای آغاز جنگ، درگیری‌های سنگینی گرد بندرگاه‌های سوق‌الجیشی به وجود آمد. پس
از این که صدام پیروزی‌هایی به دست آورد، حملات هوایی و زمینی ارتش ایران باعث شد
خسارات زیادی به نیروهای عراق وارد شود. در سال ۱۳۶۱ (۱۹۸۰) عراق به دنبال راهی بود
تا جنگ را به پایان برساند.

عراق ناگهان خود را در میان یکی از طولانی‌ترین و ویرانگرترین جنگ‌های فرسایشی قرن
بیستم یافت. در طول جنگ ارتش عراق از سلاح‌های شیمیایی علیه نیروهای ایرانی و
جدایی‌طلبان کُرد استفاده کرد. بسیاری از این سلاح‌های شیمیایی به همراه برنامه‌های
هسته‌ای عراق به کمک برخی شرکتهای تولیدکننده از کشور آلمان تهیه شده
بودند.[نیازمند منبع]

نیروهای عراقی در تاریخ ۲۵ اسفند ۱۳۶۶ (۱۶ مارس ۱۹۸۸) به منظور سرکوب شورش مردم کرد
شمال عراق طی عملیاتی به نام الانفال به‌وسیله گاز سمی و اعصاب به شهر کردنشین
حلبچه حمله کردند. در این عملیات تقریباً پنج‌هزار نفر که غالباً غیرنظامی بودند
کشته شدند. در آن زمان عراق، ایران را مسئول این قتل‌عام و چند عملیات شیمیایی دیگر
دانست ولی هیچ مدرکی در این باره پیدا نشد.

صدام برای دریافت کمک‌های نقدی و سیاسی به دیگر کشورهای عرب روی آورد. او با موفقیت
توانست حمایت رونالد ریگان رئیس جمهور آمریکا را به دست آورد. ایرانی‌ها با این
ادعا که جامعهٔ جهانی باید عراق را مجبور به پرداخت خسارت جنگ کند هیچ‌گونه پیشنهاد
آتش‌بسی را نمی‌پذیرفتند. آنها تا سال ۱۳۶۷ (۱۹۸۸) با این امید که بتوانند صدام را
از قدرت کنار زده و دولتی شیعی را بر سر کار گذارند به جنگ ادامه دادند.

در اواخر جنگ ایران دیگر به بن‌بست رسیده بود و حملات جدی عراق و نفوذ به خاک ایران
و ورود به آن کار را سخت‌تر کرد و ایران قطعنامهٔ ۵۹۸ شورای امنیت را پذیرفت. در
این جنگ تقریباً ۱٬۷ میلیون نفر از هر دو طرف جان خود را از دست دادند. اقتصاد هر
دو کشور که پیش از این سالم و رو به رشد بود، آسیب جدی دید.

همچنین عراق در حدود ۷۵ میلیارد دلار بدهی جنگی به بار آورد. استقراض از آمریکا
باعث شد که عراق تبدیل به کشوری بدهکار شود. این وضعیت برای مردی که به دنبال
ملی‌گرایی عربی بود شرم‌آور به نظر می‌رسید. همچنین صدام در طول جنگ با ایران در
دههٔ هشتاد میلادی مبالغ بسیار زیادی را از دیگر کشورهای عربی قرض گرفته بود. در آن
زمان صدام با هزینه‌های گزاف ساخت دوبارهٔ زیربنای عراق روبه‌رو بود و با ناامیدی
به دنبال پول برای ساخت زیربنای عراق پس از جنگ بود.

پایان جنگ با ایران مقارن شد با بروز کشمکش با همسایهٔ ثروتمندی به نام کویت. صدام
بر این باور بود که جنگ او با ایران باعث شده‌است که کویت از حملهٔ قریب‌الوقوع
ایرانیان در امان باشد. او همچنین معتقد بود چون جنگ او با ایران به سود کشورهای
حوزهٔ خلیج فارس بوده‌است، دولت‌های عربی باید بخشی از بدهی عراق را ببخشند. صدام
با اصرار از کویت خواست که بدهی ۳۰ میلیارد دلاری عراق را که برای جنگ با ایران
گرفته شده بود ببخشد، ولی کویتی‌ها زیر بار نرفتند.[۸]

صدام که در پی جمع‌آوری پول برای ساخت مجدد عراق بود، به کشورهای صادرکنندهٔ نفت
فشار آورد تا کمی از تولید خود بکاهند تا قیمت نفت بالاتر رود. کویت از کاهش تولید
نفت سر باز زد. این کشور همچنین پیشگام کشورهای مخالف کاهش تولید نفت در اوپک شد.
کویت مقادیر زیادی نفت استخراج می‌کرد تا بهای نفت را پایین نگه دارد، در حالی که
عراق برای بازپرداخت بدهی‌های خود نیاز به فروش نفت به قیمت بالا داشت.

در همین زمان بود که صدام مخالفت خود با خطوط مرزی عراق-کویت (که در اصل توسط
بریتانیا در سال ۱۳۰۱ (۱۹۲۲) تعیین شده بودند) را نشان داد. دلیل او این بود که این
وضعیت باعث جدایی عراق از دریا می‌شود. یکی از اندک مقولاتی که باعث وحدت در کشوری
می‌شد که مملو از تقسیمات اجتماعی، قومی، مذهبی و اقتصادی-اجتماعی بود، در مرحلهٔ
اول، باور بر این نکته بود که کشور کویت هیچ حقی برای موجودیت ندارد. ملی‌گرایان
عراقی دست‌کم به مدت نیم قرن بر این نکته پافشاری می‌کردند که کویت از دیرباز بخش
لاینفک عراق بوده و تنها زمانی موجودیت مستقلی پیدا کرده که امپریالیست‌های
بریتانیایی اراده کرده‌اند.

ذخایر نفتی کویت نیز خود باعث افزایش تنش در منطقه بود. این ذخایر تقریباً با ذخایر
نفت عراق برابر بودند (در حالی که جمعیت کویت تنها ۲ میلیون و جمعیت عراق ۲۵ میلیون
نفر بود). عراق و کویت روی هم ۲۰ درصد ذخایر شناخته‌شدهٔ نفت جهان را دارا بودند؛
تنها برای مقایسه ذکر می‌شود که عربستان سعودی دارای ۲۵ درصد ذخایر جهانی نفت است.

کمی بعد کویت با حفر چاه‌هایی که عراق فکر می‌کرد داخل منطقهٔ مرزی مورد مشاجرهٔ دو
کشور است، باعث خشم صدام شد. صدام در زمانی که عراق هنوز جزو کشورهای منفور به حساب
نمی‌آمد به آمریکا شکایت کرد. هر چند که بحران اقتصادی عراق به مدت چندین سال بود
که ادامه داشت ولی صدام می‌خواست به‌وسیلهٔ پول نفت به آن پایان دهد. او هنوز ارتش
با تجربه و تا دندان مسلح خود را داشت و گهگاه از آن برای تأثیرگذاری روی روابط
منطقه‌ای استفاده می‌کرد. صدام چندی بعد دستور حرکت نیروهایش به مرز کویت را داد.

صدام در تاریخ ۳ مرداد ۱۳۶۹ (۲۵ ژوئیه ۱۹۹۰) طی یک ملاقات اضطراری با آوریل گلاسپی،
سفیر آمریکا در عراق تمایل خود به ادامهٔ گفتگوها را ابراز داشت. دولت آمریکا
می‌خواست در این بین نقش میانجی را بازی کند. با همین هدف بود که جرج اچ دبلیو بوش
و جیمز بیکر اعلام کردند که نمی‌خواهند در این میان از زور استفاده شود و همچنین
آنها نسبت به اختلافات مرزی عراق و کویت بی‌طرف می‌مانند و خود را وارد ماجرا
نخواهند کرد. کمی بعد مذاکرات سران عراق و کویت به شکست انجامید. سپس صدام فرمان
پیش‌روی نیروهای خود به داخل خاک کویت را داد.

صدام در تاریخ ۱۱ مرداد ۱۳۶۹ (۲ اوت ۱۹۹۰) به کویت حمله کرده و خاک آن را به عراق
ضمیمه کرد و با این کار خود باعث بروز بحران‌های بین‌المللی گشت. شورای امنیت
سازمان ملل اجازه توسل به زور برای خارج کردن عراق از کویت را صادر کرد.

جرج اچ دبلیو بوش، رئیس‌جمهور آمریکا در روزهای اول با احتیاط رفتار کرد. کویت قبل
از اشغال، از سویی یکی از دشمنان سرسخت اسرائیل بود و جزو کشورهای سلطنتی حوزهٔ
خلیج فارس به شمار می‌رفت که با شوروی روابط دوستانه داشت. از سوی دیگر
سیاست‌گذاران خارجی، کارشناسان خاورمیانه و منتقدان نظامی واشنگتن و کارخانجاتی که
سرمایه‌گذاری‌های سنگینی در منطقه کرده بودند، نگرانی‌های زیادی در مورد ثبات منطقه
داشتند. این حمله باعث ترس از این شد که بهای نفت جهانی و در نتیجه اقتصاد جهانی در
خطر قرار گیرد؛ کویت تقریباً ده درصد کل ذخایر نفت خام را در اختیار داشت. به
احتمال زیاد، هنگامی که مارگارت تاچر نخست‌وزیر سرسخت بریتانیا که از دوستان وفادار
آمریکا در دورهٔ ریگان-بوش به شمار می‌رفت به آمریکا رفته بود، بوش را به این کار
راضی کرد. بریتانیا نسبت به آمریکا روابط تاریخی بیشتری با کویت داشت. این روابط به
سال‌های استعمار کویت از سوی بریتانیا برمی‌گشت. این کشور همچنین سود زیادی از بابت
سرمایه‌گذاری‌های خود در کویت برداشت می‌کرد.

همکاری بین ایالات متحده و جماهیر متحد شوروی باعث شد تا موضوع به شورای امنیت
سازمان ملل فرستاده شود. این شورا تصمیم گرفت که اگر صدام نیروهای خود را طبق
برنامهٔ زمان‌بندی‌شده از کویت خارج نکند، اجازهٔ استفاده از زور علیه این کشور را
خواهد داد. سیاست‌مداران آمریکایی از این می‌ترسیدند که عراق قصد حملهٔ
تلافی‌جویانه به کشور نفت‌خیز عربستان سعودی که از دههٔ چهل میلادی از دوستان نزدیک
آمریکا به شمار می‌رفت و مخالف اشغال کویت بود را داشته باشد. پس از آن بود که
آمریکا و گروهی از کشورهای متحد دیگر که از کشورهای مختلفی نظیر مصر، سوریه و
چکوسلواکی تشکیل شده بودند، دسته‌های بزرگی از نیروهای خود را به مرز عربستان و
کویت و عراق فرستادند تا ارتش عراق را که در آن زمان دومین ارتش بزرگ خاور میانه
بعد از ایران در خاورمیانه بود دور بزنند.

هنگامی که گفتگوها و تهدیدهای پس از جنگ هنوز در جریان بود، صدام توجه مجددی به
قضیهٔ فلسطین کرده و اعلام کرد که اگر اسرائیل از نوار غربی رود اردن، بلندی‌های
جولان و نوار غزه عقب‌نشینی کند او نیز از کویت باز پس می‌نشیند. این پیشنهادِ صدام
باعث بروز شکاف بین کشورهای عرب شد و آمریکا و کشورهای عرب غربی را در مقابل
فلسطینی‌ها قرار داد. ائتلاف ضداشغال در پایان، هرگونه ارتباطی بین موضوع فلسطین و
کویت را رد کرد.

صدام ضرب‌الاجل شورای امنیت را نپذیرفت. آمریکا و متحدانش با پشتیبانی شورای امنیت
در تاریخ ۲۶ دی ۱۳۶۹ (۱۶ ژانویه ۱۹۹۱) حملهٔ هوایی گسترده‌ای را علیه عراق آغاز
کردند. اسرائیل نیز توسط موشک‌های عراقی مورد اصابت قرار گرفت ولی از آنجا که
نمی‌خواست کشورهای عرب از ائتلاف ضدعراق خارج شوند درصدد انتقام‌جویی برنیامد. یک
نیروی زمینی که اغلب افرادش از قوای مسلح آمریکایی و انگلیسی و تیپ‌های پیاده‌نظام
بودند ارتش صدام را در بهمن ماه سال ۱۳۶۹ (فوریه ۱۹۹۱) از کویت بیرون رانده و بخش
جنوبی عراق را تا رود فرات اشغال کردند.

جرج اچ بوش در تاریخ ۱۵ اسفند ۱۳۶۹ (۶ مارس ۱۹۹۱) با اشاره به درگیری‌های منطقه
اعلام کرد: «موضوع، تنها یک کشور کوچک نیست، هدف ما یک عقیدهٔ تازه است- یک نظم
نوین جهانی، نظمی که در آن کشورهای مختلف تحت یک جنبش گرد هم آمده تا به آرزوهای
جهانی بشریت، یعنی: صلح و امنیت، آزادی و حاکمیتِ قانون دست یابند.»

آمریکا که خود، عراقی‌ها را تشویق به شورش علیه صدام کرده بود هیچ کمکی جز کنترل
منطقهٔ پرواز ممنوع عراق نکرد. ترکیه با هرگونه استقلال کردها مخالف بود و عربستان
سعودی و دیگر کشورهای محافظه‌کار عرب از به وجود آمدن یک انقلاب شیعی دیگر مانند
انقلاب ایران هراس داشتند. صدام که توانسته بود پس از شکست در جنگ، بحران‌ها را نیز
کنترل کند، با کشوری مواجه بود که از نظر اقتصادی و نظامی به شدت آسیب دیده بود و
او هرگز نتوانست آسیب‌ها را جبران کند. او دائماً بقای خود را نشانهٔ پیروزی عراق
در جنگ با آمریکا اعلام می‌کرد. این پیغام صدام شهرت زیادی در جهان عرب پیدا کرد.

صدام با اصرار زیاد می‌خواست خود را مسلمانی مؤمن نشان دهد تا بتواند نظر گروه‌های
دینی محافظه‌کار جامعهٔ عراق را به خود جلب کند. بعضی از عناصر شریعت اسلام به
قانون عراق بازگردانده شدند. برای نمونه وی در سال ۱۳۸۰ (۲۰۰۱) حکم اعدام
همجنس‌گرایان، تجاوزگران و فاحشگان را به قوانین عراق بازگرداند و عبارت «الله
اکبر» را با دست‌خط خود به پرچم عراق افزود.

پس از اتمام جنگ رابطهٔ بین ایالات متحده آمریکا و عراق همچنان متشنج ماند. در
فروردین ماه سال ۱۳۷۲ (آوریل ۱۹۹۳) سرویس امنیتی عراق تلاش کرد تا جرج اچ بوش
رئیس‌جمهور سابق آمریکا را هنگام دیدار وی از کویت ترور کند اما مأموران امنیتی
کویت بمب کار گذاشته شده در یک خودرو را خنثی کردند. آمریکا در پاسخ به این اقدام
در تاریخ ۵ تیر ۱۳۷۲ (۲۶ ژوئن ۱۹۹۳) حمله‌ای موشکی به ساختمان مرکزی اطلاعات عراق
در بغداد کرد.

تحریم‌های سازمان ملل که به دلیل حملهٔ عراق به کویت وضع شده بودند و از صادرات نفت
عراق نیز جلوگیری می‌کردند، همچنان بر جای خود باقی‌ماندند. این تحریم‌ها موجب سختی
اوضاع زندگی و نابودی زیربنای اقتصاد عراق شدند. تنها، قاچاق کالا در مرز سوریه و
کمک‌های انسانی باعث بهبود نسبی این بحران می‌شد. سازمان‌های بین‌المللی (مانند
یونیسف و بهداشت جهانی WHO) تخمین می‌زنند که این تحریم‌ها بین ۵۰۰٬۰۰۰ تا ۱٬۲
میلیون مرگ در پی داشته‌اند. اکثر جان‌باختگان، افراد زیر ۵ سال بوده‌اند. برخی
افراد دیگر نیز که به این آمار شک دارند، برآورد می‌کنند که ۳۵۰٬۰۰۰ تن بین سال‌های
۱۳۷۰ تا ۱۳۸۰ (۱۹۹۱ تا ۲۰۰۰) بر اثر تحریم‌ها جان خود را از دست داده‌اند و بیشتر
مرگ‌ها به خاطر بمباران زیرساخت‌های عراق بوده‌است. سازمان ملل در تاریخ ۱۸ آذر
۱۳۷۵ (۹ دسامبر ۱۹۹۶) به دولت عراق اجازه داد تا مقدار محدودی از نفت خود را در
ازای دریافت غذا و دارو به فروش برساند. درآمد محدودی که از بابت برنامهٔ نفت در
برابر غذای سازمان ملل متحد بدست می‌آمد به عراق جاری شد.

سیاست‌مداران آمریکایی همچنان صدام حسین را متهم به تخلف از موارد آتش‌بس نظیر
توسعهٔ سلاح‌های کشتار جمعی و دیگر سلاح‌های ممنوعه، خودداری از انتشار اطلاعات
دربارهٔ این سلاح‌ها و تخلف از تحریم‌های سازمان ملل و «منطقهٔ پرواز ممنوع»
می‌کردند. حملات نظامی یک‌طرفهٔ آمریکا و انگلیس گاه‌وبیگاه در عراق انجام می‌شدند،
که بزرگ‌ترین آنها عملیات روباه صحرا نام داشت که در سال ۱۳۷۷ (۱۹۹۸) انجام شد.
دلیل اصلی بحران‌ها بین سال‌های ۱۳۷۶ تا ۱۳۷۷ (۱۹۹۷ تا ۱۹۹۸) که موجب بمباران شدید
عراق از سوی انگلیس و آمریکا در ۲۵]] تا ۲۸ آذر ۱۳۷۷ (۱۶]] تا ۱۹ دسامبر ۱۹۹۸) گشت،
در اختیار داشتن سلاح‌های غیرقانونی توسط عراق اعلام شد. دو سال پس از فعالیت‌های
مداوم، جنگنده‌های آمریکایی و انگلیسی در بهمن ماه سال [[۱۳۸۰ (فوریه [[۲۰۰۱
(میلادی)|۲۰۰۱) با شدت بیشتری به پایگاه‌های نزدیک بغداد حمله کردند.

پس از جنگ، حمایت از صدام بین حامیان تکریتی وی، اعضای خانواده و دیگر پشتیبانان او
تقسیم گشت. آنها مشارکت زیادی در فعالیت‌های سرکوبگرانه و مستبدانهٔ دولت داشتند.
سرکوب مخالفان داخلی به شدت افزایش پیدا کرد و پسران صدام، عدی حسین و قصی حسین به
شدت نیرومند گشته و موجی از ترورهای پنهان را به وجود آوردند. این دو به احتمال
زیاد عوامل مؤثر در فرار دامادهای صدام (حسین کامل و صدام کامل) به اردن در
مردادماه سال ۱۳۷۴ (اوت ۱۹۹۵) بودند. دامادهای صدام که جزء رده‌بالاترین نظامیان
ارتش عراق به حساب می‌آمدند، پس از بازگشت به عراق در بهمن ماه همان سال (فوریهٔ
سال بعد) کشته شدند.

همکاری عراق با بازرسان سازمان ملل در طول دههٔ ۹۰ میلادی متناوب بود. دسترسی
بازرسان به پایگاه‌های مورد نظر سرانجام در سال ۱۹۹۸ قطع شد. این طور گفته می‌شد که
عراق در حال بازی دادن قدرت‌های غربی و دیگر کشورهای عرب بود و می‌خواست این طور
نشان بدهد که مقادیر زیادی مواد ممنوعه در اختیار دارد که با استفاده از آنها
می‌تواند به دوران اقتدار خویش بازگردد.

صدام از دیدگاه آمریکایی‌ها همچنان به عنوان تهدیدی برای هم‌پیمانان غربی مثل کشور
نفت‌خیز عربستان سعودی و اسرائیل، خطری برای محموله‌های نفتی خلیج فارس و ثبات
خاورمیانه به شمار می‌رفت. بیل کلینتون رئیس‌جمهور آمریکا (۱۳۸۰–۱۳۷۲) (۲۰۰۱-۱۹۹۳)
که جانشین بوش شده بود، تحریم‌های اقتصادی تازه‌ای در کنار تحریم‌های نظامی برای
عراق وضع کرده و منطقهٔ پرواز ممنوع را نیز کنترل می‌کرد.

کلینتون در سال ۱۳۷۷ (۱۹۹۸) در پاسخ به ممانعت عراق از حضور بازرسان سازمان ملل،
لایحهٔ آزادسازی عراق را امضا کرد. این لایحه بر تغییر رژیم عراق به منظور «بازگشت
عراق به خانوادهٔ بین‌المللی» تأکید داشت و طبق آن دولت آمریکا به گروه‌های تبعیدی
خارج از عراق کمک مالی می‌کرد. پس از آن به زودی عملیات سه روزهٔ روباه صحرا انجام
گرفت و طی آن کارخانه‌های تولید سلاح صدام منهدم گشتند؛ در حالی که استراتژیست‌های
پنتاگون نقشه حمله‌های زمینی به عراق را می‌کشیدند برخی از تحلیلگران آمریکایی بر
این باور بودند که فشار خارجی برای ایجاد یک شورش به منظور عزل صدام کافی به نظر
می‌رسد. این دو نظر باعث بروز شکاف در تصمیم‌گیری‌های ضد صدام بین دولتمردان
واشنگتن شد. اما پس از حملات ۲۰ شهریور ۱۳۸۰ (۱۱ سپتامبر ۲۰۰۱) توازن سیاسی داخلی
آمریکا تغییر کرده و باعث شد تا نومحافظه‌کاران بتوانند در مدیریت کشور آمریکا
تأثیر به سزایی داشته باشند. رئیس‌جمهور آمریکا جرج دبلیو بوش (پسر جرج اچ دبلیو
بوش) در بیانیهٔ اتحاد خود به کنگره، در دی ماه ۱۳۸۱ (ژانویه ۲۰۰۲) از «محور شرارت»
که به زعم وی از کشورهای ایران، عراق و کرهٔ شمالی تشکیل شده‌اند سخن به میان آورد.
همچنین او احتمال داد که برای براندازی دولت عراق از زور استفاده خواهد کرد. او
اعلام کرد: «رژیم عراق طرح تولید گاز اعصاب و سیاه‌زخم و سلاح‌های اتمی را به مدت
یک دهه دنبال کرده‌است.» او همچین ادامه داد: «عراق همچنان درصدد است دشمنی خود را
به آمریکا نشان دهد و از ترور حمایت کند.»

صدام حسین در تاریخ ۵ اسفند ۱۳۸۱ (۲۴ فوریه ۲۰۰۳) و در حالی که وقوع جنگ نزدیک بود،
با دَن رَدِر مجری شبکهٔ خبری سی‌بی‌اس نیوز (CBS News) به مدت بیش از سه ساعت
مصاحبه کرد. از آخرین مصاحبهٔ وی با یک خبرنگار آمریکایی یک دهه می‌گذشت. این شبکه
یک هفته بعد نوار مصاحبه را روی آنتن فرستاد.

دولت و ارتش عراق در طول سه هفته پس از حملهٔ آمریکا و هم‌پیمانانش در تاریخ ۲۹
اسفند ۱۳۸۱ (۲۰ مارس ۲۰۰۳) نابود شدند. ایالات متحده دست‌کم دوبار کوشید تا با
حملات هوایی، صدام را به قتل برساند ولی در هر دوبار، هدف مورد اصابت واقع نشد. با
شروع ماه آوریل (اواسط فروردین) نیروهای ائتلاف بخش زیادی از عراق را اشغال کرده
بودند. مقاومت‌های بسیار ضعیف ارتش عراق یا به راحتی در هم می‌شکستند و یا تبدیل به
تاکتیک‌های پارتیزانی می‌شدند. این وضعیت، نشان‌دهندهٔ خروج کنترل از دست صدام بود.
صدام برای آخرین بار در فیلمی ویدئویی که او را در حومهٔ بغداد نشان می‌داد دیده
شد. هنگامی که بغداد در تاریخ ۲۰ فروردین (۹ آوریل) به دست نیروهای ائتلاف افتاد،
دیگر کسی صدام را ندید.

صدام حسین در بالاترین ردهٔ «فهرست تحت پیگردترین‌ها» قرار گرفت. بسیاری از دیگر
رهبران عراق دستگیر شدند ولی تلاش‌های گسترده برای دستگیری وی بی‌ثمر بود. پسران
وی، عدی و قصی که جانشینان سیاسی وی تلقی می‌شدند در تیرماه ۱۳۸۲ (ژوئیه ۲۰۰۳) پس
از درگیری با نیروهای آمریکایی و با گزارش یک منبع آگاه عراقی کشته شده بودند.

خبرگزاری جمهوری اسلامی ایران (ایرنا) در تاریخ ۲۳ آذر ۱۳۸۲ (۱۴ دسامبر ۲۰۰۳) به
نقل از جلال طالبانی رهبر کردها، گزارش داد که صدام حسین دستگیر شده‌است. این گزارش
سپس توسط دیگر اعضای هیئت حاکمه، منابع ارتش آمریکا و تونی بلر نخست‌وزیر وقت
انگلستان تأیید شد. کمی بعد پل برمر حاکم موقت آمریکایی عراق در کنفرانسی مطبوعاتی
در بغداد خبر دستگیری وی را این چنین اعلام کرد: «خانم‌ها و آقایان، او را گرفتیم.»
او را در ساعت ۸:۳۰ به وقت محلی روز ۲۲ آذر (۱۳ دسامبر) در عملیاتی به نام سپیده‌دم
سرخ و در یک چاله در خانه‌ای در روستای الدور در نزدیکی تکریت دستگیر کرده بودند.
برمر در آن کنفرانس مطبوعاتی تصاویر ویدئویی صدام پس از دستگیری را پخش کرد.

تصویر صدام حسین را با صورتی پر از ریش و موی بلند به‌هم‌ریخته نشان دادند. کمی بعد
هویت وی با آزمایش دی‌ان‌ای (DNA) تأیید شد. وضعیت سلامت وی خوب اعلام شد و او را
«پرحرف و با همکاری بالا» توصیف کردند. برمر اعلام کرد که صدام را به زودی محاکمه
خواهد کرد ولی جزئیات محاکمهٔ وی را اعلام نکرد. اعضای هیئت حاکمهٔ موقت عراق پس از
گفتگو با وی اعلام کردند که او از گذشتهٔ خود پشیمان نیست و معتقد است که تنها یک
«حاکم سخت‌گیر» بوده‌است. بعدها این‌چنین اعلام شد که مکان اختفای وی با اعتراف یکی
از دستگیرشدگان به دست آمد.

واحدهایی که در دستگیری وی دخالت داشتند عبارت بودند از تیپ یک ارتش، رستهٔ چهارم
پیاده‌نظام و بسیاری از سربازان عملیات‌های ویژه. نام این عملیات در پروندهٔ
سربازانی که در آن شرکت داشتند ثبت شد و از طرف ارتش آمریکا به تمامی آنها جوایزی
اعطاء گردید.

در تاریخ ۲۹ اسفند ۱۳۸۳ (۲۰ مه ۲۰۰۵) روزنامه‌های سان انگلیس و نیویورک پست که توسط
روپرت مردوخ اداره می‌شوند، عکسی از صدام را در زندان در حالی که تنها یک زیرشلواری
به پا داشت، با عنوان «ستمگر با زیرشلواری» چاپ کردند. صفحهٔ سوم این روزنامه که
معمولاً اختصاص به نمایش دختران مدل نیمه‌عریان دارد، صدام حسین را در حالی که با
یک زیرشلواری سفید در حال شستن لباس است نشان می‌داد. در عنوان این صفحه نوشته شده
بود: «شخصیتی رقت‌انگیز در حال شستن شلوارش در زندان. (...) اکنون او روی یک
چهارپایهٔ کوچک پلاستیکی صورتی می‌نشیند و وظایف یک زن رخت‌شو را انجام می‌دهد.»
این عکس‌ها که گفته می‌شد «توسط منابع نظامی آمریکا، برای تخریب روحیهٔ شورشیان
عراقی تهیه شده بودند» مجوز رسمی انتشار نداشتند. ترنت دافی مشاور مطبوعاتی بوش
اعلام کرد که این عکس‌ها تخلف آشکار از رهنمودهای وزارت دفاع و به احتمال قوی
معاهدهٔ ژنو برای رفتار با انسان‌های دربند هستند. ارتش آمریکا اعلام کرد به شدت به
دنبال عوامل انتشار عکس‌های صدام خواهد بود. وی در زمان حضور در زندان می‌توانست
پینگ پنگ بازی کند یا از تردمیل استفاده کند. همچنین وی می‌توانست هر نوع سیگاری را
که تمایل دارد مصرف کند.[۳]

اولین استماع دادرسی پروندهٔ صدام در تاریخ ۱۰ تیر ۱۳۸۳ در دادگاه ویژهٔ رسیدگی به
جرائم سران عراق انجام شد. کمی بعد تصاویر این دادرسی روی شبکه‌های تلویزیونی عربی
و غربی پخش شد. این اولین تصویر وی پس از دستگیری در آذر ماه (دسامبر) قبل توسط
نیروهای آمریکایی بود.

رهبر مخلوع ۶۷ سالهٔ عراقی در طول ۲۶ دقیقه دادرسی، اعتماد به نفس و شهامت بالایی
از خود نشان داد. صدام، قانونی بودن دادگاه را مورد سؤال قرار داد. او دادگاه را
«بازیچهٔ بوش برای رای آوردن در انتخابات آمریکا» خواند. صدام تمامی اتهامات وارده
را به شدت رد کرد و گفت: «همهٔ این‌ها نمایش است. مجرم اصلی بوش است.» هنگامی که
قاضی از او خواست تا خود را معرفی کند او پاسخ داد: «من صدام حسین عبدالمجید،
رئیس‌جمهور عراق هستم. من هنوز هم رئیس‌جمهور عراق هستم و اشغالگران نمی‌توانند آن
را انکار کنند.»

با اینکه در روز استماع دادرسی در روز ۱۰ تیر (۱ ژوئیه) هیچ وکیل مدافعی در دادگاه
وجود نداشت، ولی ساجده طلفاح همسر اول صدام، یک گروه ۲۰ نفرهٔ چندملیتی به ریاست
محمد رشدان (اردنی) و متشکل از عایشه قذافی (لیبیایی)، کورتیس دوبلر (آمریکایی)،
امانوئل لودوت (فرانسوی)، مارک هنزلین (سوییسی)، جیووانی دی استفانو (ایتالیایی) و
چند تن دیگر را برای دفاع از صدام استخدام کرده بود. هنگامی که دادرسی به پایان
رسید، رهبر مخلوع عراق حاضر به امضای برگهٔ تأیید تفهیم اتهامات خود نشد. این طور
گفته می‌شود که صدام طی دیداری با دونالد رامسفلد در سال ۱۳۸۴ (۲۰۰۵) پیشنهاد آزادی
خویش مشروط بر اعلام آتش‌بس با نیروهای ائتلاف را رد کرده‌است.

دادگاه ویژه در تاریخ ۲۷ تیر ۱۳۸۴ صدام را متهم به قتل‌عام اهالی روستای دجیل به
بهانهٔ همکاری آنها در ترور وی در سال ۱۳۶۱ کرد. خانوادهٔ صدام در تاریخ ۱۷ مرداد
۱۳۸۴ اعلام کردند که تیم وکلای صدام را منحل کرده و تنها عضو عراقی این گروه به نام
خلیل الدلیمی به عنوان مشاور حقوقی به کار خود ادامه خواهد داد.

صدام حسین در تاریخ ۹ دی ۱۳۸۵ (۳۰ دسامبر ۲۰۰۶) و در ساعت ۶:۰۷ به وقت محلی به دار
آویخته شد. مراسم اعدام وی در اردوگاه عدالت که منطقه‌ای محافظت‌شده در شمال بغداد
است و زمانی توسط خود صدام برای شکنجه و اعدام شهروندان عراقی استفاده می‌شد اجرا
شد. در هنگام اعدام او مقتدی صدر و محمد باقر صدر حضور داشتند و موفق الربیعی رئیس
سازمان امنیت دولت جدید، اجرای اعدام را به عهده داشت. آنها برای او آرزوی واصل شدن
به جهنم کردند. صدام خونسرد و متبسم بود و شروع به خواندن اشهد کرد. بار دوم و قبل
اتمام آن اهرم کشیده شد و او که پاهایش نیز بسته بود شروع به تقلا کرد ولی زیاد طول
نکشید. جنازه او با هلیکوپتر به دفتر نوری مالکی منتقل شد.[۱۰]

خونسردی (و تبسم احتمالی) وی در زمان اعدام ناشی از تزریق آرامبخش قوی دانسته
می‌شود. در گزارشی که از تلویزیون العراقیه و سایتها پخش شد از قول یک ژنرال
آمریکایی نقل شده که: صدام در آخرین ساعات عمر خود التماس می‌کرد که به او اجازه
گفتگو با یک مقام آمریکایی داده شود تا طرح‌های خود را برای کشور عراق ارائه دهد.
این ژنرال آمریکایی در تشریح آخرین ساعات عمر صدام گفت: صدام در نیمه شب قبل از
اعدام دچار لرزش شدیدی شد به طوری که نمی‌توانست برخودش مسلط شود. یک پزشک نظامی
برای معاینه وی حاضر شد و به صدام داروی آرامش بخش تزریق کرد و به این ترتیب وی کمی
آرام شد.[۱۱][۱۲]

با وجود گفته‌های ضد و نقیض مسئولان عراقی در مورد جایگاه و شیوهٔ خاکسپاری صدام،
سرانجام جنازه او را برای تدفین در روستای محل تولدش به نام العوجة در تکریت به
سران عشیرهٔ بوناصر تحویل دادند. جسد صدام حسین نزدیک محل دفن پسرانش قصی و عدی به
خاک سپرده شد.

او در بازجویی‌های پیش از اعدامش دربارهٔ حملات شیمیایی به ایران و کردها گفت:
«کشتار کردها و ایرانیان با سلاح‌های شیمیایی یک ضرورت بود که شخصاً دستور آن را
صادر کردم.»[۱۳]

در مارس ۲۰۱۵ مقبره او در جریان درگیری نیروهای دولت عراق در جنگ با داعش در تکریت
تخریب شد.[۱۴]



https://fa.wikipedia.org/wiki/%D8%A7%D9%88%DA%A9%D8%B1%D8%A7%DB%8C%D9%86

مختصات: ۵۰°۲۷′ شمالی ۳۰°۳۰′ شرقی﻿ / ﻿۵۰.۴۵۰° شمالی ۳۰.۵۰۰° شرقی﻿ / 50.450;
30.500

اوکراین ( آوا راهنما·اطلاعات به اوکراینی: Україна، به روسی: Украина) از کشورهای
اروپای شرقی است. این کشور از شرق با روسیه؛ در شمال با بلاروس؛ از غرب با لهستان،
اسلوواکی و مجارستان؛ از جنوب غربی با رومانی و مولداوی هم‌مرز است و در جنوب آن
دریای سیاه و دریای آزوف قرار دارد و پایتخت آن شهر کی‌اف و زبان رسمی آن زبان
اوکراینی می‌باشد.

نوع حکومت اوکراین جمهوری بوده که از ۲۴ استان تشکیل شده‌است و دارای یک بخش
خودمختار (کریمه) نیز می‌باشد. پس از فروپاشی شوروی، اوکراین بعد از روسیه دارای
بزرگترین ارتش در اروپا است. زبان اوکراینی زبان رسمی این کشور است و زبان روسی نیز
کاربرد گسترده‌ای دارد. دین رسمی این کشور مسیحیت می‌باشد.

سکونت انسان در اوکراین به سال‌ها قبل از میلاد مسیح باز می‌گردد، زمانی که در
دوران نوسنگی فرهنگ کوکوتنی-تریپلی در منطقهٔ وسیعی گسترش یافت که بخش‌هایی از
اوکراین امروزی شامل تریپیلیا و تمام منطقه دنیپر و دنیستر را در بر می‌گرفت. در
عصر آهن، این سرزمین محل سکونت کیمریها، سکاها و سرمتیها بود.[۱] و بین ۷۰۰ تا ۲۰۰
قبل از میلاد نیز بخشی از سرزمین سکاها به حساب می‌آمد.

بعدها، مستعمرات یونان باستان، روم باستان و امپراطوری روم شرقی، مانند تایراس،
اولبیا و هرموناسا در اوایل قرن ششم قبل از میلاد در کنار دریای سیاه تأسیس شدند و
در اواسط قرن ۶ بعد از میلاد رونق خوبی پیدا کردند.

۲۳ اوت ۱۹۹۱ اوکراین استقلال خود را اعلام کرد. ایران ۲۵ دسامبر ۱۹۹۱ به عنوان
اولین کشور استقلال اوکراین را به رسمیت شناخت.

پس از فروپاشی شوروی، اقتصاد آن کشور به سمت مالکیت خصوصی و بازار آزاد حرکت کرد.
این روند انتقالی برای خانوارهای اوکراینی که اغلب فقیر بودند و هیچگاه فعالیت
اقتصادی خصوصی را تجربه نکرده بودند بسیار سخت بود.

برعکس جمعیت کشور که در آن زمان در اوج بود، اقتصاد اوکراین دوران فلاکت را سپری
می‌کرد. پس از فروپاشی شوروی، رشد اقتصادی اوکراین تا یک دهه به صورت پیاپی منفی
بود. فقر روز بروز گسترده‌تر می‌شد، تورم سرسام آور اعتماد به پول ملی را از بین
برده بود و حتی گاهی معاملات به شکل پایاپای انجام می‌شد. برای مثال در سال ۱۹۹۳
قیمت‌ها بیش از ۱۰۰ برابر شدند. یک همبرگر که در آغاز سال ۱ کوپن (واحد پول پیشین
اوکراین) قیمت داشت در پایان همان سال ۱۰۱ کوپن شده بود. سال بعد یعنی سال ۱۹۹۴ رشد
اقتصادی این کشور منفی ۲۲٪ سقوط کرد.[۳]

سال ۱۹۹۴ برای اوکراین سال شروع تغییرات بود. در این سال و در اوج ناکامی و فلاکت
اقتصادی مردم آن کشور به پای صندوق رای رفتند و لئونید کوچما را به عنوان دومین
رئیس جمهور کشور مستقل اوکراین برگزیدند. او به زبان اوکراینی صحبت نمی‌کرد و با
اکثریت قاطع آرای مردم نیمه شرقی اوکراین که عموماً روس تبار هستند انتخاب شد ولی
مجموعه اقدامات او باعث شد که پنج سال بعد در نیمه غربی اوکراین هم اکثریت بالایی
بدست آورد و دو دوره به ریاست جمهوری انتخاب شود. او اقدامات بسیار مؤثری در صحنه
سیاست و اقتصاد اوکراین شروع کرد که به طور خلاصه عبارتند از:

همچنین در یک دورخیز سیاسی، کوچما در خواست رسمی برای عضویت در اتحادیه اروپا داد و
بیان کرد که کشورش تا سال ۲۰۰۷ می‌تواند به استانداردهای لازم برای عضویت در
اتحادیه اروپا برسد. چیزی که نه تنها تا کنون محقق نشده بلکه منشاء اختلافات بزرگی
هم در جامعه اوکراین شده است.[۴]

در سال ۲۰۰۴، نخست وزیر ویکتور یانوکوویچ برندهٔ انتخابات ریاست جمهوری اعلام شد.
این نتایج اعتراض مردم را به همراه داشت، مسموم شدن ویکتور یوشچنکو رقیب اصلی
یانوکوویچ در جریان مبارزات انتخاباتی هم، بر آتش شک و کینه طرفدارانش دمید و موجی
از اعتراض و نا فرمانی مدنی کشور را فرا گرفت. در نهایت پس از حدود سه ماه اعتراض،
دادگاه عالی اوکراین انتخابات را باطل کرد و انتخابات مجدد زیر نظر موشکافانه
ناظران داخلی و بین‌المللی برگزار شد. این بار یوشچنکو با اکثریت شکننده ۵۲٪ رئیس
جمهور اوکراین شد. این اعتراضات که با استفاده از نمادهای نارنجی رنگ همراه بود به
انقلاب نارنجی اوکراین معروف شد.

یانوکوویچ نیز کاخ ریاست جمهوری را زیر نگاه سنگین دوربین‌های رسانه‌ها ترک کرد و
رفت تا اپوزیسیون را شکل دهد. او پنج سال بعد دوباره در انتخابات شرکت کرد و این
بار پیروز شد. اما انقلاب نارنجی شوک سنگینی بر اقتصاد کشور وارد کرد. اقتصادی که
سال قبل از انقلاب نارنجی ۱۲٫۵٪ رشد کرده بود در سال بعد تنها ۲٫۵٪ رشد داشت.[۴]

در ۲۲ فوریه ۲۰۱۴ در پی اعتراضات خیابانی علیه دولت و وخیم شدن اوضاع داخلی اوکراین
با رای پارلمان اوکراین ویکتور یانکویچ از سمت رئیس جمهوری برکنار شد و یولیا
تیموشنکو نخست وزیر سابق که در روز ۱۹ مهر ۱۳۹۰ برابر با ۱۱ اکتبر ۲۰۱۱ محکوم به
زندان شده بود پس از تسخیر کاخ ریاست جمهوری توسط مخالفان و رای پارلمان این کشور
مبنی بر بازگشت به قانون اساسی سال ۲۰۰۴؛ که این طرح با ۳۲۵ رای موافق به تصویب
رسید و راه برای آزادی تیموشنکو هموار شد. همچنین پارلمان اوکراین به آزادی
تیموشنکو از زندان نیز رای مثبت داد و در ساعاتی بعد در ۲۲ فوریه یولیا تیموشنکو از
زندان آزاد شد. پس از برکناری یاناکویچ وی به روسیه گریخت و الکساندر تورچینف به
عنوان رئیس جمهور موقت برگزیده شد. در پی این حوادث شبه جزیره کریمه توسط نیروهای
روسی تحت عنوان محافظت از روس تبارهای این ایالت خودمختار اشغال شد. چند روز بعد از
این اتفاقات، مردم شبه جزیره کریمه در برگزاری همه پرسی سراسری، موافقت ۹۶ درصدی
خود را با پیوستن به کشور روسیه اعلام کردند و این شبه جزیره رسماً جزئی از خاک
روسیه شد.

یانوکوویچ در یک نطق تلویزیونی با اشاره به پیش نویس توافقنامه پیوستن اوکراین به
اتحادیه اروپا از مردمش دعوت کرد که متن پیش نویس را بخوانند. او گرچه مخالف قطعی
پیوستن اوکراین به اتحادیه نیست اما می‌گوید این پیش نویس الحاق، اوکراین را فقط یک
بازار مصرف برای محصولات اروپایی در ازای نیروی کار ارزان و غیر متخصص می‌خواهد و
نه یک شریک تجاری واقعی برای اروپا. اما از طرف مقابل نیمه غربی اوکراین چشم به
توان اقتصادی اروپا بسته است. آنها به همسایگان فقیر خود می‌نگرند که درست مانند
اوکراین بخشی از اتحاد جمهوری‌های شوروی بودند اما حالا اتباع آنها آزادانه در هر
جای اتحادیه اروپا سفر، اقامت و کار می‌کنند.[۴]

افزایش تلاش‌های دیپلماتیک اخیر در اروپا برای حل بحران و افزایش تماس‌ها و دیدارها
میان مقام‌های روسیه و اوکراین نشانگر آن است که هر دو طرف پیروزی واقعی و کاملی
برای خود در این بحران متصور نیستند و بیش از همه یافتن راه‌حل سیاسی که مبتنی بر
خواست‌های متعادل شده طرفین باشد مد نظر است. گزینه کرملین برای تحقق این امر ایجاد
یک حکومت فدرال در این کشور است. زیرا در یک اوکراین فدرال دولت مرکزی نسبتاً ضعیف
در جهت‌گیری‌های خارجی‌اش به نظر موافق مناطق فدرال (از جمله مردم نواحی شرق کشور)
وابسته است و روسیه را راضی کند که پیوند تنگاتنگ میان کیف و غرب (به خصوص از دید
نظامی) عملی نشود.

این راه‌حل شاید اوکراین را در پیوندهای مستقیم سیاسی و اقتصادی با غرب قرار دهد،
اما در عین حال باید به پیوندهای تاریخی، فرهنگی و اقتصادی شرق اوکراین با روسیه هم
توجه کند و به لحاظ نظامی، مانند آنچه برای فنلاند پس از جنگ جهانی دوم ترسیم شد،
موقعیتی خنثی و حائل را برای اوکراین رقم بزند.[۵]

اما روسیه به هیچ‌یک از این راه حل‌ها توجهی نکرده و بدون در نظر گرفتن عواقب بعدی،
به افزایش درگیری‌ها در شرق اوکراین دامن می‌زند. از زمان شروع درگیری‌ها در آوریل
۲۰۱۴ تا ماه آگوست، بین ۳۰۰۰ تا ۴۰۰۰ داوطلب روس به همراه جدایی طلبان شرق اوکراین
می‌جنگند. یکی از روش‌های دیگر روسیه در جهت همسو کردن مردم، استفاده از حافظه
تاریخی آنها و دادن لقب‌هایی چون فاشیست و نازی به مبارزه با مخالفانش از جمله
رهبران امروز اوکراین است.[۶]

همچنین تا آغاز ماه سپتامبر، این جنگ شاهد یک میلیون آواره، ۲۶۰ هزار بی خانمان و
مرگ ۲۶۰۰ نفر شد[۷] و با ادامه یافتن این وضعیت در ۲۳ دسامبر ۲۰۱۴ پارلمان اوکراین
رای به پیوستن این کشور به ناتو داد.[۸]

نظام سیاسی اوکراین، جمهوری ترکیب شده نیمه پارلمانی، نیمه ریاست جمهوری است که در
آن قوه مقننه، قوه مجریه و قوه قضاییه مستقل می‌باشند و رئیس جمهور در یک انتخابات
عمومی برای ۵ سال به عنوان رئیس دولت انتخاب می‌شود.[۹] در دور دوم انتخابات سال
۲۰۱۰، ویکتور یانکویچ با پیشی گرفتن از رقیب خود، یولیا تیموشنکو ریاست جمهوری
اوکراین شده و میکولا آزارف به عنوان نخست وزیر انتخاب شد.

پس از فروپاشی اتحاد جماهیر شوروی، اوکراین صاحب ۷۸۰٫۰۰۰ سرباز در خاک خود و سومین
زرادخانه تسلیحات هسته‌ای در جهان شد. در ماه می۱۹۹۲ در حالی که اوکراین با تحویل
تسلیحات هسته‌ای خود به روسیه برای دفن موافقت کرده بود، پیمان کاهش سلاح‌ها را
امضا نمود تا به عنوان یک کشور بدون سلاح اتمی به عضویت در پیمان‌نامه منع گسترش
سلاح‌های هسته‌ای در آید. در دوران کوچما، اوکراین این پیمان را در سال ۱۹۹۴ به
تصویب رساند و در سال ۱۹۹۶ به یک کشور فاقد سلاح اتمی تبدیل شد. اوکراین تاکنون
کشوری بدون تسلیحات اتمی شناخته شده است.[۱۰]

اوکراین پس از روسیه پهناورترین کشور اروپاست. با ذخیره وسوسه انگیزی از معادن فلزی
ارزشمند. نیمی از آهن و فولاد کل شوروی از اوکراین بدست می‌آمد. چهل درصد از کل سنگ
منگنز دنیا در دوران شوروی از اوکراین صادر می‌شد. به این فهرست، منابع ذغال سنگ،
جیوه، تیتانیوم و نیکل را هم باید فزود. اوکراین یکی از مهمترین کشورهای معدنی
دنیاست که هم از نظر تنوع و هم حجم ذخایر در دنیا کم‌نظیر است. گفته می‌شود ۸۰۰۰
معدن از ۹۰ کانی ارزشمند در سراسر خاک اوکراین وجود دارد.

بر خلاف بیشتر کشورهای معدنی که کشاورزی خوبی ندارند اوکراین صاحب نوع بسیار
حاصلخیزی از خاک هم هست. این خاک که بنام خاک سیاه (یا سرزمین سیاه) معروف است
حاصلخیزترین خاک کره زمین است و در روسیه و کانادا نیز یافت می‌شود. اوکراین صاحب
یک چهارم از خاک سیاه کره زمین است. این خاک استثنایی و حاصلخیز، یکی از سرمایه‌های
ملی اوکراین است. کشاورزی در این خاک بدون کود انجام می‌شود. کشاورزان می‌گویند
سربازان نازی در جنگ جهانی دوم این خاک را با خود به آلمان می‌بردند.

موقعیت ژئوپولتیک اوکراین هم برای غرب، بی نظیر است. مرزهای اوکراین تنها ۶۰۰
کیلومتر تا مسکو فاصله دارند. در زمان جنگ سرد رسیدن پای غرب به این فاصله از قلب
بلوک شرق رؤیا بود. اوکراین یکی از سرنوشت سازترین حلقه‌های غرب در زنجیره مهار
روسیه است.

علاوه بر همه این امتیازات بالقوه، اوکراین گلوگاه انرژی اروپا هم هست. ۲۵ کشور
اروپایی، وارد کننده گاز از روسیه هستند و همه خط لوله‌ها به جز یکی از خاک اوکراین
می‌گذرند. این یعنی اوکراین گلوگاه درآمد گازی روسیه نیز هست. در روز اول ژانویه
سال ۲۰۰۶، روسیه شیر خطوط صادرات گاز از خاک اوکراین را در پی اختلاف بر سر حق
ترانزیت، بست. البته روسیه و اوکراین پس از چهار روز به تفاهم اولیه رسیدند. اما
اصل اختلاف پابرجا ماند. سه سال بعد در ژانویه ۲۰۰۹، بار دیگر شیر گاز بسته شد و
قربانی این اختلاف هم صنایع اروپایی بودند. اروپا هنوز سرمای شبهای بدون گاز، به
خاطر بسته شدن این گلوگاه را به خوبی به یاد دارد. در آن سال ۱۸ کشور اروپایی افت
فشار یا قطع کامل جریان گاز را گزارش کردند.

در حال حاضر اتحادیه اروپا تقریباً ۱۸٫۷ تریلیون فوت مکعب گاز در سال مصرف می‌کند
که ۱۶٪ آن از خاک اوکراین ترانزیت می‌شود. پس عجیب نیست که این کشور فقیر (از نظر
مالی) تا این اندازه مهم است و همین اهمیت است که جامعه اوکراین را دچار دودستگی
کرده.[۴]

کشور اوکراین به ۲۴ اوبلاست (استان) و استان‌های اوکراین به نوبه خود به ۴۹۰ رایون
(بخش) تقسیم شده‌اند. اوکراین دارای یک منطقه خودمختار به نام کریمه می‌باشد و شهر
سواستوپول به لحاظ موقعیت نظامی خاص از وضعیت قانونی ویژه‌ای برخوردار است. روز
جمعه، ۱ فروردین ۱۳۹۳ (۲۱ مارس ۲۰۱۴)، ولادیمیر پوتین، رئیس جمهور وقت روسیه،
مصوبهٔ پارلمان روسیه در مورد الحاق شبه جزیرهٔ کریمه به خاک این کشور را امضا کرد
و به این ترتیب، این مصوبه از نظر قوانین روسیه رسمیت یافت.

اوکراین با ۶۰۳٫۵۵۰ کیلومتر مربع مساحت و ۲٬۷۸۲ کیلومتر خط ساحلی چهل و چهارمین
کشور بزرگ جهان و پس از روسیه دومین کشور وسیع در اروپا است.[۱۱]

این کشور از زمین‌های مسطح و دشت‌های حاصلخیز (یا استپ) تشکیل شده‌است که از میان
آن‌ها رودخانه‌هایی چون دنیپر، سورسکی دونتس، دنیستر و بوگ جنوبی می‌گذرند و به
دریای سیاه و دریای کوچک آزوف منتهی می‌شوند. در جنوب غربی اوکراین دلتای رود دانوب
در مرز این کشور با رومانی قرار گرفته‌است. تنها کوه‌های این کشور بخشی از رشته
کوه‌های کارپات می‌باشد که بلندترین نقطه آن در اوکراین، کوه هورلا است که ۲٬۰۶۱
متر ارتفاع دارد و در شبه جزیره کریمه نیز رشته کوه‌های کریمه تا ساحل جنوبی کریمه
امتداد دارد.[۱۲]

اوکراین دارای آب و هوای معتدل قاره‌ای است، هرچند در سواحل جنوبی کریمه شرایط آب و
هوایی مدیترانه‌ای وجود دارد. بارش باران در نقاط مختلف اوکراین متفاوت است، بطوری
که بیشترین میزان بارش در شمال و غرب این کشور صورت می‌گیرد و کمترین میزان بارش در
شرق و جنوب شرقی است، بطور مثال بارش سالیانه در منطقه غربی حدود ۱٬۲۰۰ میلی‌متر
است، در حالی که بارش سالانه در کریمه ۴۰۰ میلی‌متر می‌باشد.[۱۳]

در زمان شوروی، اقتصاد اوکراین دومین اقتصاد بزرگ اتحاد جماهیر شوروی بود و یک بخش
صنعتی و کشاورزی مهم به حساب می‌آمد.[۱۱] پس از فروپاشی شوروی، نظام اقتصاد با
برنامه این کشور به سمت یک اقتصاد بازاری تغییر کرد که روند این انتقال برای اکثریت
جامعه که دچار فقر بودند، بسیار دشوار بود.[۱۴] پس از فروپاشی شوروی اقتصاد اوکراین
به شدت محدود شده و زندگی روزانه برای یک فرد معمولی که در اوکراین زندگی می‌کرد
بسیار دشوار بود. تعداد قابل توجهی از روستاییان بوسیلهٔ غذایی که خودشان می‌کاشتند
زندگی می‌کردند، برخی نیز دو یا چند شغل داشتند و از طریق مبادله کالا با کالا،
مایحتاج اولیه‌شان را تهیه می‌کردند.[۱۵]

طبق قانونی اساسی اوکراین، تمام شهروندان اوکراینی از تحصیل رایگان برخوردار هستند.

جمعیت این کشور بالغ بر ۴۶٬۱۷۹٬۲۲۶ نفر می‌باشد با توجه به آن که بیشتر نواحی صنعتی
در شرق و جنوب شرقی اوکراین واقع شده‌اند، تراکم جمعیت در این نواحی بیشتر است،
همچنین ۶۷٫۲٪ از جمعیت اوکراین نیز در مناطق شهری زندگی می‌کنند.[۱۶]

طبق سرشماری سال ۲۰۰۱ اوکراین، ۷۷٫۸٪ از جمعیت اوکراین را نژاد اوکراینی و مابقی را
نژادهای روسی (۱۷٫۳٪)، بلاروسی (۰٫۶٪)، مولداوی، تاتارهای کریمه (۰٫۵٪)، بلغارها
(۰٫۴٪)، مجارستانی (۰٫۳٪)، رومانیایی (۰٫۳٪)، لهستانی (۰٫۳٪)، یهودیان (۰٫۲٪)،
ارامنه (۰٫۲٪)، یونانی‌ها (۰٫۲٪) و تاتارها (۰٫۲٪) تشکیل می‌دهند.

تا سال ۹۸۸ میلادی ساکنین اوکراین فعلی نیز به مانند بسیاری از مردم اروپا بت‌پرست
بودند ولی با پذیرش آئین مسیحیت از سوی پرنس ولادیمیر این کشور نیز مسیحی شد. در
سال ۱۰۵۴ به دنبال تکفیر متقابل پاپ روم و پاتریارک بیزانس، مذهب ارتدوکس توسط
پاتریارک بیزانس به وجود آمد و کشورهای زیادی از جمله اوکراین ارتدوکس گردیدند و به
همین دلیل بیشتر مردم اوکراین تابع کلیسای ارتدوکس بوده و اقلیتی تابع کلیسای
کاتولیک می‌باشند که بیشتر ساکن نواحی غرب اوکراین هستند. علاوه بر ارتدوکسها و
کاتولیک‌ها، پیروان مذهب پروتستان و برخی فرق مسیحی دیگر نیز در اوکراین وجود
دارند. یهودیان هم دارای کنیسه‌های مختلف هستند (در کیف ۲ کنیسه) که مراسم مذهبی
خود را انجام می‌دهند.

از زمان فروپاشی اتحاد شوروی، هیچ‌یک از دولتهای حاکم بر اوکراین قوانین لازم برای
حمایت و دفاع از زبان، مذهب و سایر حقوق اقلیت‌های ساکن این کشور را تصویب
نکرده‌اند. از آغاز درگیری‌ها در شرق اوکراین، احساسات ضد یهودی در شرق این کشور
بالا گرفته است. گفته می‌شود این نگرش با پخش اعلامیه‌هایی از طرف جمهوری مردمی
دونتسک (وابسته به دولت روسیه) دامن زده می‌شود.[۱۷]

موسیقی در اوکراین با تاریخی طولانی و تأثیرگذار، بخش عمده‌ای از فرهنگ این کشور را
تشکیل می‌دهد. از موسیقی بومی سنتی تا موسیقی کلاسیک و مدرن راک، اوکراین لیست
بلندی از موسیقی‌دان‌های برجسته‌ای چون چایکوفسکی و اوکآن الزی را در سطح
بین‌المللی شناسانده‌است.

در رتبه بندی سازمان جهانی گردشگری، اوکراین از نظر تعداد گردشگران جایگاه هشتم را
به خود اختصاص داده‌است.[۱۸] همچنین عجایب هفت‌گانه اوکراین از اصلی‌ترین جاذبه‌های
گردشگری این کشور می‌باشند که از هفت بنای تاریخی و فرهنگی تشکیل شده‌است و شهرهای
مهم توریستی آن کریمه، کی یف و خارکف می‌باشد.



https://fa.wikipedia.org/wiki/%D8%A8%D9%87%D9%85%D9%86_%D9%82%D8%A8%D8%A7%D8%AF%DB%8C

بهمن قبادی (زاده ۱۳۴۸ بانه[۱]) کارگردان، فیلم‌نامه‌نویس، تهیه‌کننده و عکاس
ایرانی است.

او در سال ۱۳۴۸ در بانه در استان کردستان به دنیا آمد. تحصیلات متوسطه‌اش را در
سنندج به پایان برد، دوران سربازی خود را در همدان گذراند و طی این مدت در انجمن
سینمای جوان همدان چند فیلم کوتاه ساخت. سپس سال ۱۳۷۱ برای ادامه تحصیل در دانشگاه،
به تهران رفت و در رشته سینما در دانشکده صدا و سیما مشغول به تحصیل شد، ولی
دانشگاه را رها کرد و به انجام نرساند. او معتقد است هر آنچه در سینما دارد حاصل
تجربیاتی است که با ساختن فیلم‌های کوتاهش به دست آورده. قبادی در سال‌های پایانی
دهه ۶۰ به عکاسی هنری و صنعتی روی آورد. تأثیر عکاسی در نگاه او به جهان تصویر گرش
انکار ناپذیر است. پس از آن، با ساخت فیلم‌های هشت میلی‌متری به فیلم‌سازی روی
آورد. حاصل آن دوران، تعدادی فیلم داستانی و مستند هشت میلی‌متری است. فیلم‌های
کوتاه قبادی از نیمه دهه ۱۳۷۰ مورد توجه قرار گرفتند و توانستند جوایز داخلی و
خارجی متعددی را نصیب قبادی کنند. با فیلم زندگی در مه، مسیر تازه‌ای در کارنامه او
گشوده شد. این فیلم جوایز متعدد بین‌المللی را به دست آورده و عنوان «پر افتخارترین
مستند تاریخ ایران» را نیز به خود اختصاص داده‌است. وی با ساخت فیلم بلند زمانی
برای مستی اسب‌ها به جرگه فیلم‌سازان حرفه‌ای پیوست. این فیلم، نخستین فیلم مستند
کردی زبان تاریخ سینمای ایران است. آوازهای سرزمین مادری‌ام دومین فیلم بلند اوست.
فیلمی با زبان و ساختاری یکدست که امکانات بصری را نیز به تصویر می‌کشد. لاک‌پشت‌ها
هم پرواز می‌کنند سومین فیلم قبادی‌ست که به نحوی مهم‌ترین اثر او نیز هست. فیلمی
که بیش از هر اثر دیگری توانست مرزهای سرزمین کردستان را بر روی جهان بگشاید. بهمن
قبادی در انجمن سینمای جوانان سنندج به عنوان عکاس فعالیت دارد. قبادی برنده جایزه
خرس شیشه‌ای و جایزه فیلم صلح جشنواره فیلم برلین در سال ۲۰۰۵ شد و در جشنواره فیلم
کن نیز برنده جایزه دوربین طلایی در سال ۲۰۰۰، برنده جایزه فیبرشی در سال ۲۰۰۰،
برنده جایزه فرانسوا در سال ۲۰۰۲ و برنده جایزه فرانسوا شاله و جایزه ویژه هیئت
داوران جشنواره فیلم کن در سال ۲۰۰۹ شد. وی همچنین تهیه کنندگی فیلم مردان را هم در
کارنامه خود دارد.

بهمن قبادی خواهان دموکراسی برای ایران است و از جنبش سبز حمایت می‌کند.[۲] وی
هم‌چنین خواهان یکپارچگی همه ایرانیان از جمله کردها برای دستیابی به یک حکومت
مردمی در ایران است. وی در سخنرانی خود در شصت‌ودومین جشنواره فیلم لوکارنو گفت:
«به عنوان یک کرد ایرانی حاضر نیستم حتی یک وجب از خاک کشورم جدا شود.»[۲] بهمن
قبادی در روز یکم اردیبهشت ۱۳۸۸ با نوشتن نامه‌ای سرگشاده به مقامات دولتی ایران،
اعلام کرد که رکسانا صابری -خبرنگار ایرانی آمریکایی- «نامزد، دوست و همراه» اوست و
از آنان خواست که وی را رها کنند.[۳]



https://fa.wikipedia.org/wiki/%D9%85%D8%A7%D9%84%D8%B2%DB%8C

مختصات: ۳°۰۸′ شمالی ۱۰۱°۴۲′ شرقی﻿ / ﻿۳.۱۳۳° شمالی ۱۰۱.۷۰۰° شرقی﻿ / 3.133;
101.700

مالزی کشوری در جنوب شرقی آسیا و پایتخت آن کوالا لامپور است. سازمان‌های دولتی و
وزارت‌خانه‌های این کشور در شهر جدید پوتراجایا (پایتخت اداری) این کشور واقع است.
مالزی عضو سازمان ملل متحد و اتحادیه کشورهای همسود است. این فدراسیون شامل سیزده
ایالت در جنوب شرقی آسیا است. نام «مالزی» زمانی انتخاب شد که فدراسیون مالایا؛
سنگاپور، صباح و ساراواک یک اتحادیه متشکل از ۱۴ ایالت را تشکیل دادند. در سال ۱۹۶۵
سنگاپور از مالزی جدا شد و به کشوری مستقل تبدیل گردید.

مالزی دربردارنده دو ناحیه جغرافیائی است و دریای جنوبی چین آن‌ها را از هم جدا
می‌کند: شبه جزیره مالزی یا مالزی غربی که بر روی شبه جزیره مالایی قرار دارد و از
شمال با تایلند مرز خشکی دارد و از طریق جاده شوسه جوهور از جنوب با سنگاپور پیوند
دارد. این کشور دربردارنده شاه نشینهای جوهور، کداح، پاهنگ، نگری سمبیلان، کلانتان،
پراک، سلانگور، پرلیس و ترنگانا بوده و دو ایالت آن را فرمانداران ملاکا و پنانگ و
دو منطقه فدرال پوتراجایا و کوآلالامپور سرپرستی می‌کنند. بورنئوی مالزی یا مالزی
شرقی که بخش شمالی جزیره بورنئو را دربردارد باآنکه هم‌مرز اندونزی است، زیر
سرپرستی حکومت شاه نشین برونئی قرار دارد. مالزی شرقی دربردارنده ایالات صباح و
ساراواک و حوزه فدرال لابوآن است. اگرچه از دیدگاه سیاسی این بخش را مالاییها
سرپرستی می‌کنند، اما جمعیت جدید مالزیایی با وجود اقلیتهای چینی و هندی یکدست
نیست. سیاست‌های مالزی برای بیان ماهیت ادعاشده مشاوره‌ای آن گفته شده‌است و سه حزب
اصلی تشکیل دهنده ناسیونال باریسان، هریک وابستگی خود را به یکی از گروه‌های نژادی
کاسته‌است. تنها تنش مهم دیده شده در این کشور، از زمان استقلال آن تا کنون،
شورشهای نژادی ۱۳می در آستانه مبارزه انتخاباتی و بر سر درگیری‌های نژادی بوده‌است.
با این همه، مالزی الگویی از هماهنگی نژادی شمرده می‌شود.

شبه جزیره مالایی مدت زیادی است که از یک جایگاه مهم (مرکزی) در مسیرهای تجاری بین
چین و خاورمیانه برخوردار بوده‌است که نشان دهنده نقشه اولیه آن عنوانی آن به صورت
"شبه جزیره طلائی"، تنگه‌های مالاکا به عنوان "خلیج ساباریکوس" ترجمه شده‌است.

بر اساس قانون اساسی مالزی، پادشاه، از میان ۹ سلطان ایالت‌های مختلف مالزی از ۱۳
ایالت، بطور دوره‌ای و برای مدت ۵ سال انتخاب می‌شود. در چهار ایالت دیگر که سلطان
ندارند بالاترین مقام رسمی، فرمانداران انتصابی هستند که آنها نیز با ترتیب خاصی
انتخاب شده و مقام تشریفاتی و اختیارات رسمی سلاطین را دارا می‌باشند.[۲]

پادشاه در مقام فرماندهی کل نیروهای مسلح کشور دارای اختیاراتی رسمی بوده و بعنوان
بالاترین مقام کشور، تنفیذ نخست وزیر (پس از انتخاب شدن وی از طریق پارلمان) و
توشیح پیشنهاد انحلال مجلس یا عدم قبول آن را بر عهده دارد.[۳] انتصاب قضات دادگاه
فدرال و دادگاه‌های عالی از جمله معدود وظایف پادشاه است. تصمیمات پارلمان نیز به
سمع و نظر شاه می‌رسد ولی وی اجازه اظهار نظر ندارد. انحلال مجلس هم از معدود
اختیارات پادشاه محسوب می‌شود. قوه قانونگذاری مالزی متشکل از دو مجلس سنا و مجلس
نمایندگان است که ۴۰ نفر از ۶۹ عضو مجلس سنا را پادشاه انتخاب می‌نماید.[۴]

سازمان حکومتی در مالزی نسبتاً الگوبرداری از سازمان پارلمانی سیستم وست مینستر، یا
به عبارتی میراث حکومت استعمار بریتانیا است. اما در عمل، بیشتر قدرت در شاخه
اجرائی دولت متمرکز می‌شود تا بخش مقننه آن، و قوه قضائیه در اثر حملات مداوم دولت
در دوره ماهاتیر تضعیف شده‌است. از زمان کسب استقلال در سال ۱۹۵۷، مالزی توسط یک
ائتلاف چند نژادی تحت عنوان ناسیونال باریسان (قبلاً یک اتحاد بوده) اداره شده‌است.

مجلس مالزی شامل یک مجلس نمایندگان (Dewan Rakyat) (یعنی «خانه ملت») و یک مجلس سنا
یا (Dewan Negara) (یعنی خانه کشور) می‌باشد. مجلس ۲۱۹ عضوی نمایندگان از طریق
هیئتهای تک عضوی موکلانی انتخاب می‌شوند که اعضای آن برای حداکثر یک دوره ۵ساله
برگزیده شده‌اند. قدرت قانونگذاری بین قانونگذاران فدرال و ایالتی تقسیم می‌شود.
تمام ۷۰ سناتور آن برای مدت ۳ سال متصدی امور وکالت خود هستند؛ که ۲۶نفر از آنها از
سوی مجامع ایالتی، ۲ نفر به نمایندگی از منطقه فدرال کوآلالامپور، یعنی ۱نفر از
حوزه‌های فدرال لابوآن و پوتراجایا، و ۴۰نفر باقی نیز توسط شاه منصوب می‌گردند.
انتخابات پارلمانی مالزی دست کم یکبار در هر۵ سال برگزار می‌شود، که آخرین انتخابات
عمومی آن در مارس ۲۰۰۴ برگزار شده‌است. سن رای‌دهندگان باید از ۲۱ به بالا باشد تا
بتوانند برای اعضای مجلس نمایندگان و نیز بیشتر ایالات و نیز مجمع قضائی ایالتی رای
بدهند. رای دادن اجباری نیست.

قدرت اجرایی در اختیار کابینه مالزی (هیئت دولت) به ریاست نخست وزیر است؛ و قانون
اساسی مالزی تأکید می‌کند که نخست وزیر باید عضو مجلس پایین دستی، پارلمان مالزی
باشد که بنابر نظر حاکم عالی می‌تواند به گروه اکثریت در مجلس دستور دهد. کابینه از
میان اعضای دو مجلس انتخاب می‌گردد و مسئول اداره آن مرجع نیز می‌باشد. همچنین دولت
مالزی در تلاش است که میزبانی جام جهانی ۲۰۳۰ را کسب کند.[۵]

دولت‌های ایالتی با ریاست وزرای عالی (Menteri Besar در ایالات مالایایی یا Ketua
Menteri در ایالاتی که حاکمان موروثی ندارند) با شوراهای ایالتی (Dewan Undangan
Negeri) و با رای شاهان و فرمانداران آنها برگزیده می‌شوند.[۶]

دو بخش متمایز مالزی از طریق دریای چین جنوبی از یکدیگر جدا شده‌اند، که هردو بخش
غربی شبه جزیره مالزی و شرق مالزی، دارای منظره بسیار مشابهی از دشتهای مرتفع ساحلی
هستند که اغلب از تپه‌ها و کوهستانهای جنگلی انبوه پوشیده شده که مرتفع‌ترین آن،
کوه کینابالو به ارتفاع ۴٬۰۹۵٫۲ متر بر روی جزیره بورنئو قرار دارد. آب و هوای
محلی، استوایی بوده که مشخصه آن بادهای موسمی سالانه‌است که (در ماه‌های آوریل و
اکتبر) در جنوب غرب و (از اکتبر تا فوریه) در شمال غرب می‌وزد.

پوتراجایا، مرکز اداری جدید التاسیسی برای دولت فدرال مالزی است که تاحدی در نظر
دارد از تراکم فزاینده داخل پایتخت مالزی، کوآلالامپور بکاهد. کوآلالامپور به عنوان
مقر پارلمان و علاوه برآن مرکز بازرگانی و مالی کشور باقی می‌ماند. دیگر شهرهای
اصلی آن عبارتند از پنانگ جرج تاون، ایپوه، جوهور باهرو، کوچینگ، کوتا کینابالو،
الور ستار، کوتاباهارو و شهر مالاکا.

علاوه بر این، در این نواحی جنگل کاری صورت گرفته و در نقاط کم‌تراکم جنگلی مجدداً
درختکاری نیز انجام شده‌است. دولت مالزی برنامه‌هایی را برای غنی سازی حدود
۳۰/۳۱۲کیلومتر مربع (۵/۱۲۰ مایل مربع) از این سرزمین را تحت شرایط جنگل طبیعی با
نخل رونده کشت داده، و درختکاری‌های کائوچو به همراه آنها انجام داده‌است. همچنین
برای غنی سازی بیشتر منابع جنگلی، گونه‌های سریع رویان درختان مولد الوار را همچون
«meranti tembaga»، "merawan" و "sesenduk" در این ناحیه کاشته‌است. در عین حال،
پرورش درختان پرارزش همچون ساج و درختان دیگر را نیز برای استفاده از مغر آنها و
کاغذ ترویج نموده‌است. کائوچو به عنوان تنها تکیه گاه اقتصاد مالزی، بطور وسیعی با
روغن خرما به عنوان کالای صادراتی عمده کشاورزی مالزی جایگزین شده‌است.

قلع و نفت خام دو منبع عمده معدنی هستند که در اقتصاد مالزی از اهمیت خاصی
برخوردارند. مالزی تا زمان فروپاشی بازار قلع در دهه۱۹۸۰، به تنهایی بزرگترین
تولیدکننده قلع جهان بود. در قرون۱۹ و۲۰، قلع نقش غالبی را در اقتصاد مالزی ایفا
می‌کرد. درست در سال ۱۹۷۲ بود که نفت خام و گاز طبیعی، جای قلع را به عنوان عامل
اتکاء بخش معدن مالزی اشغال نمودند. ضمناً، مالیات برای قلع کاهش یافته‌است. نفت
خام و گاز طبیعی در حوزه‌های برون‌ساحلی صباح، ساراواک و ترنگانو، به خصوص در آن سه
ایالت، کمک فراوانی به اقتصاد مالزی نموده‌است. دیگر کانی‌های دارای اهمیت یا ویژگی
(خاص) شامل مس، طلا، بوکسیت، سنگ آهن و زغالسنگ به همراه مواد معدنی صنعتی نظیر خاک
رس، کائولن، سیلیس، آهک، باریت، فسفاتها و سنگهای ساختمانی همچون گرانیت و نیز
بلوک‌ها و قطعات مرمر هستند. مقادیر اندکی از طلا نیز تولید می‌شوند. در سال۲۰۰۴،
وزیر در امور دفتری نخست وزیر، داتوک مصطفی احمد، فاش کرد که ذخایر نفتی مالزی در
حدود ۸۴/۴ میلیارد بشکه می‌باشد در حالی که ذخایر گاز طبیعی آن ۸۹تریلیون فوت مکعب
(۲۵۰۰کیلومتر مکعب) است. این یک افزایش ٪۲/۷ بود.

شبه جزیره مالایی و آسیای جنوب شرقی، همواره مرکزی برای تجارت بوده است. اقلام
گوناگونی همچون چینی‌آلات و چاشنی‌ها، حتی پیش از آنکه سلطان‌نشین مالاکا و سنگاپور
به این شهرت برسند، فعالانه تجارت می‌شده است. در سده هفدهم، ذخایر فراوانی از قلع
در چند ایالات مالایایی کشف شد. سپس، همان‌طور که امپراتوری بریتانیا بر مالایا
چیره شدند، درختان کائوچو و خرمای روغنی برای مقاصد بازرگانی عرضه شدند. در طول این
دوران، مالایا به بزرگترین تولیدکننده عمده قلع، کائوچو و خرمای روغنی تبدیل شد.[۷]

همزمان با این که مالایا به سوی کسب استقلال خود حرکت می‌نمود، دولت به اجرای
برنامه‌های پنجساله خود پرداخت. برنامه پنجساله اول آن کشور در سال ۱۹۵۵ آغاز
گردید. با تأسیس مالزی، این برنامه‌ها بازنگری و تکرار شدند، که اولین برنامه مالزی
در سال ۱۹۶۵ آغاز شد. در دهه ۱۹۷۰، مالزی به تقلید از رویه چهار قدرت اقتصادی اصلی
آسیا پرداخت و از وابستگی به استخراج معادن و کشاورزی به اقتصادی صنعتی تغییر هویت
داد. با سرمایه‌گذاری ژاپن، در طول چند سال صنایع سنگین آن شکوفا شد، و صادرات
مالزی به موتور اولیه رشد کشور تبدیل شدند. مالزی پیوسته به رشد بیش از ۷ درصد در
تولید ناخالص ملی در کنار تورمی پایین در دهه‌های ۱۹۸۰و۱۹۹۰ دست یافت. طی همان
دوره، دولت کوشید تا با سیاست اقتصادی جدید (مالزی) (ان‌ای‌پی) پس از حادثه شورش
نژادی ۱۳ مه ۱۹۶۹ فقر را ریشه‌کن سازد.[۷]

مالزی جاده‌های بزرگی دارد که تمامی شهرها و نقاط اصلی را در ساحل غربی شبه جزیره
مالزی به همپیوند می‌دهد. درازای شبکه آزادراهی مالزی نزدیک به ۱۱۹۲کیلومتر
(۷۴۰مایل) است. این شبکه تمامی شهرها و مراکز مهم همچون دره کلانگ، جوهور باهرو و
پنانگ را به دیگر نقاط پیوند می‌دهد. بزرگراه اصلی، بزرگراه شمال- جنوب به ترتیب از
نقاط شمالی و جنوبی بوکیت کایوهیتام و جوهور بهرو در شبه جزیره مالزی امتداد
می‌یابد. این بزرگراه بخشی از شبکه بزرگراهی آسیا است که تایلند و سنگاپور را نیز
به هم پیوند می‌دهد.

سرویس قطار در غرب مالزی با خط آهن مالایایی Keretapi Tanah Melayu انجام می‌گیرد و
شبکه گسترده‌ای دارد که تمام نواحی و شهرهای این شبه جزیره و از جمله سنگاپور، را
به یکدیگر پیوند می‌دهد. خط آهن کوتاهی در ساباه وجود دارد که راه آهن بورنئوی
شمالی از آن برای ترابری کرایه‌ای بهره می‌گیرد.

بنادر دریایی Tanjong Kidurong, کوتا کینابالو، کوچینگ، Kuantan, پاسیر گودانگ،
Tanjung Pelepas, Penang, Port Klang, سانداکان و Tawau وجود دارند.

در حال حاضر شرکت‌های سل کام (Celcom)، مکسیس (Maxis) و دی جی (دیجی) بیشترین سهم
در ارائه خدمات تلفن همراه این کشور را دارا می‌باشند.

در دسامبر ۲۰۰۴ لیم کینگ یایک وزیر انرژی، آب و مخابرات گزارش داد که کمتر از یک
درصد یا حدود ۲۱۸۰۰۴ نفر از مردم مالزی از خدمات باند پهن (اینترنتی) استفاده
می‌کنند. اما این مقادیر براساس شماره مشترکین می‌باشد، در حالی که درصد مصرف داخلی
آن می‌تواند بطور دقیق تری بر این وضعیت تأثیر بگذارد. این نشان دهنده افزایش
٪۴۵/۰در سه چهارم از موارد است. او همچنین بیان نمود که دولت در نظر دارد که
استفاده از آن تا سال ۲۰۰۶ به ٪۵ افزایش یافته و تا سال ۲۰۰۸ به ٪۱۰ برسد. وی به
شرکتهای مخابراتی بومی و سرویس دهندگان توصیه نمود تا به خاطر منافع کاربران
بیشترین خدمات را در اقصی نقاط با هزینه‌های پایینتری ارائه دهند.

فعلاً ۱۴ بیمارستان دولتی و مرکز بهداشتی با ظرفیت کلی ۲۸۱۶۳تخت وجود دارد. همچنین
۷ مؤسسه تخصصی درمانی (از جمله موسسات روانشناسی) با ظرفیت ۶۲۹۲تخت وجود دارند.
همچنین درمورد بیمارستانهای خصوصی، ۲۲۵ واحد درمانی (از جمله زایشگاه و شیرخوارگاه)
در مالزی وجود دارد و آنها ظرفیت ۹۴۹۸تخت را فراهم می‌سازند. اکثر آنها در نواحی
شهری قرار دارند و نیز بسیاری از بیمارستانهای عمومی مجهز به جدیدترین تجهیزات
تشخیصی و پرتونگاری هستند. برای بیمارستانهای خصوصی به طور کل سرمایه‌گذاری
بهینه‌ای منظور نشده‌است – و آنها اغلب ظرف ۱۰سال پیش از آن که شرکت‌ها از آن سودی
حاصل کنند، به کار خود خاتمه می‌دهند. اما، هم اکنون وضعیت تغییر کرده و شرکتها
اینک به دنبال ورود مجدد به این حوزه می‌باشند، به خصوص ازاین لحاظ که خارجی‌ها
علاقه فراوانی دارند که برای مراقبت درمانی به مالزی وارد شوند.

اسلام دین رسمی مالزی است و از تعداد ۳۰ میلیون جمعیت این کشور بر اساس امار سال
۲۰۱۰ حدود ۶۱ درصد از مردم دارای دین اسلام بوده‌اند. مذهب مسلمانان مالزی اغلب
شافعی است و البته از برخی فرقه‌های دیگر مثل صوفیه و اسماعیلیه نیز در این کشور
تعدادی می‌زیند. چنان‌که حدود دو درصد از جمعیت مسلمانان این کشور را نیز شیعیان
تشکیل می‌دهد که عمدتاً ایرانی بوده و جمعیتی بین ۳۵۰ تا ۴۰۰ هزار نفر را شامل
می‌شود.

اولین مدرک مبنی بر وجود اسلام در شبه جزیره مالایی به قرن ۱۴ میلادی در ترنگانو
برمی گردد، اما طبق گاهنامه،[۸] سلاطین کداح، مهاراجا دربار راجا (۱۱۷۹- ۱۱۳۶
میلادی) در قرن ۹ به اسلام روی آورد و نام خود را به مظفرشاه تغییر داد و از آن
تاریخ به بعد ۲۷ سلطان بر کداح حکومت نمودند.

اگرچه قانون اساسی مالزی از لحاظ نظری آزادی مذهبی را تضمین می‌کند، در عمل، این
وضعیت چندان هم ساده نیست (نگاه کنید به آزادی مذهبی در مالزی) اغلب غیر مسلمانان
در فعالیتهای خود همچون احداث ساختمانهای مذهبی با محدودیتهایی روبرو هستند. ضمناً،
مسلمانان خود را نسبت به اطاعت از تصمیمات احکام شریعت ملزم می‌دانند. به عنوان یک
مسئله قانونی هنوز کاملاً مشخص نشده که آیا مسلمانان آزادانه از احکام اسلام پیروی
می‌کنند یا خیر. در برخی از موقعیتها، دادگاه‌های مالزی حق آزادی انتخاب مذهب را
برای فرد حتی زمانی که از دین اسلام برگشته، نادیده گرفته‌اند. (همچون یوشع جمال
الدین در برابر موضع وزارت کشور در دهه ۱۹۸۰)

تنها قمار خانه کشورهای مسلمان در این کشور و در بلندای تله کابین شهر گنتینگ و
ورود مسلمانان مالائی به آن ممنوع است. مالزی کشوری است تفریحی و بسیار زیبا که در
سال ۲۰۰۶ برابر با ۲۲ میلیون نفر توریست را پذیرا بوده‌است. جمعیت این کشور ۲۸
میلیون است.

مالزی یک جامعه چند نژادی، چند فرهنگی و چند زبانی است که شامل ٪۶۵مالایایی و دیگر
قبایل بومی، ٪۲۵ چینی، و ٪۷ هندی می‌باشد. مالایایی‌هایی که بزرگترین مجموعه را
تشکیل می‌دهند، همگی مسلمان می‌باشند چرا که هر فرد باید مسلمان باشد تا از لحاظ
قانونی بتواند تحت شرایط امور قانونی مالزی قرار گیرد. مالایایی‌ها از لحاظ سیاسی
نقش غالبی را ایفا نموده و گروهی را تشکیل می‌دهند که بومیپوترا نامیده می‌شود.
زبان بومی آنها مالایایی، «باهاسا مالایو» است. باهاسای مالزی بسیار شبیه به باهاسا
مالایو در کاربردی‌ترین مواردی است که زبان ملی کشور مالزی شمرده می‌شود.

بزرگترین قبیله بومی از لحاظ تعداد، مردم ایبان از ساراواک هستند که تعدادشان بیش
از ۶۰۰ هزار نفر است. برخی از مردم ایبان هنوز در روستاهای قدیمی جنگلی در
کلبه‌هایی در کنار رودهای راجانگ و لوپار و سرشاخه‌های آن زندگی می‌کنند، اما
بسیاری از آنها به شهر مهاجرت کرده‌اند. بیدایوه، (۱۷۰۰۰۰) قبیله‌ای است که افراد
آن در بخش جنوب غرب ساراواک قرار دارند. بزرگترین قبیله بومی در ساباه، کادازان
است. بیشتر آنها کشاورزان مسیحی هستند که از این طریق امرار معاش می‌کنند. اورانگ
اسلی (۱۴۰۰۰۰) یا قبایل بومی، شامل تعداد ی از جوامع نژادی مختلف هستند که در شبه
جزیره مالزی زندگی می‌کنند. از لحاظ سنتی، شکارچیان و کشاورزان عشایر بسیاری از
آنها در مکان مشخصی ساکن بوده و تا حدودی جذب شهرهای جدید مالزی شده‌اند. اما، آنها
به عنوان فقیرترین گروه اجتماعی در کشور باقی‌مانده‌اند.

جمعیت چینی‌ها در مالزی عمدتاً شامل فرقه‌های بدائیست ماهایالنا، تائوئیست یا مسیحی
می‌باشند. زبان چینی در مالزی به انواع لهجه‌های چینی تکلم می‌شود از جمله چینی
ماندارین، هوکین / فوجیان، زبان کانتونی، هاکا و تئوچو. برخی از چینی‌ها به انگلیسی
به عنوان زبان اول صحبت می‌کنند. زبان چینی از لحاظ تاریخی در جامعه تجاری مالزی
رایج بوده‌است.

هندیها در مالزی عمدتاً مردم تامیل هندو از جنوب هند هستند که به زبان تامیلی، مردم
تلوگو، مالایالام، و هندی تکلم می‌کنند و بیشتر در شهرهای بزرگتر غرب شبه جزیره
زندگی می‌کنند. بسیاری از طبقات متوسط تا بالای متوسط هندی در مالزی به زبان
انگلیسی به عنوان زبان اول صحبت می‌کنند. همچنین جامعه‌ای بزرگ از سیکها در مالزی
زندگی می‌نمایند که جمعیت آنها در اینجا بالغ بر ۸۳۰۰۰ نفر می‌باشد.

نژاد مرکب اوراسیایی، کامبوجی، ویتنامی، و قبایل بومی باقی جمعیت مالزی را تشکیل
می‌دهند. تعداد کمی از اوراسیایی‌ها که ترکیبی از اعقاب پرتغالی- مالایایی هستند،
به یک زبان درآمیخته با پرتغالی تکلم می‌کنند که زبان پاپیا کریستانگ گفته می‌شود.
همچنین اوراسیایی‌هایی با اعقاب دورگه مالایایی و اسپانیائی وجود دارد که عمدتاً در
ساباه سکن هستند. مهاجران موجود از کشور فیلیپین، به زبان چاواکانو صحبت می‌کنند،
که تنها زبان ممزوج با مبنای اسپانیولی در آسیا می‌باشد. کامبوجی‌ها و ویتنامیها
عمدتاً بودائی هستند. (کامبوجی‌های فرقه تراوادا و ویتنامیهای فرقه ماهایانا)

مسلمانان در مالزی (ازجمله تمام مالایایی‌ها و دیگر مسلمانان غیر مالایایی) در
تعطیلات مسلمین جشن می‌گیرند. معروفترین عید، عید فطر (که «هاری رایا عیدالفطر نیز
گفته می‌شود) و ترجمه مالایایی آن عیدالفطر است. کلاً این عید از سوی مسلمانان
سراسر جهان در پایان ماه رمضان، ماه روزه داری، برگزار می‌شود. علاوه بر، Hari Raya
Puasa، آنها عید قربان (به» هاری رایاً عیدالاضحی نیز گفته می‌شود و ترجمه آن
عیدالاضحی (قربان) بوده)، و اول ماه محرم (سال جدید اسلامی)، و مولد الرسول (روز
تولد پیامبر (ص)) را نیز جشن می‌گیرند.

فرهنگ چینی در مالزی به عنوان نمونه جشنهایی برگزار می‌شود که از سوی تمام چینی‌های
سراسر جهان انجام می‌گیرد. سال جدید چینی معروفترین این جشنها است که ۱۵ روز طول
می‌کشد و با " جشن فانوس به پایان می‌رسد. دیگر جشنهای برگزار شده از سوی چینی‌ها
عبارتند از جشن کینگمینگ، جشن قایق اژدها و جشن میانه پاییز. علاوه بر جشنهای سنتی
چینی، بودائی‌های چینی نیز جشن روز وساک را برگزار می‌نمایند.

شبه جزیره مالزی به سبب داشتن سواحل بیشمار و گوناگون در بخش‌های مختلفش، یکی از
بزرگترین و مهمترین مکانهای غواصی در دنیا شمرده می‌شود. محدوده ساراواک به سبب
داشتن آبهای شفاف و گوناگونی ماهی‌ها از زیباترین جاذبه‌های مالزی به شمار می‌رود.

طبیعت زیبا و استوایی مالزی مکانهای متعددی را برای گردشگران علاقه‌مند به طبیعت
ارائه می‌کند. تامان نگارا[۹] یا جنگل ملی مالزی از قدیمی‌ترین جنگلهای جهان به
شمار می‌رود.

سواحل شرقی شبه جزیره مرکزی مالزی، دارای جزایر بسیار دیدنی و بکر می‌باشند که از
آن جمله عبارتند از: جزایر پرهنتیان، جزیره ردانگ، جزیره تیومان. همچنین می‌توان به
جزیرهٔ لنکاوی en:Langkawi اشاره کرد که در شمال غربی مالزی واقع شده‌است و در زبان
مالایی به معنی جزیرهٔ عقاب سرخ قهوه‌ای است. جزیرهٔ لنکاوی با جزیره کیش در خلیج
پارس خواهر خوانده هستند.

جزایر پرهینتان از جاذبه های اصلی و ملی به حساب آمده که عده ی عظیمی از توریست های
مالزی را به سمت خود جذب میکند

برج‌های دوقلوی پتروناس که متعلق به شرکت نفتی پتروناس مالزی می‌باشند در حال حاضر
بلندترین برجهای دوقلوی جهان می‌باشند که یکی از مکانهای توریستی شهر کوالالامپور
را بوجود آورده‌اند.

مجسمهٔ ایستادهٔ هندو در باتو کیو[۱۰](کوالالامپور) یکی از مجسمهٔ های بلند ایستاده
دنیاست که همه روزه تعداد زیادی از توریست‌ها از آن دیدن می‌کنند.

پارک پرنده‌ها[۱۱] واقع در شهر کوالالامپور نیز بزرگترین باغ پرنده‌های روباز در
دنیاست.

بلندیهای گنتینگ[۱۲] و مجموعه هتلها و رستورانها به همراه تنها کازینو موجود در
مالزی در فاصله کمی از کوالالامپور نیز یکی دیگر از جاذبه‌های گردشگران در مالزی
می‌باشد. بازارهای محلی و فروشگاه‌های بسیار بزرگ داخل شهر کوالالامپور نیز شاید
یکی دیگر از جاذبه‌های این شهر برای عده‌ای از گردشگران باشد.



https://fa.wikipedia.org/wiki/%D8%B3%D9%87%E2%80%8C%DA%AF%D8%A7%D9%86%D9%87_%DA%A9%D9%88%DA%A9%D8%B1

سه‌گانه کوکر یا سه‌گانه زلزله (به انگلیسی: Koker trilogy)، به سه فیلم خانه دوست
کجاست؟ (۱۳۶۶) زندگی و دیگر هیچ (۱۳۷۰) و زیر درختان زیتون (۱۳۷۳) ساخته عباس
کیارستمی اطلاق می‌شود.

محل ساخت این سه فیلم در شمال ایران، استان گیلان و روستای کوکر و اطراف آن می‌باشد
این سه فیلم از لحاظ موضوع به هم وابسته هستند و بیشتر بازیگران و عوامل در هر سه
فیلم حضور دارند. کیارستمی برای ارتباط میان این فیلم‌ها از تم‌های زندگی، مرگ،
تغییر و تداوم بهره برد. این سه‌گانه ابتدا در فرانسه (۱۹۹۰) و بعد در لندن، سوئد،
آلمان و فنلاند مورد استقبال قرار گرفتند. کیارستمی سه‌گانه کوکر را در شرایط دشوار
سیاسی نیمه دوم دهه ۶۰ و نیمه ابتدایی دهه ۷۰ ساخت، این فیلم‌ها توانستند تصویر
متفاوتی از ایران به دنیای خارج ارائه دهند.[۱]

اولین فیلم این سه‌گانه در شهرهای شمالی و به نام خانه دوست کجاست (۱۳۶۵) ساخته شد.
این فیلم با مشارکت کانون پرورش فکری ساخته شد. داستان این فیلم ارتباط مستقیمی با
زلزله ندارد ولی دو فیلم بعدی در ادامه این داستان است که به موضوع زلزله
می‌پردازد. داستان در مورد پسر بچه‌ای است که یک بار دفتر مشق دوستش را به اشتباه
با خود به خانه برده و در نتیجه مجبور می‌شود مشق دوستش را هم بنویسد. فیلم دوم
«زندگی و دیگر هیچ» نام دارد داستان فیلم یک سال بعد از زلزله مرگبار «رودبار»
ساخته شد، و درباره آن زلزله است. این فیلم در ادامه داستان فیلم اول است، پدر و
پسری، سه روز بعد از زلزله خرداد ۶۹ به گیلان می‌روند تا بازیگران فیلم قبلی را که
در رودبار زندگی می‌کردند پیدا کنند، اما در مسیر با راه بندان مواجه می‌شوند. در
انتهای فیلم این دو به مقصد نمی‌رسند ولی از سلامتی آنها مطلع می‌شوند. سومین فیلم
از این سه‌گانه دو سال بعد در سال ۷۲ به نام زیر درختان زیتون است. این بار هم
داستان در مورد رودبار است. این قسمت درامی عاشقانه در مورد علاقه پسری به دختری در
آن روستا است، خانواده دختر و خود دختر با این ازدواج مخالف هستند. در پی زلزله پدر
و مادر دختر از دنیا می‌روند. اما دختر کماکان تن به ازدواج با پسر نمی‌دهد. در این
فیلم گروهی برای فیلمبرادی به رودبار می‌روند و از این دو برای بازیگری دعوت
می‌کنند. کارگردان که از داستان آنها مطلع شده می‌خواهد آن را جلوی دوربین ببرد.[۲]



https://fa.wikipedia.org/wiki/%D9%88%D9%88%D8%AF%DB%8C_%D8%A2%D9%84%D9%86

وودی آلن (به انگلیسی: Woody Allen) ‏(۱ دسامبر ۱۹۳۵)، کمدین، بازیگر، کارگردان،
نویسنده و موسیقی‌دان آمریکایی است. آلن فعالیت حرفه‌ای خود را به عنوان یک نویسنده
کتاب‌های طنز و سپس یک کمدین روی صحنه آغاز کرد و سپس در دههٔ ۶۰ میلادی فعالیت
فیلم سازی خود را آغاز کرد. آنی هال (۱۹۷۷)، منهتن (۱۹۷۹) و نیمه شب در پاریس
(۲۰۱۱) از مشهورترین فیلم‌های وودی آلن اند.

وی 19 بار نامزد اسکار و چهار بار برنده آن شده است که این جوایز شامل یک اسکار
بهترین کارگردانی و سه جایزه اسکار بهترین فیلم‌نامه غیراقتباسی شده است.

وودی آلن با نام اصلی Allen Stewart Konigsberg اول دسامبر سال ۱۹۳۵ در بروکلین
نیویورک در یک خانوادهٔ یهودی ثروتمند متولد شد. او هشت سال از دوران کودکی اش را
در مدرسه یهودیان سپری کرد، پس از آن در دبیرستانی به نام میدوود به تحصیلاتش ادامه
داد. در آن زمان موهای قرمز رنگ او باعث شده بود تا در بین دوستان و هم کلاسی‌هایش
به «قرمز» معروف شود. آلن با هدف کسب درآمد، به نوشتن قطعات طنز و فروش آنها همت
گمارد، این قطعات در ستون‌های طنز روزنامه‌ها به چاپ می‌رسید.

پس از آن در سال ۱۹۵۳ در دانشگاه سینمایی نیویورک ثبت نام کرد و بلافاصله در
دوره‌ای به نام «تولیدات سینمایی» مردود شده مجبور به ترک دانشگاه شد. از آن پس به
مدت دو سال با دستمزدی معادل هفته‌ای ۲۰ دلار، به نویسندگی برای کمدینی به نام
دیوید آلبر (David Alber) مشغول بود. سپس وارد تلویزیون شد و به نوشتن متون
برنامه‌های تلویزیونی پرداخت. آلن از نوجوانی نواختن کلارینت را آغاز کرد، با ورود
به برنامه‌های تلویزیونی، او اسم کوچک وودی هرمن نوازنده مشهور کلارینت را بر خود
نهاد.

آلن به مدت پنج سال در تلویزیون به فعالیت پرداخت و در نهایت تصمیم گرفت استعدادش
را در زمینه بازیگری نیز امتحان کند. اولین حضور او در مقام بازیگر در سال ۱۹۶۰ در
کلوپی در منهتن بود. شخصیت کمدی متفاوت و خلاق او به سرعت نگاه‌ها را به سوی او
معطوف کرد. در سال ۱۹۶۳ او به عنوان مهمان در اغلب برنامه‌های گفتگوی تلویزیونی
ظاهر می‌شد.

نخستین فیلم‌نامه او تازه چه خبر پوسی‌کت؟ بود. نخستین فیلمی که کارگردانی کرد چه
خبرها، سوسن پلنگی بود، که در اصل فیلمی ژاپنی بود که فقط آن را با گفتار خنده‌آوری
دوبله کرد. نخستین فیلمی که به معنای رایج کارگردانی کرد پول را بردار و فرار کن
بود. بعد در فیلم دوباره بزنش، سام بازی کرد.

همان‌گونه که از موسیقی فیلم‌هایش مشهود است، آلن از دوست‌داران جدی موسیقی جاز
است. خود او از نوجوانی کلارینت می‌زد. او کلارینتی با سیستم انگشت‌گذاری قدیمی
معروف به سیستم آلبرت به کار می‌برد. سال‌ها است که او همراه با گروهی از دوستانش
هر دوشنبه شب در هتلی در نیویورک جاز دیکسی‌لند می‌نوازند. وودی آلن حتی برای گرفتن
جایزه اسکار فیلم آنی هال به هالیوود نرفت، چرا که مراسم اسکار با برنامه نوازندگی
دوشنبه‌شب‌های او هم‌زمان بود.

در سال، ۱۹۵۴ وودی آلن که نوزده سالش بود با هارلین روزن شانزده ساله ازدواج کرد.
این دو در سال ۱۹۵۹ از یکدیگر جدا شدند. چندی بعد، روزن از آلن بابت تصویر نادرستی
که از او در مصاحبه‌های تلویزیونی اش داده بود شکایت کرد. همسر دوم آلن، لوئیز لسر
بود که در سال ۱۹۶۶ با یکدیگر ازدواج و در سال ۱۹۶۹ از یکدیگر جدا شدند.

در سال ۱۹۷۰ آلن وارد رابطه عاشقانه‌ای با دایان کیتون شد. این رابطه بعد از یک سال
به پایان رسید، اما کیتون در تعدادی از فیلم‌های آلن از جمله آنی هال بازی کرد و به
خاطر این فیلم موفق به دریافت جایزه اسکار بهترین هنرپیشه زن شد. گفته می‌شود فیلم
نامه این فیلم مشخصاً برای دایان کیتون نوشته شده که نام واقعی او دایان هال است.
مارشال مک لوهان نظریه‌پرداز دهکده جهانی هم در این فیلم یک نقش کوتاه و حاشیه‌ای
بازی کرد.[۱] میا فارو شریک زندگی بعدی الن، بعد از ۱۲ سال در سال ۱۹۹۲ از او جدا
شد و بیان داشت که الن از دخترش "دیلن"، هنگامی که هفت سال داشته سو استفاده کرده و
با دختر خوانده‌اش، "سون-یی پرون" نیز رابطه دارد. پس از آن الن و پرون این رابطه
را تایید کرده و در سال ۱۹۹۷ با هم ازدواج کردند.[۲][۳][۴] وودی آلن در یک مصاحبه
در سال ۲۰۰۸ خود را به عنوان یک «بی‌خدای مبارز فرویدی» توصیف می‌کند.[۵]

^  I به عنوان تهیه‌کننده. ^  II نویسنده نمایشنامه‌ای به همین نام، که فیلم بر
پایه آن ساخته شده است.

وودی آلن در سال ۲۰۱۲ در نظرسنجی نشریه بریتانیایی سایت‌اندساوند ۱۰ فیلم برتر عمر
خود را انتخاب کرد:[۱۴]

وودی آلن دربارهٔ مناقشه بین اسرائیل و فلسطین گفته است که به عقیده من، منشاء این
درگیری به بدرفتاری عرب‌ها با یهودی‌ها پس از جنگ جهانی دوم برمی‌گردد، احساس
می‌کنم اعراب از ابتدا به هیچ عنوان با آنها خوب رفتار نکردند و این یک مشکل بزرگ
بود. یهودیان جنگ وحشتناکی را پشت سر گذاشته بودند، میلیون‌ها نفر از آنها قتل عام
شده بودند و در سراسر اروپا مورد آزار و اذیت قرار گرفته بودند و تنها این تکه
بسیار بسیار کوچک از کره زمین در میان بیابان به آنها رسیده بود، اگر تنها اعراب
می‌گفتند، ما می‌دانیم که شما چه کشیده‌اید و این تکه کوچک از زمین برای شما و ما
دوستان شما باقی خواهیم ماند و به شما کمک خواهیم کرد، یهودیان نیز از در صلح در
می‌آمدند ولی متأسفانه اعراب اینکار را نکردند. آنها راه حل مناسب را انتخاب نکردند
و این همه مشکلات به وجود آمد. اتفاقات اخیر وحشتناک است. از زمانی که می‌توانم به
خاطر آوردم، زمانی‌که ۲۱ ساله بودم، آنها به من می‌گفتند که صلح میان اعراب و
اسرائیل نزدیک است، این در نسل بعد اتفاق می‌افتد؛ ولی اکنون اوضاع بدتر شده، این
ادامه می‌یابد و ادامه می‌یابد ولی در نهایت هیچ چیز تغییر نخواهد کرد. لااقل به
این زودی‌ها هیچ صلحی میان اسرائیل و مردم فلسطین روی نخواهد داد. اگر چه امیدوارم
که این اتفاق بیفتد ولی فکر می‌کنم که نه هر دو طرف چندان خواهان این مسئله‌اند و
نه اینکه توانایی رسیدن به چنین چیز را دارند.[۱۵]



https://fa.wikipedia.org/wiki/%D9%87%D8%AF%DB%8C%D9%87_%D8%AA%D9%87%D8%B1%D8%A7%D9%86%DB%8C

هدیه تهرانی (متولد ۴ تیر ۱۳۵۱ در تهران) بازیگر سینمای ایران است. وی همچنین در
زمینه عکاسی و ورزش تای چی چوان فعالیت دارد. او برنده دو سیمرغ بلورین از جشنواره
فیلم فجر می‌باشد.

هدیه تهرانی (متولد ۴ تیر ۱۳۵۱ در تهران) بازیگر سینما، تلویزیون و تئاتر ایران
است. اولین بار وی برای بازی در فیلم روز واقعه انتخاب شد، اما بعدها لادن مستوفی
جای او را گرفت. کیانوش عیاری هم او را برای بازی در بودن یا نبودن انتخاب کرد که
بعدها عسل بدیعی به جای او برگزیده شد. اما سرانجام مسعود کیمیایی او را برای فیلم
سلطان انتخاب کرد و هدیه تهرانی وارد سینمای حرفه‌ای شد. بازی‌های راحت و روان او
در فیلمهای غریبانه و به خصوص شوکران تحسین منتقدان را برانگیخت. یکی از بهترین نقش
آفرینی‌اش که منجر به دریافت سیمرغ بلورین جشنواره فیلم فجر و تندیس زرین جشن خانهٔ
سینما شد و تحسین نویسندگان و منتقدان را در پی داشت، بازی بیادماندنی او در
چهارشنبه سوری بود.[۱] مجله همشهری جوان، بعد از مهناز افشار وی را به عنوان دومین
بازیگر زن پول‌ساز دهه هشتاد خورشیدی انتخاب کرد.[۲]

در آذر سال ۱۳۸۸ هدیه تهرانی ۱۹۸ عکس خود را در طبقات مختلف خانه هنرمندان و در
نمایشگاه عکس «آبان‌گان» به نمایش گذاشت. این عکس‌ها از ۵۰۰ هزار تا ۸ میلیون تومان
قیمت گذاری شده بود.[۴] او در جلسه‌ای که با نمایندگان رسانه‌ها در مورد این
نمایشگاه داشت با انتقاد سخت آنان مواجه شد و با چشمانی گریان این جلسه را ترک
کرد.[۴] در حالی که هدیه تهرانی اعلام کرد که برای برگزاری این نمایشگاه ۲۲۰ میلیون
تومان از سازمان میراث فرهنگی و گردشگری وام دریافت کرده، سخنگوی این سازمان مبلغ
این وام را ۸۰ میلیون[۵] و حمید بقایی رئیس سازمان ۱۲۰ میلیون تومان اعلام کرد.[۶]
همچنین در سال ۱۳۹۰ و در پی شکایت طراح نمایشگاه از هدیه تهرانی، وی در خصوص پرونده
چک برگشتی در دادگاه حاضر شد.[۷]

هدیه تهرانی در شهریور ۱۳۹۲ به سمت نایب رئیس کمیته بانوان تای چی چوان منصوب شد.
این انتصاب با واکنش‌های متفاوتی روبرو شد ولی از سوی مسئولین فدراسیون ووشو اعلام
شد که وی سابقه مربی‌گری این رشته ورزشی را دارد.[۸][۹]

در مراسمی علی جنتی وزیر فرهنگ وارشاد اسلامی به هدیه تهرانی و شماری دیگر از
هنرمندان نشان درجه یک هنر اهدا کرد.[۱۰] اهدای این نشان با واکنش منفی اصولگرایان
همراه شد.[۱۱]



https://fa.wikipedia.org/wiki/%D8%AF%DB%8C%D8%A7%D8%A8%D8%AA

دیابت یا بیماری قند (Diabetes یا Diabetes Mellitus),[ف ۱] یک اختلال سوخت و سازی
(متابولیک) در بدن است. در این بیماری توانایی تولید هورمون انسولین در بدن از بین
می‌رود و یا بدن در برابر انسولین مقاوم شده و بنابراین انسولین تولیدی نمی‌تواند
عملکرد طبیعی خود را انجام دهد. نقش اصلی انسولین پایین آوردن قند خون توسط
سازوکارهای مختلف است. دیابت دو نوع اصلی دارد. در دیابت نوع یک، تخریب سلول‌های
بتا در پانکراس منجر به نقص تولید انسولین می‌شود و در نوع دو، مقاومت پیش رونده
بدن به انسولین وجود دارد که در نهایت ممکن است به تخریب سلول‌های بتای پانکراس و
نقص کامل تولید انسولین منجر شود. در دیابت نوع دو مشخص است که عوامل ژنتیکی، چاقی
و کم‌تحرکی نقش مهمی در ابتلای فرد دارند.

در دیابت، سرعت و توانایی بدن در استفاده و سوخت و ساز کامل گلوکز کاهش می‌یابد از
این‌رو میزان قند خون افزایش یافته که به‌آن هایپرگلیسمی می‌گویند. وقتی این افزایش
قند در دراز مدت در بدن وجود داشته باشد، سبب تخریب رگ‌های بسیار ریز در بدن می‌شود
که می‌تواند اعضای مختلف بدن همچون کلیه، چشم و اعصاب را درگیر کند. همچنین دیابت
با افزایش ریسک بیماری‌های قلبی عروقی ارتباط مستقیمی دارد؛ لذا غربالگری و تشخیص
زودرس این بیماری در افراد با ریسک بالا می‌تواند در پیشگیری از این عوارض مؤثر
باشد. تشخیص و همچنین غربالگری دیابت با انجام آزمایش قند خون میسر است.

یکی از وظایف بسیار مهم بیمار در کنترل بیماری دیابت، کنترل قند خون توسط خود بیمار
با استفاده از دستگاه گلوکوکارد است. این روش به افراد دیابتی خصوصاً بیمارانی که
انسولین تزریق می‌کنند و یا بیمارانی که قند خون کنترل شده‌ای ندارند، کمک می‌کند
که نظارت دقیق‌تری بر وضعیت خویش اعمال کنند و مسئولیت بیشتری برای اداره امور خود
بر عهده گیرند. کنترل قند خون، مزایای فراوانی دارد. برای مثال کنترل قند خون قبل و
۲ ساعت بعد از صرف غذا به بیمار کمک می‌کند تا میزان تأثیر مصرف غذا بر قند خون را
دریابد، پی بردن به این مسئله، بیمار را در انتخاب وعده غذایی مناسب یاری می‌دهد.
همچنین می‌توان با کنترل منظم قند خون در زمان فعالیت یا در زمان بیماری، میزان
انسولین دریافتی را تنظیم کرد و بالاخره اینکه کنترل منظم قند خون، حس اعتماد
به‌نفس را در بیمار افزایش می‌دهد که توانسته از خود به‌خوبی مراقبت کند.[۲]

بیماری دیابت انواع مختلفی دارد که معمولاً در هنگام تشخیص متمایز می‌شوند؛
بنابراین تعیین نوع دیابت وابسته به شرایطی است که بیماری خود را در هنگام نشان
بروز می‌دهد. در خیلی از بیماران به راحتی در یکی از دسته‌های مشخص دیابت جای
نمی‌گیرند، مثلاً فردی که دچار دیابت بارداری شده ممکن است بعد از پایان بارداری
کماکان دچار دیابت باقی بماند و لذا نوع دیابتش به نوع ۲ تغییر داده شود؛ بنابراین
برای پزشک و بیمار برچسب زدن نوع دیابت نسبت به درک علت و سبب این بیماری و درمان
مؤثر آن اهمیت بسیار کمتری دارد.[۳] تقسیم‌بندی قدیم دیابت به دو نوع وابسته به
انسولین و غیر وابسته به انسولین که توسط NDDG[پانویس ۱] در ۱۹۷۹ معرفی شد و در
دهه‌های ۸۰ و ۹۰ به طور گسترده به کار رفت مشکلاتی در درمان به وجود آورده بود که
در نتیجه منجر به ارائه تقسیم‌بندی جدید دیابت توسط انجمن دیابت آمریکا به انواع:
دیابت نوع یک، نوع ۲، سایر انواع و دیابت حاملگی در ۱۹۹۷ شد. این تقسیم‌بندی با
وجودی که هنوز مشکلاتی دارد ولی مورد استفاده است.[۴]

در دیابت نوع دو که ۹۰–۹۵٪ از بیماران دیابتی را شامل می‌شود، بدن نسبت به عملکرد
انسولین دچار مقاومت می‌شود. این بیماران حداقل در ابتدای بیماری نقص انسولین نسبی
(و نه مطلق) دارند. به این معنی که بدن فرد مبتلا انسولین تولید می‌کند و حتی ممکن
است غلظت انسولین در خون از مقدار معمول آن نیز بیشتر باشد اما گیرنده‌های یاخته‌ای
فرد نسبت به انسولین مقاوم شده و در حقیقت نمی‌گذارند انسولین وارد سلولها شده و
اعمال طبیعی خود را انجام دهد. این بیماران برای زنده ماندن نیاز به درمان دائم با
انسولین خارجی ندارند. علل متعددی برای این وضعیت وجود دارد، مکانیزم‌های جزئی بروز
این وضعیت شناخته نشده است ولی مشخص است که تخریب اتوایمیون نقشی در بروز این
بیماری ندارد.[۳]

دیابت نوع دوم در افراد چاق بیشتر دیده می‌شود و چاقی خود درجاتی از مقاومت به
انسولین ایجاد می‌کند. درصد شیوع این بیماری در زنان بیش از مردان است. در این نوع
از دیابت کتواسیدوز به ندرت خودبه‌خود ایجاد می‌شود بلکه در پی یک استرس همچون بروز
یک بیماری یا عفونت ایجاد می‌شود. این نوع از دیابت معمولاً سال‌ها تشخیص داده نشده
باقی می‌ماند چرا که هایپرگلایسمی (افزایش قند خون) به تدریج ایجاد می‌شود و در
اوایل در حدی نیست که علائم کلاسیک دیابت را نشان دهد. با این حال این بیماران در
معرض عوارض ماکروسکولار و میکرووسکولار دیابت هستند. مقاومت به انسولین ممکن است با
کاهش وزن و درمان دارویی کمتر شود ولی به ندرت به حد طبیعی بازمی‌گردد.[۳] با اینکه
اخیراً افزایش شیوع این نوع در کودکان و نوجوانان و سنین پایین دیده شده[۱۰] ولی در
بیشتر موارد ریسک بروز این نوع با افزایش سن، چاقی و نبود یا کمبود فعالیت بدنی
بیشتر شده و بیشتر در زنان با سابقه قبلی دیابت بارداری و افراد دارای فشار خون
بالا یا اختلال چربی خون دیده می‌شود. نوع دو زمینه ژنتیکی قویتری نسبت به نوع یک
دارد، با این حال ژنتیک دیابت نوع دو پیچیده است و هنوز به خوبی تعریف نشده است.[۳]

هر نوع افزایش گلوکز خون در طی بارداری که به حد بالا ۵–۱۰٪ جمعیت برسد دیابت
بارداری خوانده می‌شود.[۱۱] مشخص شده است که بارداری خود می‌تواند یکی از عوامل
ایجاد کننده دیابت باشد. این اثر با افزایش مقاومت بدن به انسولین و افزایش انسولین
برای جبران این مشکل ایجاد می‌شود. حاملگی می‌تواند حتی نواقص خفیف ترشح انسولین را
آشکار کند، این منجر به ایجاد عدم تحمل به گلوکز و دیابت بارداری می‌شود.[۱۲] از
طرفی بعضی از افراد که از قبل دچار اختلال خفیف قند خون هستند با آزمایش‌های
غربالگری در طی بارداری تحت این گروه طبقه‌بندی می‌شوند.[۱۱] دیابت بارداری ۳–۸٪ از
بارداری‌ها را درگیر می‌کند و همچنین یکی از عوامل خطر برای نتایج بد بارداری است.
همچنین این وضعیت مستقلاً می‌تواند باعث ایجاد دیابت نوع ۲ شود. تحقیقات نشان
داده‌اند که ۵۰٪ از این زنان طی ۲۰–۳۰ سال بعد دچار دیابت خواهند شد.[۱۲] در
سال‌های اخیر افزایش میزان ابتلا به دیابت بارداری مشاهده شده است. فاکتورهای ایجاد
کننده متعددی برای این افزایش مطرح شده‌اند. شامل شیوع بالای چاقی در جوانان، بهبود
بقای کودکان مؤنثی که وزن تولدشان در دو انتهای طیف وزن طبیعی تولد است. در
بزرگسالی این کودکان دچار اختلال در عملکرد انسولین و یا توانایی ترشح انسولین
هستند که می‌تواند آنها را مستعد ابتلا به دیابت بارداری کند.[۱۱] دیابت بارداری
می‌تواند منجر به عوارض جدی و گسترده برای مادر و نوزاد شود. این عوارض را می‌توان
با تشخیص و درمان مناسب کاهش داد، زنان دارای ریسک بالای ابتلا با آزمون ۷۵ گرمی
تحمل گلوکز در اولین ویزیت بعد از بارداری آزمایش می‌شوند و آزمایش مجددی نیز در ۲۴
تا ۲۸ هفتگی بارداری انجام می‌شود. درمان دیابت بارداری در ابتدا با رژیم غذایی و
فعالیت بدنی است و در صورت عدم پاسخ برای کنترل قند از درمان با انسولین استفاده
می‌شود. این زنان پس از اتمام بارداری هم به طور منظم مورد آزمایش قرار
می‌گیرند.[۱۳]

انواع تک‌ژنی دیابت گروه ناهمگونی (هتروژن) از دیابتی‌ها را تشکیل می‌دهند که توسط
یک جهش ژنتیکی ایجاد می‌شوند و با اختلال ترشح انسولین مشخص می‌شوند. تخمین زده
می‌شود که ۵٪ از تمام انواع دیابت ناشی از این جهش‌ها است، با این حال تشخیص دقیق
اهمیت زیادی در درمان، پروگنوز و ریسک در افراد خانواده دارد.[۱۴] شایعترین نوع
معمولاً با بروز افزایش قند در سنین پایین (زیر ۲۵ سال) مشخص می‌شود که دیابت بارز
شده در بلوغ جوانان (MODY)[پانویس ۵] نامیده می‌شوند. توارث این نوع اتوزومال مغلوب
است، اختلالات در شش محل ژنی تاکنون برای این بیماری شناخته شده که شایعترین آن
(۵۰–۷۰٪ موارد[۱۴]) روی کروموزم ۱۲ در فاکتور رونویسی هپاتیک، معروف به جهش HNF-۱α
است.[۳] شکل دوم مربوط به جهش ژن گلوکوکیناز روی کروموزوم ۷p است که منجر به تولید
مولکول معیوب گلوکوکیناز که عامل تبدیل گلوکز به گلوگز-۶-فسفات و تحریک ترشح
انسولین است می‌شود. به علت این جهش مقادیر بالاتری از گلوکز لازم است تا منجر به
ترشح انسولین حد طبیعی شود. فرم نادرتر جهش در سایر فاکتورهای رونویسی ژنی است شامل
HNF-۴α، HNF-۱β، IPF-۱ و NeuroD۱ است.[۳] آزمایش‌های ژنتیکی برای این نوع معمولاً
در مواردی که سن بروز دیابت پایین است و علایم غیر معمول بسته به دیابت نوع یک و دو
مشاهده می‌شود و یا سابقه خانوادگی قوی از این نوع وجود دارد توصیه می‌شود.[۱۴]

جهش‌های نقطه‌ای روی دی‌ان‌ای میتوکندریها که به طور انحصاری از مادر به ارث
می‌رسد[۱۴] این اختلال MIDDM[پانویس ۶] نامیده می‌شود و با بروز دیابت و ناشنوایی
مرتبط است. شایعترین فرم جهش موقعیت ۳۲۴۳ در tRNA ژن لوسین است. ضایعه مشابهی در
سندرم ملاس (MELAS)[پانویس ۷] دیده می‌شود، با این حال دیابت بخشی از این سندرم
نیست.[۳]

اختلالات ژنتیکی که منجر به ناتوانی تبدیل پروانسولین به انسولین می‌شوند هم در
خانواده‌های کمی مشاهده شده‌اند. یک صفت به صورت اتوزومال غالب به ارث می‌رسد.
اختلال قند به وجود آمده در این حالت خفیف است.[۳]

دیابت شیرین نوزادی گروه ناهمگون دیگری از دیابتی‌ها را تشکیل می‌دهد که تا ۶ ماهگی
بروز پیدا می‌کند و یکی از هر ۲۰۰هزار تولد زنده را درگیر می‌کند. این اختلال با
جهش‌های متعدد که فرایند ارگانوژنز پانکراس، ایجاد سلول‌های بتا و ساخت انسولین را
مختل می‌کنند ایجاد می‌شود. این نوزادان برای سن بارداری کوچک هستند و چربی
زیرپوستی تحلیل یافته دارند.[۱۴]

اختلالات ژنتیکی عملکرد انسولین شامل موارد نامعمولی از دیابت هستند. اختلال
متابولیک ناشی از این جهش‌ها می‌تواند از هایپرانسولینوما و هایپرگلایسمی خفیف تا
دیابت شدید را شامل شود. بعضی از افراد دچار این نواقص ممکن است آکانتوز نیگرنس
داشته باشند. زنان ممکن است صفات بدنی مردانه را نشان دهند و تخمدان‌های بزرگ‌شده
کیستی داشته باشند. در گذشته این سندرم یک نوع مقاومت به انسولین شمرده می‌شد.
لپرچانیسم[پانویس ۸] و رابسون‌مندلهال[پانویس ۹] دو سندرم در کودکان هستند که
جهش‌هایی در گیرنده‌های انسولین و در نتیجه مقاومت شدید به انسولین دارند.[۳]

دیابت یکی از عوارض دیررس پانکراتیت مزمن است. تفاوتی که در این نوع دیابت وجود
دارد تخریب کل غدد درون‌ریز پانکراس است و لذا ترشح گلوکاگون هم کاهش می‌یابد، در
نتیجه در این بیماران دیابتی احتمال بروز هایپوگلایسمی (افت قند خون) در پی درمان
بیشتر می‌شود.[۱۵] غیر از پانکراتیت دیابت می‌تواند عارضه هر نوع صدمه وارد شده به
پانکراس شامل عفونت‌ها، جراحی برداشتن پانکراس و سرطان پانکراس نیز باشد.[۳]

چندین هورمون با عملکرد انسولین می‌توانند مقابله کنند که ترشح بیش از حد هر یک از
آنها می‌تواند منجر به دیابت شود. معمولاً این وضعیت در افرادی دیده می‌شود که از
قبل به علت نواقص ترشح انسولین مستعد دیابت باشند.[۳] افزایش هورمون رشد و کورتیزول
از اختلالات شایع هورمونی منجر به دیابت هستند که افزایش عوارض و مرگ و میر
قلبی‌عروقی در این بیماری‌ها را به دیابت ناشی این اختلالات هورمونی نسبت داده‌اند.
تخمین زده شده که در ۱۶–۵۶٪ از بیماران آگرومگالی دیابت وجود دارد و در کوشینگ شیوع
دیابت به ۲۰–۵۰٪ می‌رسد.[۱۶]

تخریب برگشت‌ناپذیر سلول‌های بتا در مواردی نادری در پی مصرف واکور (نوعی سم ضد
موش) و یا پنتامیدین وریدی ممکن است اتفاق بیفتد. برخی داروها هم می‌توانند عملکرد
انسولین را مختل کنند. به عنوان مثال نیکوتینیک اسید و گلوکوکورتیکوئیدها از این
دسته هستند. بیمارانی که اینترفرون-آلفا می‌گیرند هم در مواردی دچار آنتی‌بادی‌های
ضد جزایر پانکراس و یا نقص شدید انسولین شده‌اند.[۳] برخی از داروهای پر کاربرد و
نسبتاً بی‌خطر هم با افزایش ریسک بروز دیابت ارتباط دارند، شامل داروهای ضدفشار خون
تیازیدی، استاتینها و بتابلاکرها.[۱۷] در مورد استاتین‌ها مطالعات نشان می‌دهد که
این افزایش ریسک بسیار اندک است و در حال حاضر این افزایش ریسک توجیه کننده قطع یا
کاهش مصرف استاتین‌ها نیست.[۱۸]

در مراحل ابتدایی ممکن است دیابت بدون علامت باشد. بسیاری از بیماران به طور اتفاقی
در یک آزمایش یا در حین غربالگری شناسایی می‌شوند. با بالاتر رفتن قند خون، علائم
دیابت آشکارتر می‌شوند. پرادراری، پرنوشی، پرخوری، کاهش وزن با وجود اشتهای زیاد،
خستگی و تاری دید از علایم اولیه شایع دیابت است. بسیاری از بیماران در هنگام تشخیص
بیماری چندین سال دیابت داشته‌اند و حتی دچار عوارض دیابت شده‌اند. در کودکان دچار
دیابت نوع یک علایم معمولاً ناگهانی بارز می‌شوند، این افراد معمولاً قبلاً سالم
بوده و چاق نبوده‌اند. در بزرگسالان این علایم معمولاً تدریجی‌تر بارز می‌شوند.
عارضه کتواسیدوز می‌تواند به عنوان علامت شروع کننده بیماری هم در دیابت نوع یک
بارز شود.[۱۹] در دیابت نوع دو معمولاً فرد تا سال‌ها بدون علامت است. علایم
معمولاً خفیف هستند و به طور تدریجی بدتر می‌شوند. در نهایت فرد دچار خستگی مفرط و
تاری دید شده و ممکن است دچار دهیدراتاسیون شود. در این بیماران عارضه کتواسیدوز به
علت تولید انسولین اندک کمتر دیده می‌شود. با این حال قند خون می‌تواند به مقادیر
بسیار بالایی افزایش یابد و فرد دچار عارضه شوک هایپراوسمولار شود.[۲۰]

نتیجه یک مطالعه نشان می‌دهد که استرس و افسردگی، احتمال سکته مغزی و مرگ ناشی از
بیماری‌های قلبی عروقی را در بیماران مبتلا به دیابت بیش از دو برابر افزایش
می‌دهد.[۲۱]

شامل رتینوپاتی (نابینایی)، نفروپاتی (آسیب‌های گلومرول و دفع آلبومین) و نوروپاتی
(کاهش یا ازدست دادن حس درد) است.

علاوه بر نفروپاتی دیابتی، این بیماران ممکن است سایر بیماری‌های کلیه همچون
نفروپاتی ناشی از فشار خون و نفروپاتی ایسکمیک را دچار شوند. این بیماری‌ها به طور
مستقل یا همزمان با نفروپاتی دیابتی اتفاق می‌افتند. بعضی مطالعات مطرح کرده‌اند که
در نیمی از بیماران دیابتی دچار نارسایی کلیوی آلبومینوری وجود ندارد. این مسئله
اهمیت توجه به سایر ارزیابی‌های عملکرد کلیه علاوه بر آلبومین ادرار را مطرح
می‌کند.[۲۸][۲۹]

بیماران دیابتی از افزایش قابل توجه ریسک ابتلا به بیماری‌های قلبی عروقی
آترواسکلروزی رنج می‌برند. این شامل سکته مغزی، بیماری عروق کرونر و بیماری‌های
عروق محیطی است. ریسک این بیماری‌ها در هر دو نوع اصلی دیابت و حتی در سنین پایین
افزایش یافته است. مشخص شده است که در افراد دیابتی جوان ریسک بروز سکته زودرس
بیشتر از افراد سالم است.[۳۵]

ریسک بروز دیابت یک را می‌توان با بررسی سابقه خانوادگی این بیماری و توجه به سن
بروز و جنسیت اعضا درگیر خانواده تخمین زد. همچنین راه‌های دیگری هم برای پیش بینی
بروز دیابت نوع یک ارائه شده است ولی از آنجا که هنوز راهی برای پیشگیری یا متوقف
کردن روند بیماری وجود ندارد استراتژی‌های مختلفی که برای تشخیص زودرس دیابت نوع یک
وجود دارد ارزش زیادی ندارند.[۳۹]

دیابت نوع دو تشخیص داده نشده یکی از مشکلات رایج در سیستم‌های درمانی است. استفاده
از آزمایش‌های ساده قند می‌تواند این افراد را که در معرض دچار شدن به عوارض قابل
پیشگیری دیابت هستند تشخیص دهد. آزمون غربالگری مورد استفاده برای تشخیص دیابت
آزمون قند ناشتای خون و هموگلوبین A1C است. در صورتی که میزان قند ناشتا و یا A1C
در حد نزدیک به دیابت باشد انجام آزمایش تحمل قند ۷۵ گرمی نیز توصیه می‌شود. افرادی
که در پی این آزمایش‌ها قند بالایی داشته باشند ولی هنوز به میزان تشخیصی دیابت
نرسیده باشند به عنوان اختلال تحمل گلوکز طبقه‌بندی می‌شوند. مشخص شده که این افراد
هم در معرض عوارض ماکروسکولار دیابت به خصوص در زمینه سندرم متابولیک قرار
دارند.[۳۹]

بر اساس آخرین معیارهای انجمن دیابت آمریکا تشخیص دیابت با ثبت یکی از موارد زیر
قطعی است:[۴۰]

برای پیشگیری از تشکیل زخم‌های دیابتی راه‌های مختلفی وجود دارد که عبارتند از:
پرهیز از سیگار، تحت کنترل داشتن قند و فشار خون و کلسترول، ورزش برای تحریک جریان
خون، تمیز نگه داشتن پاها، بررسی کردن هر روز پاها به منظور یافتن خراش و ترک
خوردگی پوست، خشک کردن پاها بعد از حمام.

کنترل میزان قند خون از مهمترین موضوع‌ها در برخورد با بیماری دیابت است. به تازگی
محققان دانشگاه لیدز آمریکا با استفاده از فناوری لیزر موفق به تولید یک دستگاه
غیرتهاجمی شده‌اند که قندخون دیابتی را کنترل می‌کند. این سیستم GlucoSense نام
دارد و بدون هیچ سوزن یا جراحی، قندخون را به طور مداوم اندازه‌گیری می‌کند. در این
روش، بیمار انگشت خود را روی حسگر شیشه‌ای کوچکی قرار می‌دهد. در این هنگام، یک
پرتو لیزر کم توان به انگشت تابیده می‌شود. بخشی از این پرتو توسط گلوکز خون جذب و
باقیمانده به حسگر شیشه‌ای بازتاب می‌شود.[۴۲]

ورزش به دیابتی‌ها کمک می‌کند که از شر حمله‌های قلبی و نابینایی و آسیب‌های عصبی
در امان باشند. وقتی که غذا می‌خورید سطح قند خونتان افزایش می‌یابد. هر چه بیشتر
سطح خون افزایش یابد قند بیشتری به یاخته‌ها می‌چسبد. وقتی که قند به یاخته بچسبد
دیگر نمی‌تواند از آن جدا شود و تبدیل به ماده‌ای زیان‌آور بنام سوربیتول می‌شود که
این ماده می‌تواند باعث نابینایی و ناشنوایی و آسیب‌های مغزی و قلبی و نشانگان
پاهای سوزان و… گردد.

وقتی که قند وارد بدن شما می‌شود فقط می‌تواند در یاخته‌های کبد و ماهیچه ذخیره
گردد. اگر یاخته‌های کبد و ماهیچه از کربوهیدرات اشباع باشند، قندها دیگر جایی برای
رفتن ندارند. اگر ذخیره یاخته‌های ماهیچه در پی ورزش کردن مصرف گردد پس از صرف غذا
قندها به وسیله ماهیچه جذب می‌شوند و مقدار آنها در خون افزایش نمی‌یابد؛ بنابراین
اگر با یک برنامه ورزشی منظم بتوانیم ذخیره قند ماهیچه‌ها را کاهش دهیم مسلماً
می‌توانیم شاهد بهبود همه‌جانبه عوارض بیماری دیابت باشیم.

زخم‌های دیابتی، جراحت‌هایی در پوست، چشم، اعضای موکوسی و یا یک تغییر ماکروسکوپی
در اپیتلیوم نرمال افراد دیابتی تیپ ۱ و ۲ می‌باشد. بیش از ۷۵ ٪ افراد دیابتی،
مبتلا به زخم‌های دیابتی هستند که در آمریکا بیش از ۸۰ ٪ آن‌ها منجر به قطع عضو
می‌شوند[نیازمند منبع] که در صورت مراجعه به خوبی درمان می‌شدند. زخم‌ها در هنگام
بروز، مستعد عفونت هستند (اگرچه عفونت به ندرت در اتیولوژی زخم‌های دیابتی دخالت
دارد). این جراحت‌ها معمولاً به دلیل زخم‌های اولیه، التهاب، عفونت و یا شرایط
دارویی ایجاد می‌شوند که سلامتی را به‌خطر می‌اندازند. به طور کلی افرادی با سابقه
دیابت بیش از ۱۰ سال، جنس مذکر (مردها)، عوارض قلبی‌عروقی، عوارض کلیوی، بیشتر از
دیگر بیماران دیابتی، در معرض خطر زخم پای دیابتی می‌باشند. دیگر دلایل ایجاد این
زخم‌ها شامل عفونت ثانویه (باکتری، قارچ و یا ویروس) و ضعف شدید بیمار می‌باشند.

بسیاری از افراد پس از آغاز درمان و استفاده از دارو حتی از قبل هم چاق‌تر می‌شوند
و این بدان علت است که فرد دیابتی کنترلی بر روی عادت‌های غذایی خود ندارد وحتی
داروهایی که برای درمان فرد استفاده می‌شود نمی‌توانند کارای مورد نظر را داشته
باشند تا زمانی که عادت‌های غذایی درست دنبال شود وبه همین علت فرد دچار اضافه وزن
و چاقی می‌شود. لوزالمعده به منظور جلوگیری از افزایش ناگهانی قند خون پس از صرف
غذا مقداری انسولین در خون وارد می‌کند و انسولین با راندن قندها به درون یاخته‌ها
از وقوع این امر جلوگیری می‌کند. اما انسولین و تمام داروهایی که از آن ساخته
می‌شوند باعث می‌شوند که شما همواره احساس گرسنگی کنید، بنابراین در تجویز انسولین
سعی این است که با کمترین میزان مصرف انسولین بتوانیم از بالا رفتن قند خون جلوگیری
بعمل بیاوریم.

بسیاری از افرادی که بعد از سن ۴۰ سالگی دچار دیابت می‌گردند با رعایت یک رژیم
غذایی مشتمل بر مصرف سبزیجات، غلات کامل، حبوبات و ماهی و محدود کردن شدید
فراورده‌های شیرینی‌پزی و شکر و محدود کردن دریافت کربوهیدرات می‌توانند حال خود را
بهبود بخشند. بسیاری از کسانی که دچار دیابت شده‌اند انسولین مصرف می‌کنند آنها
توانایی کافی برای پاسخ دادن به انسولین را ندارند و این امر به علت وزن بالا و
مصرف زیاد قندهای تصفیه شده از سوی آنهاست. اولین دستور برای برطرف کردن این حالت
استفاده از غلات و دانه‌های کامل به جای فراورده‌های شیرینی و نان‌پزی (آرد سفید)
است. این امر با کمک به احساس سیری و خوردن کمتر باعث محدود کردن دریافت مهم‌ترین
منبع دریافت چربی‌ها خواهد گردید. طبق نظر پزشکی گیاهی برای کنترل دیابت می‌توان از
عرقیات گیاهی همچون:۱- شنبلیله ۲- برگ زیتون ۳- ماستیک ۴- مارتیغال ۵- دارچین ۶-
فلفل قرمز ۷- برگ گردو ۸- گزنه و… استفاده کرد.[نیازمند منبع]

برپایه پژوهش‌هایی که در اروپا انجام گرفته‌است نشان داده شده که دریافت مقادیر
بسیار زیاد پروتئین به کلیه‌های یک فرد دیابتی آسیب وارد می‌کند بنابراین دیابتی‌ها
باید از مقادیر کمتر گوشت و ماکیان و تخم مرغ استفاده نمایند. همچنین تحقیقات اخیر
نشان می‌دهد که کربوهیدرات‌های تصفیه شده میزان نیاز به انسولین را افزایش و
چربی‌های غیر اشباع تک‌پیوندی و چندپیوندی موجود در سبزیجات و چربی‌های امگا-۳
موجود در روغن ماهی و همچنین استفاده از آرد کامل و دانه‌های کامل بجای آرد تصفیه
شده نیاز به انسولین را کاهش می‌دهد. سطح بالای قند خون بعد از صرف غذا موجب می‌شود
که قندها به یاخته‌ها چسبیده و تبدیل به ماده‌ای سمی (برای یاخته‌ها) بنام سوربیتول
شوند که این ماده به اعصاب و کلیه و رگ‌ها و قلب آسیب خواهد رساند.

دانشمندان معتقدند «سوکرالوز» نه تنها هیچ مانعی برای مصرف افراد دیابتی ندارد بلکه
مصرف سوکرالوز به عنوان شیرین کننده فاقد کالری، می‌تواند انتخاب صحیحی در کاهش
کالری موادغذایی از جمله غذاهای شیرین، انواع کیک‌ها، شیرینی‌ها، دسرها و
نوشیدنی‌های گرم و سرد و … باشد.[۴۴]

بنیاد بین‌المللی دیابت آماری ارائه کرده است که براساس آن این بیماری خاموش در هر
شش ثانیه یک قربانی می‌گیرد و تعداد مرگ‌های ناشی از آن بیش از مجموع ایدز، سل و
مالاریا است.[۴۵] تغییر الگوی زندگی این بیماران و خود مراقبتی می‌تواند به طول عمر
بالای این بیماران کمک کند و این بیماران می‌توانند با کنترل قند و استفاده از دارو
عمری کاملاً طبیعی داشته باشند.

سازمان بهداشت جهانی دیابت را شایعترین بیماری غدد در جهان می‌داند که سالانه عامل
۴ میلیون مرگ در جهان است. طبق گزارش سازمان بهداشت جهانی و فدراسیون جهانی دیابت،
در حالی که تعداد بیماران دیابتی در سال ۲۰۰۰ میلادی کمتر از ۲۰۰ میلیون نفر بوده
است؛ این رقم در سال ۲۰۱۵ به بیش از ۳۸۲ میلیون نفر رسیده و پیش بینی می‌شود تا سال
۲۰۲۵ بیش از ۳۰۰ میلیون بیمار دیابتی در دنیا وجود داشته باشد و تا سال ۲۰۳۵ این
تعداد به رقم ۵۹۲ میلیون نفر برسد.[۴۶]

اسدالله رجب رئیس انجمن دیابت با بیان اینکه روند شیوع دیابت در ایران تحت کنترل
نیست، ابراز داشت: شیوع این بیماری در منطقه خاورمیانه ازجمله ایران حدود ۹۷ درصد و
این روند روز به روز درحال افزایش است. طبق برآورد فدراسیون بین‌المللی دیابت، ۴۸
درصد ساکنان منطقه خاورمیانه ازجمله ایران، دیابت بدون تشخیص دارند و به عبارتی از
هر ۲ نفر یک نفر از بیماری خود بی‌خبر است.[۴۷]

میزان ابتلا به بیماری دیابت در جهان با سرعت درحال افزایش است و این میزان در
کشورهای درحال توسعه بیش از سایر کشورها است چراکه ساکنان این کشورها به رژیم غذایی
مملو از قند و نشاسته روی آورده‌اند که سال‌ها است کشورهای غنی را دچار مشکل کرده
است. طبق گزارش انجمن پزشکی آمریکا، فناوری اندازه‌گیری چربی در بدن نشان می‌دهد که
آسیایی‌ها با شاخص توده بدنی (BMI) مساوی در مقایسه با اروپایی‌ها، چربی انباشته
بیشتری در شکم خود دارند و این مسئله، احتمال ابتلا به دیابت را در آنها افزایش
می‌دهد.[۴۸]



https://fa.wikipedia.org/wiki/%D8%AC%D8%A7%DB%8C%D8%B2%D9%87_%D8%A7%DB%8C%E2%80%8C%D9%88%DB%8C%E2%80%8C%D8%A7%D9%86

جایزه‌ای وی ان(به انگلیسی: AVN Award) جایزه‌ای است که توسط کمپانی آمریکایی مجله
تجاری پورن بزرگسالان AVN، که فیلم‌های پورن را پوشش می‌دهد حمایت و عرضه می‌گردد.
این جایزه به پاس تقدیر از اجرا و یا تهیه فیلم‌های پورن برای بازیگران، تهیه
کنندگان و کارگردانان این گونه فیلم‌ها به‌وجود آمده و به اسکار پورن شهرت یافته
است. این جایزه در بیش از ۱۰۰ رشته به برندگان اهدا می‌گردد که برخی از آن‌ها در
ارتباط مستقیم با موارد جنسی است و برخی دیگر به ژانرهای دیگری تعلق
می‌گیرد.[۲][۳][۴] برخی از این جایزه‌ها به ژانرهای مشابه فیلم‌های غیر پورن و برخی
دیگر از جایزه‌ها به تصاویر و فیلم‌های پورنوگرافی/اروتیک اهدا می‌شود.



https://fa.wikipedia.org/wiki/%D8%A7%D9%85%D8%A7%D8%B1%D8%A7%D8%AA_%D9%85%D8%AA%D8%AD%D8%AF%D9%87_%D8%B9%D8%B1%D8%A8%DB%8C

مختصات: ۲۴°۲۸′ شمالی ۵۴°۲۲′ شرقی﻿ / ﻿۲۴.۴۶۷° شمالی ۵۴.۳۶۷° شرقی﻿ / 24.467;
54.367

امارات متحده عربی (به عربی: الإمارات العربيّة المتّحدة)، (مخفف انگلیسی: UAE)،
کشوری در جنوب غربی قارهٔ آسیا و در شرق شبه جزیره عربستان، در خاورمیانه که از
جنوب با قطر و عربستان سعودی، از شرق با عمان و از شمال با خلیج فارس همسایه است.

امارات عربی متحده، اتحادی از هفت شیخ‌نشین کوچک به نام‌های ابوظبی، دبی، شارجه،
عجمان، فجیره، راس‌الخیمه و ام‌القوین است که بعد از استقلال از بریتانیا در ۲
دسامبر ۱۹۷۱ میلادی شکل گرفت. این روز را با نام روز ملی امارات جشن می‌گیرند.

هر یک از این ۷ امیرنشین از استقلال فراوانی برخوردارند، اما یک امیر موروثی به
عنوان حاکم کشور ایفای وظیفه می‌کند و شورای عالی حکام که متشکل از هفت امیر است،
رئیس دولت و کابینه را انتخاب می‌کند. در حال حاضر امیر و رئیس دولت امارات شیخ
خلیفه بن زاید آل نهیان است. پایتخت و بزرگ‌ترین شیخ‌نشین این کشور ابوظبی است.

مساحت این کشور ۸۳٬۶۰۰ کیلومترمربع است که در رده ۱۱۵ دنیا از نظر پهناوری قرار
می‌گیرد. آب‌وهوایی بیابانی و سرزمینی هموار دارد که قسمت شرقی آن کوهستانی و سردتر
است و تنها ۰٫۷۷ درصد خاک آن قابل کشاورزی است. فقط ۱۹ درصد اهالی این کشور اصلیت
اماراتی دارند و ۲۳ درصد از اعراب دیگر کشورها و ایرانیان و حدود ۵۰ درصد از اهالی
جنوب آسیا هستند. زبان رسمی کشور عربی است و انگلیسی، فارسی، اردو و هندی نیز
کاربرد زیادی دارد. مذهب رسمی این کشور اسلام است که حدود ۹۶٪ مردم را شامل می‌شود.

واحد پول آن درهم است. جمعیت آن در سال ۲۰۱۲ حدود ۵٫۳۱۴٫۳۱۷ نفر برآورد شده و رشد
جمعیت آن ۳٫۰۵ درصد است و با بیش از ۱۶ مهاجر در سال به ازای هر هزار نفر جمعیت
پنجمین کشور مهاجرپذیر دنیاست. صادرات نفت خام این کشور در سال ۲۰۰۹ میلادی، حدود
۲٫۳۹۵ میلیون بشکه در روز بوده که امارات را چهارمین صادرکننده نفت دنیا می‌سازد.
سرانه تولید ناخالص داخلی کشور در سال ۲۰۱۱ بر اساس قدرت خرید حدود ۴۸٬۵۰۰ دلار
بوده که آن را در رتبه یازدهم دنیا قرار می‌دهد.[۲]

روابط امارات و ایران بر سر مالکیت سه جزیره تنب کوچک، تنب بزرگ و ابوموسی در خلیج
فارس تنش آمیز است.

محدوده امارات متحده عربی: از شمال و شمال غربی خلیج فارس، از جنوب و جنوب غربی
عمان و عربستان سعودی، از سمت غرب به قطر و عربستان سعودی، و از سمت شرق به دریای
عمان و عمان محدود می‌شود.

واژهٔ «امارات» به معنی شیخ‌نشین یا امیرنشین است. نام امارات متحده عربی نیز به
معنی «شیخ‌نشین‌های متحد عربی» است. تسمیت این کشور بنام «امارات» از آنجاست که پس
از تشکیل اتحادیه هفت امارت امیرنشین تأسیس شده‌است، شیخ‌نشین‌های هفت‌گانهٔ که
دولت امارات متحده عربی را تشکیل می‌دهند به شرح زیر است:

در قرن۱۸تا۱۹ به منطقه سواحل امروزی امارات متحده عربی و شمال عمان ساحل دزدان یا
ساحل قراصنه یا ساحل پایریت در خلیج فارس گفته می‌شد. پس از پیروزی ارتش
هند/بریتانیا بر دزدان و امضای قرارداد صلح نام این منطقه به ساحل متصالحه تغییر
یافت.[۴]

این کشور در ۲ دسامبر ۱۹۷۱ میلادی تأسیس شده‌است. قبل از تأسیس دولت اتحاد امارات
متحده عربی، این منطقه «امارات متصالحه» نام داشته‌است، همچنین امارات ساحل عمان
نیز نامیده شده‌است.

مؤسس و بنیان‌گذار حکومت امارات متحده عربی شیخ زاید بن سلطان آل نهیان بوده که با
همکاری شیخ راشد بن سعید آل مکتوم به تأسیس این اتحاد همت گماردند. اولین نخست وزیر
در حکومت دولت اتحاد شیخ مکتوم بن راشد بود. پس از درگذشت مؤسس دولت اتحاد امارات،
رئیس حکومت امارات در سال ۲۰۰۴ (میلادی) شیخ خلیفه بن زاید و نایب رئیس و نخست وزیر
آن شیخ محمد بن راشد حاکم دبی هستند.

امارات با ریشه‌هایی که در فرهنگ اسلامی دارد، روابط خوبی با سایر جهان عرب و جهان
اسلام برقرار کرده‌است. دولت امارات عمدتاً از طریق بنیاد فرهنگی ابوظبی، در صدد
حفظ شکل‌های سنتی هنر و فرهنگ است. هر چند، تغییرات چشم گیری در زندگی اجتماعی صورت
گرفته‌است، نگرش به زنان تغییر کرده‌است و ورزش‌های جدیدی در کنار شتر سواری سنتی
کم‌کم رایج می‌شوند، همچون ورزش گلف، بیابان کهن دوبی و مسابقات گلف ابوظبی و
گران‌ترین مسابقهٔ اسب دوانی جهان، جام جهانی دوبی، که هر سال در ماه مارس
(اسفند-فروردین) برگزار می‌شود. [۱] در امارات، بر خلاف کشور همسایه‌اش عربستان، که
سعی بر جلوگیری از رواج دین‌های دیگر دارد. کلیساهای بسیاری وجود دارد. به دلیل
اینکه بسیاری از آسیایی‌ها، امارات را به عنوان وطن دوم خود پذیرفته‌اند،
رستوران‌ها و مراکز فرهنگی آسیایی بسیاری در این کشور وجود دارد. همچنین تعداد کمی
مرکز و مدرسهٔ اروپایی نیز وجود دارد.

وضعیت حقوق بشر در امارات متحده عربی همواره مورد انتقاد سازمان‌های حامی حقوق بشر
بوده‌است. شهروندان حق انتخاب و یا تغییر دولت و عضویت در احزاب سیاسی را به دست
نیاورده‌اند.[۵] در طول تاریخ این کشور تنها یک انتخابات در سال ۲۰۰۶ برگزار
شده‌است.[۶] که مجمع تشکیل شده بوسیله انتخابات هیچ گونه حق قانونگذاری ندارد.[۷]
کارگران خارجی از بسیاری از حقوق کار محروم هستند امارات متحده عربی بسیاری از
معاهدات بین‌المللی دربارهٔ حقوق کارگران را امضا نکرده‌است.

دولت امارات همچنین محدودیت‌های گسترده‌ای را برای آزادی بیان بوجود آورده‌است. این
کشور رسانه‌ها را از انتقاد از مقامات سیاسی و مشکلات اقتصادی کشور برحذر
داشته‌است. همچنین خودسانسوری نیز به طرز گسترده در رسانه‌های اماراتی وجود
دارد.[۸]

در حالی که رسانه یکی از نخستین صنایع است که امارت دوبی سعی بر گسترش آن در بسیاری
از شهرهای کوچک کرده، مسائل مهمی دربارهٔ آزادی بیان در امارات به قوت خود
باقی‌مانده است. شهر رسانه‌ای دوبی، دوبی را به مرکز رسانه در منطقه تبدیل کرده
است، و شامل ایجاد رسانه، از صنعت چاپ گرفته تا تلویزیون و رسانهٔ جدید و همچنین
تبلیغات و صنعت بازاریابی می‌باشد.

شماری از سازمان‌های خبری بین‌المللی که شامل رویترز، آسوشیتد پرس، فرانس پرس،
بلومبرگ، داو جونز نیوزوایرز، سی ان ان و بی‌بی‌سی می‌باشند، همگی در شهر رسانه‌ای
دوبی حضور دارند، و می‌توانند آزادانه در مورد حوادث منطقه‌ای و محلی گزارش تهیه
کنند. با این وجود، محدودیت‌هایی برای رسانه‌های محلی وجود دارد، و به شدت از هر
گونه انتقادی در مورد خانوادهٔ سلطنتی منع شده‌اند. روزنامه‌های انگلیسی زبان مهم
امارات عبارتند از:

رؤسا: شیخ زاید بن سلطان آلنهیان (۱۹۷۱ _ ۲۰۰۴) میلادی. شیخ خلیفه بن زاید بن سلطان
آلنهیان (۲۰۰۵ _....). نخست وزیر: شیخ مکتوم بن راشد آل مکتوم (۱۹۷۱ _ ۱۹۷۶)
میلادی. شیخ راشد بن سعید آل مکتوم (۱۹۷۶ _ ۱۹۹۰) میلادی. شیخ مکتوم بن راشد آل
مکتوم (۱۹۹۰ _ ۲۰۰۶) میلادی. شیخ محمد بن راشد آل مکتوم (۲۰۰۶_....).



https://fa.wikipedia.org/wiki/%D8%AA%D8%AE%D8%AA_%D8%AC%D9%85%D8%B4%DB%8C%D8%AF

تخت جمشید یا پارسه (یا پرسپولیس، پرسه‌پلیس، هزارستون، صدستون و یا چهل‌منار) نام
یکی از شهرهای باستانی ایران است که طی سالیان پیوسته، پایتخت باشکوه و تشریفاتیِ
پادشاهی ایران در زمان امپراتوری هخامنشیان بوده‌است. در این شهر باستانی کاخی به
نام تخت جمشید وجود دارد که در دوران زمامداری داریوش بزرگ، خشایارشا و اردشیر اول
بنا شده‌است و به مدت حدود ۲۰۰ سال آباد بوده‌است. در نخستین روز سال نو گروه‌های
زیادی از کشورهای گوناگون به نمایندگی از ساتراپی‌ها یا استانداری‌ها با پیشکش‌هایی
متنوع در تخت جمشید جمع می‌شدند و هدایای خود را به شاه پیشکش می‌کردند.[۱][۲]

در سال ۵۱۸ پیش از میلاد بنای تخت جمشید به عنوان پایتخت جدید هخامنشیان در پارسه
آغاز گردید.[۳] بنیانگذار تخت جمشید داریوش بزرگ بود، البته پس از او پسرش خشایارشا
و نوه‌اش اردشیر یکم با گسترش این مجموعه به گسترش آن افزودند. بسیاری از آگاهی‌های
موجود که در مورد پیشینه هخامنشیان و فرهنگ آنها در دسترس است به خاطر سنگ‌نبشته‌ها
و فلزنوشته‌هایی است که در این کاخ‌ها و بر روی دیواره‌ها و لوحه‌ها آن حکاکی
شده‌است.[۴] سامنر برآورد کرده‌است که دشت تخت جمشید که شامل ۳۹ قرارگاه مسکونی
بوده، در دورهٔ هخامنشیان ۴۳٬۶۰۰ نفر جمعیت داشته‌است.[۵] باور تاریخ‌دانان بر این
است که اسکندر مقدونی سردار یونانی در ۳۳۰ پیش از میلاد، به ایران حمله کرد و تخت
جمشید را به آتش کشید[۳][۶] و احتمالاً بخش عظیمی از کتاب‌ها، فرهنگ و هنر هخامنشی
را با این کار نابود نمود. بااین‌حال ویرانه‌های این مکان هنوز هم برپا است و
باستان‌شناسان از ویرانه‌های آن نشانه‌های آتش و هجوم را بر آن تأیید می‌کنند.

این مکان تاریخی از سال ۱۹۷۹ یکی از آثار ثبت شدهٔ ایران در میراث جهانی یونسکو
است.[۷]

پادشاهان ساسانی نیز کتیبه‌هایی در تخت جمشید بر جای گذاشته‌اند. پس از ورود اسلام
به ایران نیز این مکان را محترم می‌شمردند و آن را هزار ستون و یا چهل منار
می‌گفتند و با شخصیت‌هایی همچون سلیمان نبی و جمشید ارتباطش می‌دادند. عضدالدوله
دیلمی در تخت جمشید دو کتیبه به خط کوفی بر جای گذاشته‌است. همچنین کتیبه‌های دیگری
هم به عربی و هم به فارسی در تخت جمشید وجود دارد که جدیدترین آن مربوط به دوره
قاجار است.[۸]

تخت جمشید در شمال شهرستان مرودشت، شمال استان فارس (شمال شرقی شیراز) جای دارد.[۹]

در فاصله ۶ و نیم کیلومتری از تخت جمشید نقش رستم قرار دارد. در نقش رستم
آرامگاه‌های شاهنشاهانی مانند داریوش بزرگ/ خشایارشا/ اردشیر یکم و داریوش دوم واقع
است. آرامگاه پنجمی هم هست که نیمه‌کاره باقی‌مانده و احتمالاً متعلق به داریوش سوم
است.[۱۰]

جدا از سازندگان تخت جمشید که داریوش، خشایارشا و اردشیر یکم بودند، اردشیر سوم نیز
تعمیراتی در تخت جمشید انجام داد. آرامگاه‌های اردشیر دوم و سوم در کوهپایهٔ شرقی
تخت جمشید کنده شده‌است.[۱۱]

نام تخت جمشید در زمان ساخت، «پارسَه»[۱۲] به معنای «شهر پارسیان» بود. یونانیان آن
را پِرسپولیس (به یونانی یعنی «پارسه‌شهر») خوانده‌اند. در فارسی معاصر این بنا را
تخت جمشید یا قصر شاهی جمشید پادشاه اسطوره‌ای ایران می‌نامند. در زمان ساسانیان به
تخت جمشید سَت ستون (صد ستون) می‌گفتند.[۱۳]

صدها سال پس از حمله اسکندر و اعراب و در زمانی که یاد و خاطره پادشاهان هخامنشی
فراموش شده بود، مردمی که از نزدیکی خرابه‌های پارسه عبور می‌کردند، تصاویر حکاکی
شدهٔ تخت شاهی را می‌دیدند که روی دست مردم بلند شده‌است و از آنجا که نمی‌توانستند
خط میخی کتیبه‌های حک شده روی سنگ‌ها را بخوانند، می‌پنداشتند که این همان اورنگ
جمشید است که فردوسی در شاهنامه خود از آن یاد کرده‌است. به همین خاطر نام این مکان
را تخت جمشید نهادند. بعدها که باستان‌شناسان توانستند خط میخی کتیبه را ترجمه
کنند، متوجه شدند که نام اصلی آن پارسه بوده‌است.[۴] در دوره اسلامی این مکان را
محترم شمرده و آن را هزار ستون و چهل منار می‌نامیدند و با شخصیت‌هایی چون سلیمان
نبی و جمشید ربطش می‌دادند.[۱۴] نام مشهور غربی این محل یعنی پِرسِه پلیس ریشه
غریبی دارد. در زبان یونانی، پِرسِه پلیس و یا به صورت شاعرانه آن پِرسِپ تولیس
(Perseptolis) لقبی است برای آتنه الهه خرد، صنعت و جنگ که ویران‌کنندهٔ شهرها معنی
می‌دهد.[۱۵][۱۶] این لقب را آشیل، شاعر یونانی سده پنجم پیش از زادروز، به حالت
تجنیس و بازی با لغات، در مورد شهر پارسیان به کار برده‌است.[۱۷]

تخت جمشید در مرکز استان فارس، ۱۰کیلومتری شمال شهر مرودشت و در ۵۷کیلومتری شیراز
قرار دارد. ارتفاع از سطح دریا تخت جمشید ۱۷۷۰ متر می‌باشد. طرف شرقی این مجموعه
کاخ‌ها بر روی کوه رحمت و سه طرف دیگر در درون جلگه مرودشت پیش رفته‌است.[۱۸] تخت
جمشید بر روی صفّه یا سکوی سنگی که ارتفاع آن بین ۸ تا ۱۸ متر بالاتر از سطح جلگهٔ
مرودشت است، واقع شده‌است. ابعاد تخت جمشید ۴۵۵ متر (جبهه غربی)، ۳۰۰ متر (جبهه
شمالی)، ۴۳۰ متر (جبهه شرقی)، ۳۹۰ متر (جبهه جنوبی) می‌باشد. همچنین طول تخت جمشید
برابر با طول آکروپولیس در آتن است، اما عرض آن چهار تا پنج برابر آکروپولیس
است.[۱۹][۲۰]

کتیبه بزرگ داریوش بزرگ بر دیوار جبهه جنوبی تخت جمشید، آشکارا گواهی می‌دهد که در
این مکان هیچ بنایی از قبل وجود نداشته‌است.[۲۱] وسعت کامل کاخ‌های تخت جمشید ۱۲۵
هزار متر مربع است[۱۸][۲۲]

قدیمی‌ترین بخش تخت جمشید بر پایهٔ یافته‌های باستان‌شناسی مربوط به سال ۵۱۸ پیش از
میلاد[۱۸] است.[۲۰] آنگونه که در منابع متعدد و گوناگون تاریخی آمده‌است ساخت تخت
جمشید در حدود ۲۵ قرن پیش در دامنه غربی کوه رحمت یا میترا یا مهر و در زمان داریوش
بزرگ آغاز گردید و سپس توسط جانشینان وی با تغییراتی در بنای اولیه آن ادامه یافت.
بر اساس خشت‌نوشته‌های کشف شده در تخت جمشید در ساخت این بنای با شکوه معماران،
هنرمندان، استادکاران، کارگران، زنان و مردان بی‌شماری شرکت داشتند که علاوه بر
دریافت حقوق از مزایای بیمهٔ کارگری نیز استفاده می‌کردند. ساخت این مجموعهٔ بزرگ و
زیبا بنا به روایتی ۱۲۰ سال به طول انجامید.[۴]

یکی از هنرهای معماری در تخت جمشید این است که نسبت ارتفاع سر درها به عرض آنها و
همین‌طور نسبت ارتفاع ستون‌ها به فاصلهٔ بین دو ستون نسبت طلایی است. نسبت طلایی
نسبت مهمی در هندسه است که در طبیعت وجود دارد. این نشانگر هنر ایرانیان باستان در
معماری است.[۴]

اولین کاوش‌های علمی در تخت جمشید توسط ارنست امیل هرتزفلد آلمانی در ۱۹۳۱ صورت
گرفت. وی توسط مؤسسه خاورشناسی دانشگاه شیکاگو فرستاده شده بود. یافته‌های وی هنوز
در این مؤسسه نگه‌داری می‌شوند. هرتزفلد معتقد بود دلیل ساخت تخت جمشید نیاز به جوی
شاهانه و باشکوه،[۲۳] نمادی برای امپراتوری پارس و مکانی برای جشن گرفتن وقایع خاص
به خصوص نوروز بوده‌است. به دلایل تاریخی تخت جمشید در جایی که امپراتوری پارس پایه
گذاشته شده بود ساخته شده‌است. هر چند در آن زمان مرکز امپراتوری نبوده‌است.[۴]

معماری تخت جمشید به دلیل استفاده از ستون‌های چوبی مورد توجه قرار گرفته‌است.
معماران تخت جمشید فقط زمانی از سنگ استفاده کرده‌اند که بزرگترین سروهای لبنان یا
ساج‌های هند اندازه‌های لازم برای تحمل سقف را نداشته‌اند.[۲۴] در حالی که ته
ستون‌ها و سر ستون‌ها از سنگ بوده‌اند.[۴]

معماران، هنرمندان و متخصصان در ساخت تخت جمشید از ملل مختلف زیر نفوذ شاهان
هخامنشیان مانند آشوریان، مصریان، اوراتوئیان، بابلیان، لودیان، ایونیان، هندوان،
سکائیان و غیره تشکیل می‌شدند.[۱۴]

در گذر زمان تعدادی از ستون‌های دروازه کاخ صد ستون در تخت جمشید حوادثی مثل زلزله
را پشت سر گذاشته و سر پا مانده‌اند. آن‌ها در نگاه اول یکپارچه به نظر می‌رسند اما
در حقیقت تکه‌تکه هستند و روی هم سوار شده‌اند. راز پایداری آن‌ها مقابل زمین لرزه
در محل اتصال این تکه‌هاست، جایی که دو تکه ستون به وسیله سرب مذاب به هم متصل
شده‌اند. این سرب علاوه بر محکم کردن اتصال دو تکه ستون، نقش مهمی برای مقاومت سازه
در مقابل زمین لرزه داشته‌است. سرب فلز چکش خوار و نرمی است که هنگام بروز زمین
لرزه از خودش واکنش نشان داده و خرد نمی‌شود، این همان نقشی است که در ساختمان‌های
امروزی و مدرن بر عهده فنر لای ستون‌ها گذاشته می‌شود.[۲۵]

معماران و هنرمندانی که در ساخت تخت جمشید نقش داشتند، نقش‌ها را از سه طریق
می‌آراستند. یکی چسباندن فلزهای گران‌بها به صورت رویهٔ تاج، گوشوار، طوق، یاره و
نظایر آن به اصل نقش و توسط سوراخ‌هایی که در دو طرف شی مورد نظر برای گوهرنشانی
می‌کندند. دوم نگاریدن و نقر کردن تزئینات اصلی لباس، تاج و کلاه با سوزن، به نحوی
بسیار ظریف که نمونهٔ آن بر درگاه‌های کاخ داریوش (تچر) و حرمسرا وجود دارد. سوم
رنگ‌آمیزی، که نمونه‌هایی از آن در کاخ سه دری و صد ستون موجود است.[۲۶]

پژوهش‌های کرفتر، نیلندر، ا. هسه، خانم و آقای تیلیا و مایکل رف، مقیاس‌های طولی در
تخت جمشید را روشن کرده‌است. کوچکترین واحد اندازه‌گیری یک انگشت بوده‌است که با
مقیاس امروزی ۲۲ میلی‌متر می‌شود. واحدهای دیگر عبارت بودند از:

بهترین مورد برای بررسی از مقیاس گام تخت جمشیدی، پلکان شرقی آپادانا است که در یک
نظر رابطه منطقی طول و عرض قسمت‌های آن بدین صورت مشخص می‌شود: جبههٔ پلکان را به
طور کلی به قسمت شمالی (سان سربازان و بزرگان)، مرکزی (مهتابی جلو) و جنوبی (سان
هدیه‌آوران) می‌توان تقسیم کرد. هر یک از آنها ۷۸ گام طول و ۹ گام بلندی دارد. قسمت
میانی مهتابی جلو، ۹ گام بلندی و دو برابر آن طول دارد و دو شیب پلکان‌های متقارن
آن هر یک قاعده‌ای به طول ۳۰ گام دارند. از لبهٔ مهتابی جلویی تا آغاز شیب هر یک از
پلکان‌های متقارن مهتابی عقبی، درست ۷۸ گام می‌شود و در همه این اعداد ضریبی از عدد
۳ را که در ایران باستان مقدس بوده‌است، می‌یابیم. اعداد ۳، ۷ و ۹ اعدادی مقدس
دانسته می‌شده‌اند و بررسی این نگاره موارد زیر را در تخت جمشید ثابت کرده‌است:
آپادانا در مجموع ۷۲ ستون دارد که برابر ۷۲ فصل یسنای اوستا ۷۲ رشته کشتی (کستی)
است که ایرانیان باستان به کمر می‌بسته‌اند. بر نقوش بارعام کاخ صد ستون و نقش‌نمای
آرامگاه‌ها، پادشاه و شش تن از یارانش را نشان داده‌اند که درست مانند قرار گرفتن
اهورامزدا در میان شش فرشته بزرگ در باور ایرانیان باستان است و تأییدکننده زرتشتی
بودن هخامنشی‌ها است. پلکان بزرگ شمال‌غربی ۱۱۱ پله (یعنی سه بار عدد یک) دارد که
حاصل ضرب ۳۷ در عدد ۳ است و شمار منزل‌های راه‌شاهی از شوش تا سارد هم درست ۱۱۱
بوده‌است.[۲۷]

برای روی هم گذاشتن سنگ‌ها ملاتی به کار برده نمی‌شده، بلکه دو سطح برهم چسبیده را
چنان می‌تراشیده‌اند که صاف می‌شده و به خوبی روی یک دیگر سوار می‌گشته‌اند، فقط
قسمت میانی دو سطح را زبره‌تراش باقی می‌گذارده‌اند تا هر دو سطح خوب به هم بچسبند.
برای پیوستن سنگ‌ها، علائم زیادی به کار می‌برده‌اند. مثلاً روی ستونی که
می‌خواستند به پا کنند، چند علامت یکسان بر لبه قطعات مجاور هم، پیش از آن که بالا
برده شوند، حک می‌کردند و این نقاط در سوار کردن قطعات بر روی هم می‌افتادند و خط
دلخواه و طرح مورد نظر درست می‌شد. عمل پیوستن به چند راه انجام می‌گرفت، یکی قفل و
جفت بود، که قسمتی از یک تخته سنگ را برجسته ساخته و به همان نسبت یک گودی در تخته
سنگ دیگر می‌کندند و دو سنگ را به هم می‌چسباندند، اما راهی که بیشتر مورد استفاده
قرار می‌گرفت این بود که در دو سنگ مجاور دو گودی همانند و مرتبط می‌کندند و آن‌ها
را با میله آهنی به هم بسته و روی آن سرب مذاب ریخته و صیقل می‌دادند، این بست‌ها
به صورت دم چلچله‌ای، استوانه، قلمی و سرتبری ساخته می‌شدند.[۲۸]

ورود سکو، دو پلکان است که روبروی یکدیگر و در بخش شمال غربی مجموعه قرار دارند که
همچون دستانی است که آرنج خویش را خم کرده و بر آن است تا مشتاقان خود را از زمین
بلند بکند و در سینهٔ خود جای دهد. این پلکان‌ها از هر طرف ۱۱۱ پلهٔ پهن و کوتاه
(به ارتفاع ۱۰ سانتیمتر) دارند. بر خلاف عقیدهٔ بسیاری از مورخین که مدعی بودند
ارتفاع کم پله‌ها به خاطر این بوده که اسب‌ها نیز بتوانند از پله‌ها بالا بروند،
پله‌ها را کوتاهتر از معمول ساخته‌اند تا راحتی و ابهت میهمانان (که تصاویرشان با
لباسهای فاخر و بلند بر دیوارهای تخت جمشید نقش بسته) هنگام بالا رفتن حفظ شود.
بالای پلکان‌ها، بنای ورودی تخت جمشید، دروازه بزرگ یا دروازهٔ خشایارشا یا دروازه
ملل، قرار گرفته‌است. ارتفاع این بنا ۱۰ متر است. این بنا یک ورودی اصلی و دو خروجی
داشته‌است که امروزه بقایای دروازه‌های آن برجاست. بر دروازهٔ غربی و شرقی طرح
مردان بالدار و بر و طرح دو گاو سنگی با سر انسانی حجاری شده‌است. این دروازه‌ها در
قسمت فوقانی با شش کتیبهٔ میخی تزیین یافته‌اند. این کتیبه‌ها پس از ذکر نام
اهورامزدا به اختصار بیان می‌کند که: «هر چه بدیده زیباست، به خواست اورمزد انجام
پذیرفته‌است.»[۲۹]

دو دروازه خروجی یکی رو به جنوب و دیگری رو به شرق قرار دارند و دروازه جنوبی رو به
کاخ آپادانا، یا کاخ بزرگ بار، دارد.

کاخ آپادانا در شمال و شرق دارای دو مجموعه پلکان است. پلکان‌های شرقی این کاخ که
از دو پلکان - یکی رو به شمال و یکی رو به جنوب - تشکیل شده‌اند، نقوش حجاری‌شده‌ای
را در دیوار کنارهٔ خود دارند. پلکان رو به شمال نقش‌هایی از فرماندهان عالی‌رتبهٔ
نظامی مادی و پارسی دارد در حالی که گل‌های نیلوفر آبی را در دست دارند، حجاری
شده‌است.[۱۰] در جلوی فرماندهان نظامی افراد گارد جاویدان در حال ادای احترام دیده
می‌شوند. در ردیف فوقانی همین دیواره، نقش افرادی در حالی که هدایایی به همراه
دارند و به کاخ نزدیک می‌شوند، دیده می‌شود.[۱۰]

کاخ آپادانا از قدیمی‌ترین کاخ‌های تخت جمشید است. این کاخ که به فرمان داریوش بزرگ
بنا شده‌است، برای برگزاری جشن‌های نوروزی و پذیرش نمایندگان کشورهای وابسته به
حضور پادشاه استفاده می‌شده‌است. این کاخ توسط پلکانی در قسمت جنوب غربی آن به «کاخ
تچرا» یا «کاخ آینه» ارتباط می‌یابد. کاخ آپادانا از ۷۲ ستون تشکیل شده‌است که در
حال حاضر ۱۴ ستون آن پابرجاست ته ستونهای ایوان کاخ گرد ولی ته ستونهای داخل کاخ
مربع شکل است.[۱۰]

قسمت اصلی کاخ توسط داریوش بزرگ و ایوان و پلکان سنگی جنوبی توسط خشایارشا و پلکان
سنگی غربی توسط اردشیر دوم بنا شده‌است.[۱۰]

کاخ روی صفه‌ای به بلندی ۲٬۴ متر ساخته شده‌است. مساحت کاخ ۲۹ در ۴۰ متر و اتاق
مرکزی آن مربعی به ضلع پانزده متر است. دوازده ستون در آن به کار رفته بوده‌است.
چارچوب درها با نقش برجسته‌هایی تزیین شده‌است که پادشاه و دو ملازمش را به تصویر
می‌کشد که یکی سایه بان و دیگری شال حمل می‌کند. نقش برجسته‌های راه پله‌ای دیگر،
خدمتکاران را در حال بردن حیوانات و ظرف‌های سرپوشیده برای برپایی ضیافت نشان
می‌دهند. قرنیزهای گچبری شده از روی نمونهٔ مصری و سنگ‌هایی که مانند آیینه صیقل
یافته‌اند، از جملهٔ بخش‌های استثنایی این بنا هستند. بنا بر نظر کرفتر، احتمالاً
در جنوب کاخ داریوش باغی وجود داشته‌است.[۳۰]

این کاخ که کاخ خصوصی خشایارشا بوده‌است در مرتفع‌ترین قسمت صفهٔ تخت جمشید قرار
دارد. این کاخ از طریق دو مجموعه پلکان به کاخ ملکه ارتباط دارد.

احتمال می‌رود آتش‌سوزی از این مکان شروع شده باشد به خاطر نفرتی که آتنی‌ها از
خشایارشا داشتند به خاطر به آتش کشیده شدن آتن به دست وی. رنگ زرد سنگ‌ها نشان
دهنده تمام شدن آب درون سنگ‌ها به خاطر حرارت است. اینجا مکان کوچکی بوده ۶*۶ ستون
قرار داشته‌است. به خاطر ویرانی شدید اطلاعات زیادی در مورد این کاخ در دسترس نیست
خیلی‌ها از اینجا به عنوان کاخ مرموز نام برده‌اند.

هدیش به معنای جای بلند است و چون خشایارشا نام زن دوم او هدیش بوده‌است نام کاخ
خود را هدیش می‌گذارد این کاخ در جنوبی‌ترین قسمت صفه قرار دارد و قسمت‌های زیادی
از کف از خود کوه‌است.[۱۰]

این کاخ توسط خشایارشا ساخته شده‌است و به نسبت سایر بناها در ارتفاع پایین‌تری
قرار گرفته‌است. بخشی از این کاخ در سال ۱۹۳۱ توسط شرق‌شناس مشهور، پروفسور ارنست
امیل هرتزفلد، خاکبرداری و از نو تجدیدبنا شد و امروزه به عنوان موزه و ادارهٔ
مرکزی تأسیسات تخت جمشید مورد استفاده قرار گرفته‌است.[۱۰]

کاخ ه یا کاخ اچ یکی از کاخ‌های تخت جمشید است که در جنوب‌غربی تخت‌گاه و در غرب
کاخ هدیش قرار گرفته‌است. پلکان منقوشی که از دو جانب به این کاخ راهبر است، اکنون
حالتی نیمه ویران دارد. پلکان اصلی به گواهی قطعه مکتوبی که از آن به جای مانده، به
بنایی تعلق دارد که خشایارشا آغاز و اردشیر یکم آن را تمام کرده‌است.[۱۰]

کاخ سه‌در، تالار شورا، دروازه شاهان، سه‌دروازه، سه دری یا کاخ مرکزی، در مرکز
کوشک شاهی تخت‌جمشید قرار دارد. این کاخ توسط سه درگاه و چند راهرو به کاخ‌های دیگر
راه می‌یابد و از این جهت آن را کاخ مرکزی و یا سه دری نیز می‌خوانند. چون بر
پلکان‌های این کاخ، نجیب‌زادگان پارسی را نقش کرده‌اند که به حالتی دوستانه و
غیررسمی، برای ملاقات فرمانروا می‌روند و نیز به سبب نوع کاربری و موقعیت کاخ، گاهی
آن را تالار شورا نیز نامیده‌اند. پیشتر بنای این کاخ را به داریوش بزرگ نسبت
می‌دادند، اما دلایلی در درست است که ساخت کامل آن به وسیله اردشیر یکم صورت گرفته
بوده‌است.[۳۱]

وسعت این کاخ در حدود ۴۶۰۰۰ فوت مربع (حدود ۴۳۰۰ متر مربع) است و سقف آن به‌وسیلهٔ
صد ستون که هر کدام ۱۴ متر ارتفاع داشته‌اند، بالا نگه داشته می‌شده‌است.[۱۰]

به این مکان کاخ شورا یا تالار مرکزی می‌گویند. احتمالاً شاه در اینجا با بزرگان به
بحث و مشورت می‌پرداخته‌است. با توجه به نقوش حجاری شده، از یکی از دروازه‌ها شاه
وارد می‌شده و از دو دروازه دیگر خارج می‌شده‌است. به این دلیل به این جا کاخ شورا
می‌گویند که در اینجا دو سرستون انسان وجود داشته که جاهای دیگری نیست و سر انسان
سمبل تفکر است.[۱۰]

این مجموعه مشتمل بر یک تالار ۹۹ ستونی، یک تالار صد ستونی، تعدادی سالن، اتاق و دو
حیاط خلوت است. مجموعه ساختمان‌های خزانه توسط حصاری ضخیم و خیابانی پهن از مابقی
قسمت‌ها جدا می‌شده‌است. بر اساس روایت مورخین یونان باستان پس از سقوط تخت جمشید
اسکندر طلا، نقره و اشیای قیمتی خزانه تخت جمشید را که بزرگترین خزانه هخامنشیان
بوده‌است با سه هزار شتر و تعداد زیادی اسب و قاطر به محل دیگری انتقال داده‌است.
خزانه به فرمان داریوش بزرگ بنا شد و خشایارشا در آن اصلاحاتی به عمل آورده‌است.
اکثر ظروف، مجسمه‌ها و به خصوص هشت لوح سنگی معروف خشایارشا از این محل به دست
آمده‌است. در حفاری‌های علمی گذشته در این محل نیز تعداد زیادی الواح گلی به خط
میخی و زبان عیلامی مربوط به دستمزد کارگران به دست آمده‌است. [۱۰] مجلس بارعام
شاهی که در همین محل کشف شده، خشایارشا (نه داریوش بزرگ که پیشتر می‌پنداشتند) را
نشان می‌دهد که با لباس تمام رسمی بر تخت نشسته‌است. عصای شاهی را در دست راست و گل
نیلوفر آبی (لوتوس) را که نشانهٔ شاهان هخامنشی است به دست چپ گرفته‌است. پشت سر
شاه ولیعهد با گل نیلوفر آبی در دست چپ ایستاده و دست راست خود را باحالت احترام
بالا نگاه داشته‌است. سپس یکی از خواجگان دربار و بعد از او اسلحه‌دار شاه
ایستاده‌اند. در مقابل شاه دو عودسوز قرار دارند و رئیس تشریفات به حالت احترام
گزارش می‌دهد. مراسم زیر یک شادروان (چادر سلطنتی) انجام می‌گرفته که در اطراف آن
چهار نگهبان حضور دارند. بر اساس تحقیقات به عمل آمده جایگاه اصلی این نقش، بخش
مرکزی پلکان آپادانا بوده‌است.[۱۰]

نقش برجستهٔ شیری را که به خوردن گاو مشغول است دارای اهمیت فصلی و شیر را نماد
تابستان گرم و گاو را نماد بارش زمستانی دانسته‌اند.[۳۲]

عقاب زرین نشان پرچم ایران باستان بوده‌است نقش شاهین بر درفش هخامنشی نشانه‌ای از
پیروزی و نمادی از اهورامزدا در پرندگان می‌باشد.[۳۳]

آرتور پوپ دیوارهای کنگره‌دار را نماد کوهستان‌ها و ستون‌های پرشمار را نماد جنگل
مقدس تفسیر کرده‌است.[۳۴]

در سنگ‌نگاره‌های تخت‌جمشید هیچ‌کس را نمی‌توان در حالت خضوع یا سرافکنده دید و
نمایندگان ملل نه به عنوان شکست خوردگان یا برده بلکه همه به‌طور یکسان عضو جامعه
بزرگ جهانی هستند و همه ملل از مادها تا هندی‌ها، تونسی‌ها، آفریقایی‌ها و یونانیان
همه به صورت شخصیت مستقل و متکی به خود نقش شده‌اند.[۳۳]

در سنگ نگارهای تخت‌جمشید فاصله هر ملت به وسیلهٔ یک درخت سرو، که درخت مقدس
می‌باشد، جدا شده‌است. درجه‌بندی نمایندگان ملل بر پایه فرهنگ و سابقه یا دوری و
نزدیکی آنهاست مانند مادها، ایلامیها، خوزیها، بابلیها، آشوریان.[۳۳]

راهنمای ملل، پارسی و مادی و یا ایلامی است که دست در دست ملل دیگر جهت راهنمایی
مهمانان مشخص شده‌است و مردم همه ملل آزاد بودند تا از لباس، فرهنگ و زبان خود
استفاده نمایند در صف نمایندگان و درکل تخت جمشید هیچ‌کس سوار بر اسب نیست،
هیچ‌گونه سعی در برتر نشان دادن یا تفاخر پارسی‌ها نسبت به ملل دیگر را نمی‌توان
دید.[۳۳]

نمایندگان ملل دستهایشان را به نشانه دوستی به طرف همدیگر دراز کرده‌اند. داشتن عصا
نشان از مقام و درجه عالی‌است، کلاه شیاردار بلند نشانهٔ مقام ارتشی و کلاه بلند
ساده نشانه از بزرگی و کلاه استوانه کوتاه نشانه از کارمند درباری و گارد سلطنتی و
خدمتگزاران می‌باشد.[۳۳]

سنگ‌نگاره پیشکش‌آوران تخت جمشید طرح سنگ نگاره‌ای است که در قسمت‌های مختلف
کاخ‌های هخامنشیان در تخت جمشید دیده می‌شود. این طرح، پیشکش‌آورانی را نمایش
می‌دهد که هر کدام با حمل یک تحفه از پلکانی بالا می‌روند. از این طرح در کاخ هدیش
(کاخ اختصاصی خشایارشا شاه) و کاخ تچر (کاخ اختصاصی داریوش بزرگ) استفاده شده‌است.
یکی از ویژگی‌های منحصربه‌فرد سنگ‌تراشی و معماری هخامنشیان، تخته سنگ‌های تراشیده
و حکاکی شده‌ای است که در دیواره پله-گذرهایی که به سمت تالارها و کاخ‌های جشن و
مراسمات منتهی می‌شوند، قرار دارند.

سنگ‌نبشته‌های اردشیر یکم در کاخ ه، H یا کاخ اردشیر یکم بر روی یک دیواره واقع
است.[۱۰]

ادریانو روسی استاد تمام مطالعات ایران شناسی دانشگاه ناپل ایتالیا پس از بررسی
سنگ‌نوشته‌های تخت‌جمشید و مقایسه متن آنها بیان کرد غلط املایی و اشتباه نوشتاری
اندکی در بعضی از آنها وجود دارد که به نظر می‌رسد این اشتباه‌ها از سوی کارگران
ساده و حکاکان کم‌سواد صورت گرفته باشد[۳۶]

یکی از نقاط قابل توجه که در مجموعه کاخ‌های تخت جمشید وجود دارد، موجودیت
کتیبه‌هایی است که مربوط به دوران شاهنشاهی هخامنشیان نمی‌شود. عضدالدوله دیلمی در
آنجا دو کتیبه به خط کوفی به یادگار گذاشته و کتیبه‌های دیگری هم به عربی و فارسی
از سده‌های بعد و اشخاص تاریخی دیگر در آنجا باقی‌مانده که آخرین آنها مربوط به
اواخر دوره قاجار است.[۳۷]

در حفاری‌های انجام شده در محل تخت جمشید تعداد بسیار کتیبه‌های گلی که در انبارهای
زیر تخت جمشید انباشته شده که بر اثر سوختن تخت جمشید پخته شدند یافت شد و همگی به
آمریکا ارسال شد که متأسفانه در بین راه تعداد بسیاری از آنها از بین رفتند و مقدار
مانده نیز به علت جنگ جهانی دوم در انبارهای دانشگاه آمریکا ماند و ترجمه نشد. سر
انجام ترجمه صورت گرفت که مشخص شد حاوی دفاتر حسابداری امپراتوری هخامنشی است و
فراتر از آن مشخص شد ایرانیان در آن زمان چگونه می‌زیسته‌اند به عنوان مثال مشخص شد
کلیه کارگران و مهندسان در ساخت تخت جمشید حقوق در یافت داشته (شراب - گندم و...) و
زنان دارای حقوق کامل بوده و حتی مرخصی بارداری داشته و کسانی هم حقوق دریافت
می‌داشته‌اند تا از کودکان مراقبت کنند متأسفانه در تاریخ ۱۳۸۷ هـ.ش. مشکلات زیادی
بر سر این کتیبه‌ها رخ داد به این شکل که تعدادی یهودی با ادعای دست داشتن حکومت
جمهوری اسلامی در بمب گذاری‌ها علیه یهودیان تقاضای غرامت کرده و به عنوان مال
ایران این کتیبه‌ها را معرفی کردند و تقاضای دریافت این کتیبه‌ها را به عنوان غرامت
نمودند.[۱۰] بر اساس استادان شرکت کننده در مستند شبکه دیسکاوری، از میان کتیبه‌های
گلی که تا کنون خوانده شده‌است سه موضوع مهم مشخص شده‌است:

در اواخر سال ۱۳۱۲ خ. براثر خاکبرداری در گوشهٔ شمال غربی صفه تخت جمشید، حدود چهل
هزار لوحهٔ گلی به شکل مهرهای نماز به‌دست آمد. بر روی این الواح واژگانی به خط
میخی عیلامی نوشته شده بود. پس از خواندن آشکار شد که این الواح عیلامی اسناد ساخت
قصرهای تخت جمشید است. در میان الواح بعضی به زبان پارسی و خط عیلامی است. از کشف
این الواح، نظریاتی که اظهار می‌داشتند قصرهای تخت جمشید مانند اهرام مصر با به
بیگاری گرفتن رعایا ساخته شده باطل شد. زیرا این اسناد عیلامی ثابت می‌کند که به
تمام کارگران این قصرها، از جمله کارگران ساختمانی و نجار و سنگ‌تراش و معمار و
مهندس مزد می‌دادند و هر کدام از این الواح سند هزینهٔ یک یا چند نفر کارگر است.
کارگرانی که در بنای تخت جمشید نقش داشتند، از ملت‌های مختلف چون ایرانی، مصری،
بابلی، یونانی، عیلامی و آشوری تشکیل می‌شدند که همهٔ آنان رعیت دولت شاهنشاهی
هخامنشی ایران به‌شمار می‌رفتند. بر اساس خشت‌نوشته‌های کشف شده در تخت جمشید در
ساخت این بنای با شکوه معماران، هنرمندان، استادکاران، کارگران، زنان و مردان
بی‌شماری شرکت داشتند که علاوه بر دریافت حقوق از مزایای بیمه کارگری نیز استفاده
می‌کردند. ساخت این مجموعه بزرگ و زیبا بنا به روایتی ۱۲۰ سال به طول انجامید.[۳۸]

در دورهٔ نو و با بازگشت و پیدایش حس میهن‌پرستی در میان ایرانیان و ارج‌گذاری به
گذشتگان این سرزمین، تخت جمشید اعتبار بسیاری یافت. در زمان حکمرانی خاندان پهلوی
در ایران به این بنا توجه فراوانی گردید و محمدرضاشاه پهلوی جشن‌های دوهزار و پانصد
سال شاهنشاهی ایران را در این سازهٔ کهن انجام داد. با آغاز رویداد انقلاب اسلامی
این سازه را یادگار شاهان خواندند و بسیار مورد بی‌مهری قرار دادند. از جمله صادق
خلخالی اولین حاکم شرع دادگاه‌های انقلاب برای تخریب آن عازم شد، اما با مقاومت
مردم و پرسنل تخت جمشید ناکام ماند.[۳۹] ولی امروزه می‌توان تخت جمشید را
نام‌آورترین و دوست‌داشتنی‌ترین سازه در ایران و در میان ایرانیان و همچنین نماد
شکوه گذشتگان دانست.

سد سیوند در ۹۵ کیلومتری شمال شیراز، ۵۰ کیلومتری شهر باستانی تخت جمشید و حدود ۱۰
کیلومتری پاسارگاد بر روی رودخانهٔ سیوند ساخته شده‌است. رودخانهٔ پلوار بین این دو
محوطهٔ باستانی ثبت شده در فهرست میراث جهانی یونسکو (تخت جمشید و پاسارگاد) در
کنار آرامگاه کورش و در دل تنگه بلاغی جریان داد. با آب‌گیری این سد مخالفت‌های
بسیاری صورت گرفته‌است. معترضان به آب‌گیری سد سیوند معتقدند آب‌گیری این سد
پیامدهای ناگواری را برای میراث فرهنگی و طبیعی منطقهٔ دشت پاسارگاد و تنگه بلاغی
به همراه خواهد داشت. متأسفانه سر انجام این سد در فروردین ۱۳۸۶ هـ.ش. آب‌گیری شد.
شایان ذکر است که عمر مفید سد ۳۰ سال تخمین زده شده‌است اما کارشناسان تأثیر تخریبی
این سد را بسیار زیاد دانسته و اعلام می‌داشتند یک پروژه سی ساله عمر مفید باعث
تخریبی در آثار ملی و ضربه به آنها خواهد شد.

تُل آجری بنایی است که در ۳ کیلومتری تخت‌جمشید واقع شده و بخش‌هایی از یک دروازه
دوره هخامنشیان است که پیش از تخت‌جمشید ساخته شده و در ساخت آن از هنر و فرهنگ
بابلی هم استفاده شده‌است. ابعاد این بنا حداقل ۳۳ در ۳۳ متر است و هزاران آجر
لعابدار در ساخت آن بکار گرفته شده‌است. باستان‌شناسان دریافته‌اند که تُل آجری
دروازه‌ای است که پیش از تخت‌جمشید و برای کاخی به نام «فیروزی» که امروز به طور
کامل تخریب شده ساخته شده‌است. میان دروازه و کاخ هم پردیسی بوده که مطالعات
ژئوفیزیک آن را اثبات می‌کند. اما آنچه بیش از همه مهم است، این یافته‌ها نشان
می‌دهد تُل آجری و رابطه‌اش با «کاخ فیروزی»، شباهت زیادی به ساختارهای معماری در
پاسارگاد دارد. از سوی دیگر، در ساخت تُل آجری از هنر و فرهنگ و معماری بابلیان
استفاده شده که نشان از گرایش هخامنشیان به هنر بابلی دارد. آجرهای لعابدار بکار
رفته در این بنا مزین به ترکیبی از نقوش اسطورههای ایران و میان‌رودان باستان است.
تا آن حدود که حتی قالب‌های بکار رفته در تزئین نقش حیوانات با قالب نقش اسطوره‌های
دروازه ایشتار در بابل میان‌رودان یکسان است. آجرهای لعابدار کشف شده از تُل آجری
با نقوشی از گاو و موشخوشو، یکی از مهمترین یافته‌های باستان‌شناسی هیئت ایران و
ایتالیا هستند. این آثار نفیس اکنون در محلی امن نگهداری می‌شوند تا به صورت پازلی،
به هم متصل شده و شکلی از تزئینات دروازه هخامنشی را نشان دهند.[۴۰]

یک هیئت کاوش ایرانی - ایتالیایی در این محل کاوش می‌کرد. علیرضا عسکری چاوردی،
سرپرست ایرانی از دانشگاه شیراز و سرپرست ایتالیایی برنامه پی‌یر فرانچسکو کالیری
از دانشگاه بولونیا بودند.[۴۱]

جشن‌های ۲۵۰۰ ساله شاهنشاهی ایران در شهر شیراز و در کنار تخت جمشید با حضور سران
کشورهای گوناگون جهان برگزار می‌شد. از میهمانان در ۵۰ چادر وافر و اشرافی پذیرایی
می‌شد. آغاز مراسم در پاسارگاد و در جوار آرامگاه کوروش بزرگ بود که طی آن
محمدرضاشاه پهلوی نطق معروف خود را بیان داشت و سپس سران و پادشاهان ۶۹ کشور جهان،
به کوروش بزرگ ادای احترام کردند.[۴۲]

جشن هنر در شیراز تخت جمشید به درازای ده سال از سال ۱۳۴۶ تا ۱۳۵۶ برگزار شد. این
سازمان برای گسترش هنر و بزرگداشت هنرهای اصیل ملی و به منظور بالا بردن سطح هنر در
ایران و بزرگداشت هنر هنرمندان ایران و شناساندن هنر و هنرمندان خارجی در ایران
بنیان شد.[۴۳] بود.

بنای موزه هخامنشی در تخت جمشید کهن‌ترین بنای ایران است که مرمت شد و به موزه
اختصاص یافته‌است. این ساختمان یکی از مجموعه کاخ‌های تخت جمشید است. بخش‌هایی از
این بنا که در حال حاضر به عنوان موزه مورد استفاده‌است، شامل یک ایوان، دو
نگارخانه و یک تالار است. در ایوان موزه که در سمت شمال ساختمان قرار دارد و ورودی
موزه در آن واقع شده‌است، دو جرز (دیوار اتاق و ایوان، پایهٔ ساختمان که از سنگ و
آجر سازند) سنگی عظیم یک پارچه به ارتفاع تقریبی ۸ متر و عرض ۲۰٫۱ متر به وزن حدود
۸۰ تن در جلو و طرفین قرار دارد. هر یک از این دو جرز سترگ‌ترین سنگ یک پارچه‌ای
است که در تخت جمشید مورد استفاده قرار گرفته‌است. سقف ایوان را هشت ستون چوبی با
سر ستون‌های گاو دو سرنگه می‌دارد. موزه تخت جمشید در ۲۸ اردیبهشت ۱۳۸۱ خ و مصادف
با ۱۸ ماه مه ۲۰۰۲ (میلادی)، روز جهانی موزه افتتاح شد.[۴]

سفرنامه یا کتاب فیثاغورس (Pythagore) زایش ۶۰۸ پیش از میلاد، درگذشت ۵۰۹ ق. م) یکی
از قدیمی‌ترین منابع دربارهٔ تخت جمشید است. او (در فصل ۱۰۲ تا ۱۱۰ ترجمه فارسی) آن
را شرح داده و آن را بنایی عظیم دانسته و گفته‌است صدها نفر در حال تکمیل آن هستند
وقتی این بنا تکمیل شود بزرگترین بنای جهان خواهد بود.[۴۴] پولیپیوس مورخ یونانی
سده سوم پیش از میلاد متذکر شده‌است که در زمان هخامنشیان آن کس که کاریزی حفر یا
زمینی را آباد می‌کرد یا کاریز خشکی را بازسازی می‌نمود مالیات ۵ نسل بر او بخشوده
می‌شد. در سیاحتنامه فیثاغورس به باغهای مصفا که با دولاب آبیاری می‌شده اشاره شده
که داریوش و کوروش خود ساعتی را در آن به کشاورزی می‌پرداخته‌است. او از اسبهای
تربیت شده که آنها را پارس می‌خواندند یاد کرده‌است.[۴۵] [۲]

در کتابهای مورخان دوران اسلامی از قرن چهارم به بعد از بنای تخت جمشید به عنوان
بنایی عظیم یاد شده و شگفتی حاصل از بزرگی بنا، سبب شد که تا مدت‌های طولانی آن را
به جمشید یا سلیمان نبی، که هر دو را یکی می‌پنداشتند، و بنّایان آن را دیو و
اجنه[۴۶] منسوب نمایند، و حتی نوشته‌اند که دیوها مجسمه و تصویر شاهان خود را بر
دیوارها کنده‌اند! در زمان مسعودی (قرن چهارم هجری قمری) آن را مسجد سلیمان بن
داوود می‌نامیدند، ولی مسعودی فکر می‌کرد که آنجا بنایی کهن بوده که بعدها همای،
دختر بهمن پسر اسفندیار، آن را آتشکده کرده‌است.[۴۷] دیلمیان تخت جمشید را ساختهٔ
اجداد خود می‌دانستند و عضدالدوله دیلمی در کاخی که به اسم فرزندش ابونصر در شیراز
ساخت، تعدادی از در و درگاه‌های کاخ تچر (کاخ داریوش بزرگ) را به آنجا منتقل کرد و
در آنجا نصب کرد.[۴۸] محمد بن محمود طوسی در قرن ششم هجری قمری از استخر (اصطخر) به
عنوان دارالملک سلیمان یاد کرده و از مسجد سلیمان و نقوش و حجاری‌های آن سخن به
میان آورده[۴۹] و مانند اصطخری[۵۰] احداث این بنای سترگ را به دیوها و پریان نسبت
داده‌است.[۵۱] در همان زمان، ابن بلخی این مکان را کاخ جمشید دانسته و ضمن توصیف
آن، برخی ویژگی‌های طبیِ موجود در مصالح به‌کاررفته در آن را، که در بین مردم آن
دوره شناخته‌شده بوده، برشمرده‌است.[۵۲] آنچه حمداللّه مستوفی[۵۳] در قرن هشتم هجری
قمری دربارهٔ تخت جمشید از نویسندگان پیش از خود نقل کرده، گویای استمرار عقاید
پیشین در اینباره است.

پس از انقلاب ۱۳۵۷ ایران برخی از افراطیون تلاش کردند تا با حمله به تخت جمشید، این
بنای تاریخی را تخریب کنند که با مخالفت و ایستادگی مسئولان و مردم محلی در این کار
ناکام ماندند.[۵۴] گزارش‌هایی موجود است که صادق خلخالی پس از تخریب آرامگاه رضا
شاه قصد تخریب آرامگاه فردوسی و پارسه (تخت جمشید) را هم داشته اما این مسئله با
مخالفت دولت موقت (از جمله وزیر فرهنگ پرویز ورجاوند،[۵۵] استاندار فارس نصرت‌الله
امینی[۵۶] و آیت‌الله سید محمود طالقانی و مقاومت مردم مرودشت و کارکنان پارسه، در
این امر ناکام ماند.[۵۷]

تخت جمشید نه فقط یکی از پایتخت‌های دوره هخامنشیان و مرکزی تشریفاتی، اداری و
اقتصادی به شمار می‌رفته، بلکه الگویی برای هنر ملت‌های بعدی هم گشته‌است. بعدها در
اصطخر و نقش رستم به تقلید از پارسه آثاری به وجود آوردند. پادشاهان فارس از تخت
جمشید برای آزادی از سلطه مقدونیان الهام می‌جستند. ساسانیان به پارسه احترام
می‌نهادند و به دستور بابک و دو پسرش، اردشیر و شاپور، نقش آنان را به روش سوزنی در
دیوار شمالی، تالار حرمسرا کندند و شاپور سگانشاه دو کتیبه از خود در کاخ تچر که
کاخ داریوش بزرگ بود، باقی گذاشت. معماران و هنرمندان دوره ساسانی از تزیینات و
ویژگی‌های هنری و معماری تخت جمشید الگوبرداری کرده‌اند، به عنوان مثال در
درگاه‌های فیروزآباد، پلکان کنگاور، نقش هدیه پردازان و نجبا در سنگ‌تراشی شاپور
یکم در بیشاپور، سرستونهای سنگی کاخی در بیشاپور و شیار ستون‌های گچی شیز (تخت
سلیمان آذربایجان). این گونه تقلید به خارج از کشور ایران هم رسوخ کرده و حتی در
تزیینات و طرح‌های آکروپل آتن هم مشخص است. تأثیر مستقیم ستون‌ها و تزیینات تخت
جمشید بر هنر هند و بلخ در دوره یونان‌گرایی (هِلِنیسم) روشن است، چنان‌که حتی مظهر
مردم و دولت هند، یعنی ستون سَرْنات، نیز تقلیدی از ستون‌های تخت جمشید است.[۵۸]

با روی کار آمدن رضاشاه و نیاز به راه‌اندازی نهادهای مدرن مانند بانک‌ها،
دادگستری، اداره‌های دولتی و مانند آن‌ها گونه‌ای نوین از معماری پدیدار شد. بر
پایه این گونه از معماری ساختار و سازه ساختمان بر پایه معماری مدرن طراحی شده اما
در تزئینات و نماسازی‌هایش از معماری ایران باستان و به ویژه تخت جمشید بهره گرفته
شده‌است. کاخ شهربانی، ساختمان صندوق بانک ملی ایران و ساختمان دبیرستان انوشیروان
دادگر نمونه‌های برجسته‌ای برای این گونه معماری هستند. نما، سرستون‌های با نماد
جانوران اساطیری، سنگتراشی‌ها و نقش سربازان هخامنشی و سنگ نبشته‌ها این ساختمان‌ها
کاملاً از روی معماری دوران هخامنشی از «تخت جمشید» الگوبرداری شده‌است و پلکان‌های
دو طرفه سنگی آن‌ها یادآور معماری کاخ آپادانا است.[۵۹][۶۰]

معماران در آن دوره می‌کوشیدند «شکوه ازدست‌رفته» ایران را با الگو گرفتن از معماری
باستان بازسازی کنند. ساختمان کاخ شهربانی را کامل‌ترین نمونه‌برداری از کاخ‌های
پارسه و تخت جمشید دانسته‌اند.[۶۱]

مجموعه کاخ‌های تخت جمشید، در سال (۳۳۰ پیش از میلاد) به دست اسکندر مقدونی به آتش
کشیده شد و تمام بناهای آن به صورت ویرانه درآمد.[نیازمند منبع] از بناهای بر جای
مانده و نیمه ویرانه، بنای مدخل اصلی تخت جمشید است که به کاخ آپادانا معروف است و
مشتمل بر یک تالار مرکزی با ۳۶ ستون و سه ایوان ۱۲ ستونی درقسمت‌های شمالی، جنوبی و
شرقی است که ایوان‌های شمالی و شرقی آن به‌وسیله پلکان‌هایی به حیاط‌های مقابل متصل
و مربوط می‌شوند. بلندی صفه در محل کاخ آپادانا ۱۶ متر و بلندی ستون‌های آن ۱۸ متر
است. این مجموعه در فهرست آثار تاریخی ایران و نیز در فهرست میراث جهانی یونسکو به
ثبت رسیده‌است.[۶۲]

فیلم شکوه تخت جمشید، که روایت‌گر جلوه‌های تخت جمشید است و به وسیله تجهیزات
رایانه‌ای بازسازی شده‌است، در تورنتو کانادا به نمایش عموم درآمد. فرزین رضائیان
تهیه‌کننده و کارگردان ایرانی مقیم آمریکا برای تهیه این فیلم از یاری بسیاری از
کارشناسان آمریکایی، بریتانیایی و فرانسوی بهره برده‌است و به مهمترین موزه‌های
جهان مانند لوور، آرمیتاژ، متروپولیتن نیویورک و مانند آنها برای تهیه عکس و فیلم
مراجعه کرده‌است. در بازسازی این فیلم جمعی از استادان ایران شناسی دانشگاه‌های
معتبر جهان هم چون پروفسور عباس علیزاده از دانشگاه شیکاگو، پروفسور ریچارد فری، از
دانشگاه هاروارد، پروفسور شاپور شهبازی از دانشگاه ایسترن اورگن و پروفسور رمی
بوکارلت محقق مرکز ملی علمی فرانسه نیز همکاری داشتند. این فیلم قبل از این هم در
بخش چشم واقعیت یا سینمای مستند بیست و سومین جشنواره فیلم فجر شرکت کرده بود که
نتوانست نظر هیئت داوران را به خود جلب کند.[۶۳]

تخت جمشید در نزد ایرانیان دارای جایگاه والایی است به‌گونه‌ای که ایرانیان این
نگاره‌ها را در کاربردهای گوناگون به کار می‌گیرند. برای نمونه نشان هواپیمایی ملی
ایران (هما - ایران ایر) سر یک پرنده هما است، همچنین نشان بانک پارسیان از
نگاره‌های تخت جمشید الهام گرفته شده‌است. باشگاه پرهوادار پرسپولیس تهران افزون بر
نام غربی - یونانی تخت جمشید، دارای نشان پرنده همای پارسه است.

به خاطر خشکسالی‌های متعدد و همین‌طور استفاده غلط از منابع آب زیرزمینی، در اطراف
مجموعهٔ تخت جمشید و نقش رستم فرونشست بحرانی زمین رخ داد که در آینده می‌تواند
برای این مجموعه خطرساز باشد.[۶۴]



https://fa.wikipedia.org/wiki/%D8%AE%D8%AF%D8%A7

در میان دینها و طرز فکرهای گوناگون آدمیان، باور به وجود یا وجوداتی برتر به نام
خُدا حضور دارد.

در دین‌های یکتاپرست جهان، مفهوم خدا به یک موجود برتر که آفریننده جهان هستی
دانسته می‌شود، اطلاق می‌گردد. از جمله دین‌های یکتاپرست می‌توان به دین‌های
ابراهیمی (مسیحیت، یهودیت و اسلام). در این دسته از ادیان صفات گوناگونی به موجودیت
خدا نسبت داده می‌شود از جمله قدرت مطلق، علم، مهربانی، جباریت، خشم، جاودانگی،
آمرزندگی، فرزانگی و غیره. این بینش مذهبی بر این باور است که خداوند جدای از این
جهان وجود دارد و جهان و انسان را آفریده است.

در دین‌های دوگانه‌انگار همچون آیین زرتشت، دو موجود برتر و آفریننده در نظر گرفته
می‌شود یکی سرچشمه خوبی‌ها و دیگری خاستگاه بدی‌ها، هرچند نام خدا برای موجودی که
سرچشمه خوبی‌ها پنداشته می‌شود بکار می‌رود.

در باور دسته دیگری از دین‌ها از جمله بوداگرایی و هندوگرایی خدایان زیادی وجود
دارند. این خدایان یا ایزدان معمولاً نمادهای جنبه‌های گوناگون جهان برتر و
ماوراءالطبیعه هستند. به این‌گونه دین‌ها، دین‌های چندخدا گفته می‌شود.

در باور صوفی‌گرایان، موجود برتر یعنی خدا، (که صوفیان آن را «حق» می‌نامند) موجودی
است که به هیچ‌یک از صفاتی که در جهان ما یا در ذهن ما حضور دارند منسوب نیست.

گروه دیگری (از جمله عده‌ای از صوفیان) به همه‌خدایی باور دارند. همه خداباوران یا
بدیگر سخن، گروندگان به مفهوم وحدت وجود، کل همین جهان را برابر با خدا می‌دانند.

گروه دیگری نیز به خدافراگیردانی (Panentheism) باور دارند. خدا-فراگیر-دانی شکلی
از خداپرستی است که معتقد است خدا دربر گیرنده جهان است ولی برابر با جهان نیست.
یعنی جهان ما بخشی از خداست.

به کسانی که به آفریننده و موجودی برتر باور ندارند ناخداباور (آتئیست) گفته
می‌شود.

خُدا نام اطلاق شده در فارسی به وجود آفریدگار جهان؛ اما متمایز از آن، در نظام‌های
ایمانی است، خواه این خدا به صورت یکتا در یکتاپرستی مطرح باشد، یا به صورت الهه ای
در کنار دیگر خدایان که در چندخدایی طرح می‌شود. همچنین چه ارتباطش را با جهان حفظ
نموده باشد و چه در امورات آن دخالت نکند.[۱] خدا متداول‌ترین واژه‌ای است که به
آفریدگار فراطبیعی ناظر جهان اطلاق شده‌است. متکلمان ویژگیهای گوناگونی را به
مفاهیم متعدد خدا نسبت داده‌اند. از معمولترین این ویژگی‌ها می‌توان به علم مطلق،
قدرت مطلق، حضور در همه جا در آن واحد، خیر اعلی بودن، بسیط بودن و وجود داشتن
ضروری اشاره نمود. همچنین خدا به عنوان وجودی مجرد و شخصی وار؛ مرجع تام تعهد
اخلاقی و بزرگترین موجود قابل تصور، تلقی شده‌است.

مسئله وجود خداوند همواره به عنوان یکی از سرفصل‌های مهم کاوش‌های فلسفی مطرح
بوده‌است، و در طول تاریخ، فلاسفهٔ متعلق به مشرب‌های فکری مختلف، به بیان و سنجش
استدلال‌هایی له یا علیه وجود خدا پرداخته‌اند.[۲][۳]

واژه خدا یا خدای از فارسی میانه xwadāy به معنی «ارباب» و «پروردگار»، و آن نیز
مرتبط با واژهٔ اوستایی xᵛaδāta- ‏(𐬓𐬀𐬜𐬁𐬙𐬀) به معنی «قائم به خود» یا
«آفریدهٔ خود» است.[۴]

واژهٔ خدا را در گذشتهٔ ادبیات به صورت «خداوند» نیز نوشته‌اند و به معنی مالک و
صاحب و دارنده نیز به کار برده‌اند. اگر خداوند به صورت ترکیب لغوی به کار برده شود
(ترکیب وصفی یا ترکیب اضافی یا غیره) به معنای مالک و صاحب و دارنده است؛ چنان‌که
سعدی می‌گوید: «وگر چه به مکنت قوی‌حال بود / خداوندِ جاه و زر و مال بود».

خداوند و خداوندگار از القاب پادشاهان و حاکمان نیز بوده است. (خداوندگار عالم،
خداوند عالم، خداوندگار ما و غیره)[۵]

واژهٔ مرتبط فارسیِ «خدیو»، که هم‌معنی «خدا» است، برگرفته از واژهٔ بلخی xoadēo
‏(χοαδηο، به معنی «ارباب») است. این واژهٔ بلخی معادل فارسی میانه xwadāy و
xwadāwan و سغدی xwtʾw است که همگی این واژه‌ها ترکیبی از دو بن *xwa- (به معنی
«خود») و یکی از حالت‌های بن *taw- (به معنی «توانا بودن») هستند. سیمز ویلیامز
واژهٔ بلخی را ترجمهٔ (calque) واژهٔ یونانی auto-kratōr ‏(αὐτοκράτωρ، به معنی
«امپراتور») دانسته است که ترکیبی است از autos (به معنی «خود») و kratos (به معنی
«توانایی»).[۶][۷]

واژهٔ God در زبان انگلیسی از واژهٔ نیا–ژرمنی *gudą و آن نیز برگرفته از
نیا–هندواروپایی *ǵʰuto- (به معنی «فراخوانی شده») است. این واژه از نظر ریشه‌شناسی
ارتباطی با واژهٔ good (به معنی خوب) ندارد.

برای واژهٔ خدا نام‌های گوناگونی استفاده می‌شوند که برخی از آن‌ها از زبان عربی
وارد زبان فارسی شده‌اند. برخی از این نام‌ها عبارتند از:

در جهان امروز گستره ایمان به خدا در هر قاره و کشور متفاوت می‌باشد.[نیازمند منبع]



https://fa.wikipedia.org/wiki/%D8%A8%D9%84%D8%A7%D8%B1%D9%88%D8%B3

مختصات: ۵۳°۵۵′ شمالی ۲۷°۳۳′ شرقی﻿ / ﻿۵۳.۹۱۷° شمالی ۲۷.۵۵۰° شرقی﻿ / 53.917;
27.550

بلاروس (بلاروسی: Беларусь، الفبای لاسینکا: Belaruś؛ (به روسی: Белору́ссия)، نام
قدیمی تر: Белору́ссия تلفظ: بِلُروسّییا) یک سرزمین دور از دریا در اروپای خاوری
است، که با کشورهای روسیه، اوکراین، لهستان، لیتوانی، و لتونی هم‌مرز است. پایتخت
آن شهر مینسک است، و شهرهای مهم دیگر آن برست، برست، گرودنو، گومل، موگلیف و ویتبسک
هستند.

در بیشتر دوران تاریخ، این ناحیه که هم‌اکنون تحت عنوان بلاروس شناخته می‌شود، بخشی
از سرزمین‌های دیگر بود که از آن جمله می‌توان به دوک‌نشین پولاتسک، دوک‌نشین بزرگ
لیتوانی، همسود لهستان-لیتوانی و امپراتوری روسیه اشاره کرد. نهایتاً، در سال ۱۹۲۲،
به یک جمهوری در اتحاد شوروی تحت عنوان بلاروسیه SSR تبدیل شد. این جمهوری به‌طور
رسمی در ۲۷ اوت ۱۹۹۰، حاکمیت خود را اعلام کرد، و در پی فروپاشی اتحاد جماهیر
شوروی، استقلال خود را به عنوان جمهوری بلاروس در ۲۵ اوت ۱۹۹۱ اعلام کرد. از سال
۱۹۹۴ تاکنون، الکساندر لوکاشنکو رئیس‌جمهور این کشور بوده است. بلاروس فعلاً در حال
مذاکره با همسایه خود روسیه است تا هر دو کشور در میان سایر موارد، اقتصاد خود را
در طرحی به نام اتحادیه روسیه و بلاروس با همدیگر یکپارچه کنند. این کشور هنوز هم
متحمل آثار انفجار هسته‌ای در حادثه چرنوبیل در سال ۱۹۸۶ است، که در همسایگی جمهوری
سوسیالیست شوروی اوکراین قرار داشت.

از لحاظ رسمی، این کشور تحت عنوان جمهوری بلاروس (به زبان بلاروسی: Рэспубліка
Беларусь، زبان روسی: Республика Беларусь،Respublika Belarus) شناخته می‌شود، در
حالی که نام کوتاه آن بلاروس است. برخی کاربرد عبارت " بلاروسی " را که با استفاده
از بیان مستقیم روسی‌سازی آن بوده، کسر شأن می‌دانند. این نام به‌طور نادرست به
"روسیه سفید" ترجمه شده، که این نام به یک منطقه‌ای جداگانه اشاره دارد.

از لحاظ تاریخی، نام این کشور در زبان انگلیسی به " روسیه سفید " اشاره شده است.
اما این نام دقیقاً درست نیست؛ ترجمه درست آن عبارت است از:"روتنیای سفید"
(ناحیه‌ای در اوکراین)؛ که این اقدام (نادرست) تا امروز در زبانهای دیگر نیز تداوم
یافته است.

نخستین کاربرد شناخته‌شده از کلمه "روسیه سفید" راجع به بلاروس در اواخر قرن
شانزدهم از سوی فردی اروپایی به نام جرومی هورسی صورت گرفت. او این اصطلاح را برای
تشریح امپراتوری ایوان آزارنده به کار برد. طی قرن هفدهم، تزارهای روسی از عبارت
"روتنیای سفید" استفاده کردند که تلاش می‌کردند میراث خود را از (سرزمین) همسود
لهستان-لیتوانی بگیرند. پس از آن که این همسود فروپاشیده شد، سرزمین‌هایی که
هم‌اکنون بلاروس را تشکیل می‌دهند به‌طور رسمی تحت عنوان " بلاروس " و" بلاروسی "
نامیده شدند و این نام‌ها جایگزین نام‌های ممنوعه "لیتوا" و "لیسوینی" بودند و
کاربرد آن شدند.[۱]

تلفظ‌های بلوروسیه و بیلوروسیه نقل حروف نام این کشور بر اساس (تلفظ) روسی است.
بلاروس در روزهای امپراتوری روسیه "بلوروسیه " نامیده می‌شد و تزار روسیه معمولاً
"امپراتور کل روس ها- روسیه بزرگ، روسیه کوچک، و سفید" خوانده می‌شد. این کار در
سراسر دوران شوروی ادمه یافت، ضمن آن‌که نام رسمی این کشور نام جمهوری سوسیالیست
روسیه شوروی " برای خود انتخاب کرده بود. برخی از اهالی بلاروس با نام "بلاروسیه "
مخالف هستند، زیرا این نام، در نظرشان روزهای تسلط حکومت روسیه و شوروی را تداعی
می‌کند.[۲]

در سال۲۰۰۲، یک بررسی اطلاعاتی از سوی وب‌سایتی[۳] انجام گرفت تا ببینند کدام نسخه
از این نام در اکثر وب سایت‌ها مورد استفاده قرار می‌گیرد. با استفاده از گوگل، وب
سایت به جستجوی اصطلاحات گوناگون و عباراتی پرداخت که در آن کلمه "بلاروس" وجود
داشت، و شکل رسمی کوتاه آن نام برای ٪۹۳ از وب سایت‌ها مورد استفاده قرار گرفته
بود. تلفظهای "بلاروسیه"، " بیلوروسیه " و بیلوروسیا " در ٪۱ تا ٪۲ از موارد به کار
رفته بود.[۴]

امروزه تعدادی از زبان‌ها هنوز از بلاروس به عنوان روسیه سفید نام می‌برند، همچون "
Weiβrussland " در زبان آلمانی، "بیاض روسیه" در زبان ترکی یا " Λευκορωσία"
(لوکوروسیه) در زبان یونانی.

بین قرون ۶ و ۸ ام، آنچه که هم اکنون به نام بلاروس نامیده می‌شود تحت سکونت
اسلاوها قرار داشت، که هنوز هم بر آن کشور سیطره دارند. کم‌کم اسلاوهای قدیمی شرق
شروع به برقراری ارتباط با ورنجیان‌ها نمودند و کشوری را تحت عنوان روسیه تشکیل
دادند، که عمدتاً نواحی اطراف پولاتسک نوین امروزی در بخش شمالی آن کشور در بر
می‌گیرد. در قرن ۱۳ ام، این کشور به نحو ناهنجاری تحت تأثیر حمله مغولها قرار گرفت،
و نهایتاً بخش‌هایی از روسیه توسط دوک نشین بزرگ لیتوانی بلعیده (تصرف) شد.
سرزمین‌های اصلی این دوک نشین شامل نواحی اطراف شهرهای کرناوه، تراکای، ویلنیوس،
بودند، اما خود دوک نشین اغلب در حال نبرد بود و فتوحات مشهوری را علیه مغول‌ها در
شرق، ترکها در جنوب و سرداران تیوتونیک در غرب داشتند. تا قرن ۱۵ ام، دوک نشین بزرگ
لیتوانی تا بخش عمده‌ای از اروپای باختری، از دریای بالتیک تا دریای سیاه گسترش
یافت.

در ۲ فوریه ۱۳۸۶، دوک بزرگ لیتوانی، ولادسلاو دوم جوگایلا، پادشاه لهستان شد، و دوک
نشین بزرگ را با لهستان در یک اتحادیه شخصی تحت کنترل یک حکومت درآورد. این اتحادیه
شخصی نهایتاً به ایجاد همسود لهستان-لیتوانی، یک کشور جدید در سال ۱۵۶۹، منجر
گردید. اما، تا سال ۱۷۹۵، این کشور تقسیم شد و بر مبنای تقسیمات همسود
لهستان-لیتوانی از طریق الحاق روسیه امپراتوری، پروسیا و اتریش به هم پیوست. مناطق
بلاروس تا زمان اشغال آن به وسیله آلمان طی جنگ جهانی اول به عنوان بخشی از قلمرو
روسیه باقی‌ماند.

نخستین بار بلاروس استقلال خود را در ۲۵ مارس ۱۹۱۸ با تشکیل جمهوری خلق بلاروس
اعلام نمود. اما این جمهوری، عمر کوتاهی داشت، و حکومت آن به زودی پس از خروج آلمان
سرنگون شد. در سال ۱۹۱۹، بلاروس به جمهوری سوسیالیستی بلاروس شوروی تبدیل شد، و پس
از اشغال لیتوانی شرقی از سوی روسیه، در جمهوری سوسیالیست لیتوانی-بلاروسیه شوروی
ادغام شد. پس از پایان جنگ لهستان-شوروی در سال ۱۹۲۱، سرزمین‌های بلاروس میان
لهستان و بلاروسیه تازه تأسیس SSR تقسیم گردید، که یک عضو بنیادی اتحاد شوروی|
جمهوری‌های سوسیالیست اتحاد شوروی در سال ۱۹۲۲ شد. در سپتامبر ۱۹۳۹، اتحاد شوروی در
نتیجه معاهده مولوتف-ریبنتروپ، به سرزمین بلاروس تحت کنترل لهستان پیوست شد.

در سال۱۹۴۱، آلمان نازی عملیات بارباروسا را با حمله به اتحاد شوروی انجام داد.
بلاروس به زودی پس از آن تسخیر شد، و اشغال بلاروس توسط آلمان نازی|باقی‌مانده در
دست نازی‌ها تا سال ۱۹۴۴ ادامه یافت. بیشتر زیرساخت‌های کشور نابود شد و بخش
عمده‌ای از جمعیت آن در حمله آلمان کشته شدند. مردم یهودی بلاروس نیز طی واقعه
هولوکاست دچار فاجعه شدند. این موضوع تا سال ۱۹۷۱ ادمه داشت تا این که جمعیت مردم
بلاروس به سطح پیش از جنگ رسید. اما جمعیت یهودیان هرگز ترمیم نشد.[۵]

پس از پایان جنگ، بلاروسیه، یکی از ۵۱ امضاء کننده بنیاد ملل متحد در سال ۱۹۴۵ بود.
بازسازی که پس از جنگ در بلاروس انجام گرفت در مقایسه با جمهوری شوروی آبادانی قابل
مقایسه‌ای را به دنبال داشت. در طی این زمان، بلاروس به مرکزی اصلی سازندگی در
ناحیه غرب اتحاد جماهیر شوروی USSR تبدیل شد. افزایش مشاغل باعث سرازیر شدن جمعیت
مهاجر فراوانی از جمهوری شوروی فدراتیو سوسیالیستی روسیه به این کشور گردید.[۶]

طی دوران ژوزف استالین، سیاست روسی کردن برای «حفاظت» SSR بلاروسیه در برابر
نفوذهای کشورهای غربی آغاز شد. این برنامه قرار بود در هویت فرهنگی بلاروس ریشه
داشته باشد که با عناصر روسی جایگزین شد. این سیاست شامل اعزام روس‌ها از نقاط
گوناگون اتحاد شوروی و قرار دادن آن‌ها در نقاط کلیدی داخل حکومت SSR بلاروسیه بود.
استفاده رسمی از زبان بلاروسی و دیگر جنبه‌های فرهنگی نیز به سیاست‌های اتحاد
شوروی|مسکو محدود می‌شد. پس از مرگ استالین در سال۱۹۵۳، جانشین او، نیکیتا خروشچف
به برنامه روسی سازی ادامه داد، پایتخت SSR بلاروسیه را شهر مینسک قرار داد که "
هرچه همه ما زودتر به روسی صحبت کنیم، باید زودتر کمونیسم را برقرار نماییم.

در سال۱۹۸۶، بخشی از بلاروس تحت تأثیر انفجار نیروگاه چرنوبیل قرار گرفت که حادثه
در همسایگی اوکراین رخ داد. زمانی که نخست وزیر شوروی میخائیل گورباچف شروع به
اجرای برنامه پرستوریکای خود نمود، مردم بلاروس با فرستادن نامه‌ای به وی در
دسامبر۱۹۸۶، دربارهٔ نزول فرهنگ خود شرح دادند. این رخداد از سوی مورخین، «چرنوبیل
فرهنگی ۱» نام گذاری شده‌است.[۷]

در ژوئن۱۹۸۸، گورهای دسته جمعی در شهر کوراپاتی کشف گردید. بنا به ادعا آن‌ها، این
گورها در حدود ۲۵۰هزار نفر از قربانیان (دوره) استالین را در خود جای می‌داد. برخی
اظهار می‌نمایند که این کشف گواهی بر این مسئله‌است که دولت شوروی تلاش می‌نموده که
مردم بلاروسی را از بین ببرد و همین موجب شده تا برخی از آن‌ها خواهان استقلال
شوند.[۸]

بلاروس در ۲۷ ژوئیه ۱۹۹۰ موجودیت خود را اعلام نمود، و در ۲۵ اوت ۱۹۹۱، BSSR با به
دست آوردن استقلال کامل خود، رسماً به جمهوری بلاروس تبدیل شد. در حدود همان زمان
بود که استانیسلاو ششکویچ رئیس شورای عالی بلاروس درمقام رهبری بلندپایه بلاروس
گردید. ششکویچ، در کنار بوریس یلتسین از روسیه و لئونید کراوچک از اوکراین در ۸
دسامبر۱۹۹۱ در بلاوژسکایا پوشچا در همایشی رسماً انحلال اتحاد شوروی و تشکیل همسود
کشورهای مستقل را اعلام نمودند. تا سال ۱۹۹۴، کشور به وسیله الکساندر لوکاشنکو
رهبری می‌شد، که مورد انتقاد دولت‌های غربی، (گروه) ناظر حقوق بشر، و دیگر
سازمان‌های غیردولتی غربی به خاطر سیاست‌های داخلی خود به سبک اتحاد شوروی پیشین،
واقع شد.

از سال ۲۰۰۵، به نظر می‌رسد که جنبشی در بلاروس به سوی اتحاد دوباره با روسیه صورت
گرفته باشد. در نوامبر۲۰۰۵، یک پیش نویس از قانون اساسی برای تصویب به هردو (رئیس
جمهور) ولادیمیر پوتین و لوکاشنکو تسلیم شده‌است.[۹]

این حرکت، در کنار دیگر موارد، بخشی از طرح ۱۹۹۶ بود که توسط لوکاشنکو و رئیس جمهور
پیشین روسیه، بوریس یلتسین برای ایجاد اتحادیه روسیه و بلاروس انجام گرفت.

بلاروس یک جمهوری است که توسط رئیس جمهور و مجلس دوگانه آن –مجلس ملی جمهوری بلاروس
و مجمع ملی- اداره می‌شود که شامل یک مجلس پایین دستی، مرکب از ۱۱۰عضو مجلس
نمایندگان جمهوری بلاروس مجلس نمایندگان، و یک مجلس بالادست، با ۶۴عضو شورای جمهوری
بلاروس شورای جمهوری می‌باشد. مجلس نمایندگان اختیار دارند تا نخست وزیر بلاروس را
منصوب نمایند، اصلاحاتی در قانون اساسی بدهند، به نخست وزیر رای اعتماد داده و
پیشنهادهایی راجع به سیاست خارجی و داخلی بلاروس ارائه نمایند. شورای جمهوری این
قدرت را دارد که مقامات گوناگون دولتی را انتخاب نموده، رئیس جمهور را استیضاح کرده
و نیز اختیار دارد تا لوایح مورد تصویب مجلس نمایندگان را قبول یا رد نماید.

هر یک از این مجامع می‌توانند هرگونه قانون مصوب از سوی مقامات محلی را در صورتی که
مغایر با قانون اساسی بلاروس باشد، رد (وتو) کنند. رئیس جمهور- از سال۱۹۹۴،
الکساندر لوکاشنکو- رهبر کشور می‌باشد. دولت، شورایی از وزرا به ریاست نخست وزیر
بلاروس نخست وزیر است؛ اعضای شورای وزیران لازم نیست عضو مجلس (قوه مقننه) باشند، و
از سوی رئیس جمهور تعیین می‌شوند. قوه قضائیه شامل دادگاه عالی و دادگاه‌های ویژه
گوناگونی همچون دادگاه قانون اساسی بلاروس است، که به قانون اساسی یا قوانین اجرایی
می‌پردازد. قضات دادگاه قانون اساسی از سوی رئیس جمهور انتخاب شده و مورد تأیید
شورای (مجمع) جمهوری قرار می‌گیرند.

در بلاروس، با این که احزاب سیاسی وجود دارند که یا موافق یا مخالف رئیس جمهور
لوکاشنکو هستند، اکثریت کرسی‌های مجمع ملی توسط افرادی اشغال می‌شود که وابستگی به
هیچ‌یک از احزاب سیاسی ندارند. اما، سه حزب وجود داند که کرسی‌های مجلس نمایندگان
را اشغال می‌کنند: حزب کمونیست بلاروس (۸کرسی)، حزب کشاورزان بلاروس (۳کرسی)، و حزب
لیبرال دموکرات بلاروس (۱کرسی). دو حزب دیگر که متعهد به حمایت از لوکاشنکو، حزب
سوسیالیست ورزش دوست بلاروس و حزب جمهوریخواه کار و عدالت می‌باشند که در انتخابات
اکتبر۲۰۰۴هیچ کرسی را به دست نیاوردند. احزاب مخالف، همچون جبهه خلق بلاروس و حزب
متحد غیرنظامی بلاروس نیز هیچ کرسی را در آن احراز نکردند. UCPB و BPF احزاب دیگری
هستند که ائتلاف خلق به علاوه ۵، گروهی از احزاب سیاسی مخالف لوکاشنکو، را شامل
می‌شوند. سازمان‌های متعددی از جمله OSCE سازمان امنیت و همکاری در اروپا OSCE، این
انتخابات را به سبب نتایج منفی احزاب مخالف و غرض ورزی رسانه‌های بلاروس به سود
دولت، فاقد آزادی لازم اعلام نمودند.

در انتخابات۲۰۰۰، مجلس نتایج چهار دور از رای‌گیری را پیش از آن که تمامی کرسی‌ها
پر شود، به خود اختصاص داد؛ و سرانجام، ٪۸۶ نمایندگان منتخب از میان اعضای مستقل
بودند، و باقی آن‌ها نمایندگان از میان احزابی انتخاب شدند که از لحاظ سنتی به رئیس
جمهور وفادار بودند.[۱۰]

دور بعدی انتخابات در۱۹مارس ۲۰۰۶ واقع شد و این انتخابات نیز گزینش رئیس جمهور را
شامل می‌شد. لوکاشنکو در این انتخابات در برابر الکساندر میلینکویچ، نامزد معرفی
شده از سوی ائتلاف احزاب مخالف قرار گرفت. دیگر نامزد مخالف، الکساندر کازولین از
دموکرات‌های سوسیالیستی بود که طی اعتراضاتی که توسط مجمع کل خلق بلاروس پیرامون
موضوع تصدی لوکاشنکو ابراز شد، دستگیر و مورد ضرب و شتم قرار گرفت. این واقعه در
بین سایر حوادث، به دلیل اظهار نگرانی نسبت به انتخابات ۲۰۰۶ بود که بی نظمی‌هایی
را به همراه خود داشت.[۱۱] رئیس جمهور با به دست آوردن ٪۸۰ آراء، پیروز بلامنازع
انتخابات شد. اما این انتخاب از نظر سازمان امنیت و همکاری اروپا (OSCE) ناعادلانه
بود. از لوکاشنکو نقل قول شده که گفته بود وی سبک حکومت خودکامه را برای کنترل و
نظارت بر کشور به کار می‌گیرد.[۱۲]

شورای (مجمع) اروپا از سال ۱۹۹۷ به دلیل تخلفات غیر دموکراتیک در انتخابات در همه
پرسی قانون اساسی و مجلس از طریق برگزاری انتخابات ثانویه از عضویت در این اتحادیه
محروم نمود. بر طبق مفاد کمیسیون و نیز مجمع اروپا، قانون اساسی بلاروس «نامشروع
بوده و حداقل استانداردهای دموکراتیک را در برندارد و از این رو از اصول جداسازی
اختیارات و اصل قانون عدول می‌نماید.»[۱۳]

دولت بلاروس همچنین به خاطر موارد تجاوز به حقوق بشر، و فعالیت‌های آن علیه سازمان
غیردولتی| سازمان‌های غیردولتی، روزنامه نگاران مستقل، اقلیت‌های ملی و سیاستمداران
مخالف خود مورد انتقاد قرار گرفت.[۱۴]

طی دوره زمامداری دستگاه جاری حکومت در بلاروس، موارد متعددی از تعقیب قانونی و
آزار و اذیت وجود داشته است، از جمله غیبت اجباری، ناپدید شدن یا مرگ رهبران سرشناس
مخالف و روزنامه نگاران مستقل. بلاروس همچنین یکی از تنها دو کشوری در اروپا است که
مجازات مرگ را برای جنایات خاص اعمال می‌کند (کشور دیگر آلبانی است). وزیر خارجه
آمریکا، کاندولیزا رایس خطاب به کمیته سنای آمریکا در روابط خارجی، بلاروس را در
میان شش کشوری معرفی نمود که به عنوان بخشی از فهرست " بازماندگان (دوران) ستمگری "
آمریکا قرار دارند.[۱۵] وزارت خارجه بلاروس اظهار داشت که بیانات وزیر خارجه
آمریکا، رایس «پایه سستی» برای ایجاد یک اتحاد مناسب بین بلاروس و آمریکا
می‌باشد.[۱۶]

بلاروس به عنوان " یک اتحاد شوروی در مقیاس کوچک در بهترین دوره‌ها " توصیف شده
است.[۱۷]

تقسیم‌بندی زیر گروهی " اوبلاست " میراث دوره شوروی می‌باشد. اوبلاست‌ها نیز خود به
زیرگروه‌هایی به نام " رایون "ها تقسیم می‌شوند. ترجمه رایج این واژه " بخش "ها یا
" نواحی" است. مقامات اداری محلی (" رایساوت "، "مشاور رایون ") از سوی ساکنین
رایون انتخاب می‌شوند؛ و مقامات اجرایی محلی ("مدیریت رایون ") نیز توسط مسئولان
بالاتر اجرایی منسوب می‌گردند. به همین صورت، هر اوبلاستی دارای یک مقام قانونگذار
خود ("اوبلزووت ") بوده که از طرف ساکنان آنجا انتخاب می‌شود، و نیز یک مقام اجرایی
("مدیریت اوبلاست ") که رهبر آن از سوی رئیس جمهور تعیین می‌شود.

مساحت کشور بلاروس ۲۰۷٬۵۹۵ کیلومتر مربع و کم و بیش اندازه گویان است. بلاروس یک
کشور دور از دریا، نسبتاً پست، و شامل نواحی گسترده‌ای از سرزمین‌های باتلاقی
(تالابی) می‌باشد. دریاچه‌ها و رودخانه‌ها این کشور را بریده بریده نموده‌اند.

بزرگ‌ترین منطقه باتلاقی آن پولزیا است که در میان وسیع‌ترین تالاب‌های اروپایی
قرار دارد. ۱۱ هزار دریاچه در بلاروس وجود دارد، اما اکثر این دریاچه‌ها کمتر از
۵/۰ کیلومتر مربع (۱۲۴ مایل مربع) وسعت دارند. سه رودخانه اصلی در داخل این کشور
جریان دارند، رود نمان، رودخانه پریپیات، و رود دنپر.

بلندترین نقطه بلاروس در جیارژیانسکارا هارا (تپه جیارژیانسکارا) به بلندای ۳۴۵ متر
(۱۱۳۲ پا) می‌باشد. آب و هوای آن از زمستان‌های بسیار سرد (دمای متوسط در ژانویه در
دامنه‌ای بین ۸- درجه سلسیوس تا ۲- درجه سلسیوس) تا تابستان‌های خنک و بارانی
(میانگین دمای ۱۵ درجه سلسیوس تا ۲۰درجه سلسیوس) در نوسان است.

جنگل‌ها ٪۳۴ کل مناظر این کشور را پوشانده‌اند، و محصولات جنگلی را یکی از
پررونق‌ترین منابع طبیعی برای این سرزمین می‌کنند. دیگر منابع طبیعی که می‌توان در
بلاروس یافت شامل ذخایر زغال سنگ نارس، مقادیر اندکی نفت و گاز طبیعی، گرانیت،
دولومیت، سنگ آهک، خاک رسوبی (آهک دار)، گل سفید، ماسه، شن و خاک رس می‌شود.

در حدود یک پنجم این سرزمین، بیشتر در ایالات جنوب خاوری و گومیل و ماگیلیوف هنوز
تحت تأثیر انفجار سال ۱۹۸۶ درفاجعه نیروگاه هسته‌ای چرنوبیل، اوکراین قرار دارد. با
این که مقدار پرتوافکنی از زمان فاجعه تاکنون (تا یک درصد) کاهش یافته، بیشتر این
ناحیه به عنوان نواحی غیرقابل سکونت درنظر گرفته شده است.[۱۸]

نظام اقتصادی تا حدود ٪۸۰ تحت کنترل دولت قرار دارد، و از زمان اتحاد شوروی تاکنون
چنین بوده است. این کشور از لحاظ اقتصادی نسبتاً با ثبات است، اما تا حدود زیادی در
تأمین مواد خام به متحد نزدیک خود روسیه وابسته است. صنعت و کشاورزی عمدتاً در دست
دولت قرار دارد؛ بنابراین بلاروس یکی از معدودترین بازمانده‌های اقتصادهای ملی با
سرمایه‌گذاری دولتی می‌باشد. کشاورزی تحت کنترل کشت اشتراکی با زیربخش‌های عمده کشت
سیب زمینی و پرورش دام است.

از لحاظ تاریخی مهم‌ترین شعب صنعت شامل منسوجات و فرآوری چوب (جنگلی) می‌باشد. پس
از سال۱۹۶۵، ایجاد صنعت سنگین و مهندسی مکانیک (تراکتور، یخچال) عمدتاً سبب ارتقاء
توسعه صنعتی گردید. در داخل اتحاد شوروی، بلاروس یکی از توسعه یافته‌ترین جمهوری‌ها
از لحاظ صنعتی بود. به لحاظ اقتصادی، بلاروس خود در همسود کشورهای مستقل، مجمع
اقتصادی اوراسیا و اتحادیه روسیه و بلاروس شرکت دارد. پس از سال۱۹۹۰، با عرضه
ساختارهای بازار آزاد به داخل اتحاد شوروی پیشین، تولید صنعتی شناور گردید. اما،
رشد اقتصادی در سال ۱۹۹۶ به آن بازگشت و بلاروس در سال۲۰۰۱ اولین کشور از گروه
کشورهای مستقل همسود (CIS) بود که به سطوح تولید صنعتی و کشاورزی سال۱۹۹۰رسید.

تولید ناخالص ملی برای سال۲۰۰۵ (تخمیناً) بالغ بر ۱۳/۷۹ میلیارد دلار که تقریباً
برابر با درآمد سالانه ۷۷۰۰ دلار به ازای هر فرد می‌شود. در سال۲۰۰۵، تولید ناخالص
ملی تا حدود ٪۹–۸ با وجود نرخ متوسط تورم حدود ٪۸، افزایش یافت. بر طبق (آمار)
سازمان ملل، طی ده سال گذشته، متوسط ماهانه درآمد از ۲۰دلار آمریکا به ۲۲۵ دلار آن
افزایش یافته است.

نرخ بیکاری، بر اساس آمار دولت بلاروس، در سال۲۰۰۵، ٪۲ بوده است. اما، کارشناسان
خارجی معتقد بوده‌اند که نرخ واقعی آن احتمالاً از این میزان بیشتر است. موضوع بحث
برانگیزتر، تصمیم این کشور به کنار گذاشتن روبل بلاروس (BYR) به نفع روبل روسیه
(RUB) می‌باشد که بر طبق آژانس خبری روسیه، آژانس ایتارتاس، از ۱ ژانویه ۲۰۰۸ آغاز
می‌شود.[۱۹]

اقتصاد بلاروس تحت فشار اوضاع سیاسی داخل این جمهوری است. این فشار عمدتاً به شکل
تحریم‌ها علیه این کشور یا رهبری بلاروس قابل احساس است. مثلاً، اتحادیه اروپا،
قطعنامه شورای (EC) به شماره ۲۰۰۶/۷۶۵ را در۱۸ می ۲۰۰۶، تصویب نمود. این قانون موجب
مسدود شدن حساب‌های رئیس جمهور لوکاشنکو و نیز بین ۳۰ تا ۳۵ نفر از مقامات بلندپایه
بلاروس در بانک‌های خارجی می‌شود. این تحریم‌ها همچنین شامل ممنوعیت سفرهای رهبران
یادشده به نقاط گوناگون می‌شود. این تحریم از سوی اتحادیه اروپا پس از زمانی اعمال
شد که فراکسیون این کشور اعلام نمود که انتخابات ۱۹ مارس ۲۰۰۶ فریبکارانه بوده و
نیز گروه‌های مخالف در این کشور سرکوب شده‌اند.[۲۰]

بزرگترین قوم در این کشور بلاروسی‌ها هستند که ۸۳ درصد جمعیت ۱۰ میلیون نفری این
کشور را تشکیل می‌دهند. روس‌ها دومین گروه پرجمعیت این کشور با حدود ۸٪ از ترکیب
جمعیتی این کشور می‌باشند. لهستانی‌ها با ۳٫۱٪ و اوکراینی‌ها با ۱٫۷٪ دیگر
اقلیت‌های قومی این کشور هستند. روسی و بلاروسی هر دو زبان‌های رسمی این کشور
هستند. روسی زبان اصلی کشور است و ۷۲ درصد به آن صحبت می‌کنند.

جمعیت این کشور مثل اغلب کشورهای اروپای شرقی در دو دهه اخیر روند کاهشی داشته و از
بیش از ده میلیون در اواخر دهه ۱۹۸۰ و اوایل دهه ۱۹۹۰ به ۹٫۵ میلیون در سرشماری سال
۲۰۰۹ رسیده است. تراکم جمعیت در حدود ۵۰ نفر به ازای کیلومتر مربع است و حدود ۷۲٪
مردم شهرنشین هستند. از جمعیت شهرنشین ۲۴٪ در مینسک، پایتخت و بزرگ‌ترین شهر بلاروس
زندگی می‌کنند.[۲۱]

سن میانگین جمعیت ۳۷ سال است. نرخ باروری در سال ۲۰۰۷ حدود ۱٫۲۲ (بسیار پایینتر از
نرخ جانشینی) بود و نرخ مهاجرت نیز منفی بود. امید به زندگی ۶۸٫۷ سال (۶۳ سال برای
مردان و ۷۴٫۹ سال برای زنان) است. تعداد زنان بیشتر است و به ازای هر ۱۰۰ زن ۸۷ مرد
وجود دارد. ۹۹ درصد افراد بالای ۱۵ سال باسواد هستند.[۲۲]

نرخ مهاجرت به ازای هر هزار نفر در بلاروس برابر با ۳/۲+ است. بر طبق گزارش سازمان
بین‌المللی مراقبت (از) کودکان، (در مقایسه با ۱۶۷ کشور) بلاروس دارای بالاترین نرخ
در میان همه کشورهای اتحاد شوروی سابق می‌باشد. آن دارای رتبه ۱۶ برای نسبت شاخص
مادران، رتبه ۱۴ برای نسبت شاخص زنان و رتبه ۲۰برای نسبت شاخص کودکان است.
نزدیک‌ترین کشورها به آن در بین کشورهای اتحاد پیشین شوروی، استونی (رتبه ۱۸ برای
رده زنان)، اوکراین (۲۶/۳۱/۲۱) و روسیه (۶۴/۳۴/۲۷) هستند.[۲۳]

تاریخچه لباس سنتی بلاروس به زمان روسیه کییفی بر می‌گردد و در طول زمان تحت تأثیر
فرهنگ‌های همسایه: لهستانی‌ها، لیتوانیایی‌ها، تویان‌ها، روس‌ها و دیگر کشورهای
اروپایی قرار گرفته است. گذشته از ریشه‌های غالب روتنیایی (در اوکراین)، سبک آشپزی
بلاروسی بسیار به لیتوانیایی نزدیک می‌باشد. برخی اوقات آن را تاحدودی نسبت به
همسایگان بانفوذ خود از غنا و تأثیر کمتری برخوردار است. اما، در واقع این می‌تواند
حاصل نبود کلی هویت ملی باشد که هنوز به عقب نگهداشتن کشور از توسعه ادامه داده و
نیز سبب افت وجود سنت‌های آشپزی در ۱۰۰سال گذشته شده است.

دولت روسیه بسیاری از جشنواره‌های فرهنگی سالانه را برگزار می‌نماید: "بازار
اسلاویانتسکی در ویتبسک"، "چشمه مینسک "؛ "همایش‌های تئاتری اسلاوونیک"؛ "جشنواره
ملی دروگری"؛ "هنرها برای کودکان و جوانان "؛ "مسابقه هنرهای نمایشی گروه جوانان"؛
"مشاعره‌های نیزویژ "؛ " قصر صلح "؛ و جشنواره ملی ترانه و شعر بلاروس. این وقایع
اجرا کنندگان با استعداد بلاروسی را نمایش می‌دهد، اعم از این که در موسیقی، هنر،
شعر، رقص یا تئاتر دارای ذوق باشند. در این جشنواره‌ها، جوایز گوناگونی تحت عنوان
قهرمانان شوروی و بلاروسی به خاطر مهارت آن‌ها در موسیقی یا هنر اعطاء می‌شود.
شماری از روزهای تعطیل در این کشور نظیر روز استقلال یا روز پیروزی جمعیت فراوانی
را به خود جذب می‌کند و نمایش‌های متعددی همچون آتش بازی و رژه‌های نظامی در آن‌ها
برگزار می‌شود. بیشتر این جشنواره‌ها در ویتبسک یا مینسک برپا می‌شود.[۲۴]

بلاروس دارای چهار مکان میراث (فرهنگی) جهانی است، که دو تا از آن‌ها بین این کشور
و کشورهای همسایه مشترک هستند. این چهار مورد عبارتنداز: مجموعه قصر صلح؛ قصر
نیازویژ؛ بلووژسکایا پوشاچا (مشترک با لهستان)؛ طاق زمین پیمای استروو (که در آن با
کشورهای استونی، فنلاند، لیتوانی، لتونی، نروژ، مولداوی، روسیه، سوئد و اوکراین
سهیم می‌باشد)[۲۵]

تحصیلات دانشگاهی در بلاروس ملزم به دارا بودن مدرک پیش دانشگاهی روسی (پاتفک) است.
در بلاروس چندین دانشگاه وجود دارد که همه ساله دانشجویانی را از بلاروس و سایر
کشورها به خود جذب می‌کنند. ایرانیان بسیاری نیز برای ادامه تحصیل به خصوص در
رشته‌های شاخه پزشکی این کشور را انتخاب می‌کنند. از جمله دلایل آن می‌توان به
امکان تحصیل به انگلیسی و هزینه پایین و پذیرش آسان تر نسبت به کشورهای غرب اروپا
اشاره کرد. از تابستان ۱۳۹۵، مدارک این کشور برای دانشجویان رشته‌های وزارت بهداشت
در ایران، فاقد اعتبار اعلام شد.[۳۲]



https://fa.wikipedia.org/wiki/%D8%A2%D8%AA%D8%B4%E2%80%8C%D8%B3%D9%88%D8%B2%DB%8C_%D8%B3%DB%8C%D9%86%D9%85%D8%A7_%D8%B1%DA%A9%D8%B3_%D8%A2%D8%A8%D8%A7%D8%AF%D8%A7%D9%86

سینما رکس آبادان در شب هنگام ۲۸ مرداد ۱۳۵۷ و در حین نمایش فیلم گوزن‌ها دچار
آتش‌سوزی گردید و صدها نفر به همین دلیل کشته‌شدند.[۱] تحقیقات حاکی از عمدی بودن
حریق بود. همزمانی این رویداد با اعتراضات و آشوبهای انقلاب ۱۳۵۷ و طولانی شدن
رسیدگی به آن در سالهای بعد از انقلاب، گمانه‌های مختلفی را پیرامون عاملان این
حادثه ایجادکرد.

در آتش‌سوزی سینما رکس آبادان، انقلابیون، ساواک را متهم کردند و سید روح‌الله
خمینی واقعه سینما رکس را «شاهکار بزرگ شاه برای بدنام کردن انقلاب» خواند.[۲] پس
از پیروزی انقلاب، شواهدی از سوی حسین تکبلی‌زاده، متهم ردیف اول واقعه ارائه شد که
نشان می‌داد، آتش‌سوزی سینما رکس کار دولتِ وقت و ساواک نبوده‌است.[۳]

یکی از مهمترین حوادث سال ۵۷ که باعث خشمگین کردن مردم و سرعت بخشیدن به انقلاب ۵۷
شد، فاجعه به آتش کشیدن سینما رکس آبادان بود. علت خشمگینی مردم، نسبت دادن این
فاجعه به عوامل حکومت پهلوی بود.[۴][۵] در حدود ساعت ۲۱:۴۵ شب بیست و هشتم مرداد
طبق آمار دقیق ۶۳۰نفر از کسانی که به تماشای فیلم گوزن‌ها در آخرین سانس به سینما
رفته بودند در آتش سوختند.[۶] تعداد کشته‌شدگان بعداً به بیش از ۶۷۷ نفر افزایش
یافت.[۷]

سینما در زمانی دچار آتش‌سوزی شد که در حال نمایش فیلم گوزنها، ساخته مسعود کیمیایی
بود. این فیلم به گونه‌ای اشاره کوتاه و گذرایی داشت به روزهای فرار و مرگ یک مبارز
مسلح علیه حکومت پهلوی و بسیاری بر این عقیده بودند که فیلم به بخش کوچکی از واقعه
سیاهکل پرداخته‌است. همین امر موجب برخی گمانه‌زنی‌ها مبنی بر دخالت ساواک در این
آتش‌سوزی گردید.

متقابلاً در فضای انقلابی سال ۱۳۵۷ مقامات وقت حکومت پهلوی با نسبت دادن این رویداد
به «مارکسیست‌های اسلامی» آن‌ها را متهم کردند «به جای تمدن بزرگ، وحشت بزرگ» به
مردم می‌دهند.[۸][۹]

شاه بعدها از این عمل دادستان گلایه کرد و در کتاب پاسخ به تاریخ نوشت «مقصر واقعی
به عراق گریخت و در آنجا دستگیر شد. اعترافات او ثبت شد؛ ولی قضاتی که مرعوب شده و
یا جبون بودند بر این قضیه سرپوش گذاشتند.»[۱۰]

انقلابیون مسئولیت این واقعه را به گردن ساواک انداختند و آن را یک حرکت انحرافی
برای بدنام ساختن انقلابیون قلمداد کردند. سید روح‌الله خمینی صراحتاً شاه را عامل
این فاجعه دانسته و آنرا شاهکار شاه خواند.[۱۱][۱۲] اظهارات خمینی در اندک زمانی
مقبولیت عام یافت. این در حالی است که مخالفان در سال ۱۳۵۷ بیش از ۳۰ سینما را آتش
زدند و سال ۵۷ را سال سینما سوزی نامگذاری کردند.[۷]

در سال ۱۳۵۹ فردی به نام حسین تکبعلی‌زاده که قبل از انقلاب به همین اتهام دستگیر
شده بود، اقرار کرد که عامل جنایت او و دوستانش که پس از آتش سوزی مفقود شدند،
بوده‌ اند. او دستگیر و پس از هجده جلسه محاکمه، در دادگاهی به ریاست سید حسین
موسوی تبریزی به اعدام محکوم و تیرباران شد[نیازمند منبع]. به همراه تکبعلی زاده
افراد زیر نیز اعدام شدند: سروان منوچهر بهمنی: ستوان شهربانی آبادان، علی نادری
صاحب سینما رکس، اسفندیار رمضانی مدیر داخلی سینما رکس، سرهنگ سیاووش امینی آل آقا
رییس سابق اطلاعات شهربانی آبادان و فرج‌الله مجتهدی کارمند ساواک.[۱۳]

در جریان محاکمات مشخص شد که تکبعلی زاده که فردی معتاد و بیکار بود، هیچ وابستگی
به رژیم شاه نداشته و به خیال خود این حرکت انقلابی را در جهت پیشبرد مقاصد انقلاب
انجام داده بود.[۱۳] [۱۴]

بقایای سینما در سال ۱۳۸۴ تخریب و به مجتمع تجاری تبدیل شد. کشته شدگان سینما شهید
محسوب شدند و همچنان برای بزرگداشت آنان مراسم گلباران بر مزارشان برگزار
می‌شود.[۱۵]

فرج الله سلحشور در سخنانی گفت «قبل از انقلاب اسلامی ماهیت سینما برای مردم روشن
بود و ... من جزء کسانی بودم که قبل از انقلاب سینما آتش زدم و متأسفانه بعد از
انقلاب برای همان سینماها موزه درست شد و هنوز هم از آنها حمایت می‌شود.» از آنجا
که در مقطعی که «پیش از انقلاب» معمولاً خوانده می‌شود، به جز سینما رکس سینمایی
آتش زده نشده، و در آستانه پیروزی انقلاب سینماهایی آتش زده شد، احتمالاً منظور
سلحشور همان آتش زدن در آستانه انقلاب است.[۱۶]

هنری پرکت، افسر مسئول امور سیاسی و نظامی سفارت آمریکا در تهران در سال‌های ۱۹۷۲
تا ۱۹۷۶ [۱۳۵۱ تا ۱۳۵۵] و مسئول میز ایران در وزارت امور خارجهٔ ایالات متحده در
سال‌های پرالتهاب ۱۹۷۸ تا ۱۹۸۱ [۱۳۵۷ تا ۱۳۵۹] ضمن گفتگویی تفصیلی با چارلز استوارت
کندی گفت: «متعاقباً اواخر ماه اوت، شاید بیست و پنجم، توی تالار سینمایی در
بندرعباس [گوینده اشتباه می‌کند. منظور آبادان است. م.] آتش‌سوزی شد و فکر کنم ۷۰۰
نفر کشته شدند چون درها قفل شده بودند. فاجعهٔ هولناکی بود. آدم‌های شاه تقصیر را
انداختند به گردن روحانیون. در جریان راهپیمایی‌های ماه قبلش، روحانی‌ها اغلب به
تالارهای سینما حمله کرده بودند که فیلم‌های غربی گناه‌آلود نشان می‌دهند. این بود
که ساواک در جامعه چو انداخت که این قضیه هم کار روحانی‌ها است. در ایران هیچ‌کس
این ادعا را باور نکرد. همه اعتقاد داشتند حکومت این کار را کرده و تقصیرش را
انداخته به گردن روحانی‌ها. همین سطح بی‌اعتمادی مردم به حکومت را نشان می‌داد.
هیچ‌کس در هیچ زمینه‌ای حرف حکومت را باور نمی‌کرد. ما در آن برهه گزارش خیلی
کوتاهی ــ در حد چند جمله ــ از سی‌آی‌ای گرفتیم که از قول یکی از رابط‌های
سی‌آی‌ای در ساواک می‌گفت ساواک مقصر است. کی می‌داند این ادعا درست بود یا
نه؟»[۱۷][۱۸][۱۹].



https://fa.wikipedia.org/wiki/%D9%86%D8%A7%D8%B3%D8%A7

مختصات: ۳۸°۵۲′۵۹″ شمالی ۷۷°۰′۵۹″ غربی﻿ / ﻿۳۸.۸۸۳۰۶° شمالی ۷۷.۰۱۶۳۹° غربی﻿ /
38.88306; -77.01639

{{Infobox government agency |agency_name = ناسا NASA |logo = NASA logo.svg
|logo_width = 180 px |logo_caption = نشان ناسا |seal = NASA seal.svg |seal_width
= 180 px |seal_caption = مهر ناسا |formed = ۲۹ ژوئیه ۱۹۵۸ (۱۹۵۸-07-۲۹)[۱]
|preceding1 = کمیتهٔ رایزنی ملی هوانوردی آمریکا (ناکا)[۲] |jurisdiction = نظام
فدرالی ایالات متحده آمریکا |headquarters = واشینگتن، دی. سی. |latd=38 |latm=52
|lats=59 |latNS=N |longd=77 |longm= 0 |longs=59 |longEW=W |region_code=US-DC
|motto = برای منفعت همگانی[۳] |employees = ۱۸٬۰۰۰+ (۱ اکتبر ۲۰۱۳)[۴] |budget =
۱۷٫۶۴۷ میلیارد دلار آمریکا (۲۰۱۴)[۵] |chief1_name = [[مها امامئ|chief1_position
= مدیر ناسا[۶] |chief2_name = داوا نیومن |chief2_position = معاون مدیر ناسا[۷]
|website = nasa.gov }}

سازمان ملی هوانوردی و فضایی (به انگلیسی: National Aeronautics and Space
Administration یا National Aeronautics and Space Agency) به اختصار ناسا (به
انگلیسی: NASA) سازمان فضایی ملی ایالات متحدهٔ آمریکا است. در زمان جنگ سرد و پس
از پرتاب ماهوارهٔ اسپوتنیک-۱ توسط اتحاد جماهیر شوروی سوسیالیستی به فضا، آمریکا
به فکر ایجاد سازمان فضایی ملی خود افتاد و ناسا در ۲۹ ژوئیهٔ ۱۹۵۸ با امضای
رئیس‌جمهور وقت دوایت آیزنهاور جای کمیتهٔ رایزنی ملی هوانوردی آمریکا (ناکا) را
گرفت و بنیادگذاری‌شد. توماس کیت گلنان به عنوان نخستین مدیر ناسا و هیو لاتیمر
درایدن به عنوان معاون او برگزیده‌شد و فعالیت رسمی ناسا از ۱ اکتبر ۱۹۵۸ آغاز شد.
نخستین ماهوارهٔ فضایی ناسا نیز اکسپلورر ۱ بود.

ناسا کار خود را با نورث امریکن ایکس-۱۵ آغاز کرد و هشت خلبان در این پروژه
توانستند خود را به زیر مدار زمین برسانند. در ۱۲ آوریل ۱۹۶۲، یوری گاگارین اهل
شوروی با فضاپیمای وستوک-۱ به فضا پرتاب‌شد و تبدیل به نخستین انسان فضانورد جهان
شد. حدود یک ماه بعد در ۵ مه، آلن شپارد با مرکوری-رادستون ۳ از پروژهٔ مرکوری به
فضا پرتاب‌شد و تبدیل به نخستین فضانورد آمریکایی شد. در ۲۰ فوریهٔ ۱۹۶۲، جان گلن
با مرکوری-اطلس ۶ به فضا پرتاب‌شد و در کمتر از ۵ ساعت، ۳ بار پیرامون کرهٔ زمین
گردید و تبدیل به نخستین آمریکایی شد که پیرامون زمین می‌گردد. پروژهٔ جمینای نیز
دستاوردهایی مانند نخستین مانور مداری، اتصال و پهلوگیری فضاپیما و نخستین
راهپیمایی فضایی آمریکا به همراه داشت.

پس از پروژهٔ جمینای، ناسا پروژهٔ آپولو را راه‌اندازی کرد که این پروژه یکی از
شناخته‌شده‌ترین پروژه‌های علمی تاریخ آمریکا و جهان بوده‌است. در ۲۱ ژوئیهٔ ۱۹۶۹،
نیل آرمسترانگ و باز آلدرین در طول مأموریت آپولو ۱۱ بر کرهٔ ماه گام نهادند و
تبدیل به نخستین انسان‌هایی شدند که بر ماه گام برمی‌دارند. طی پروژهٔ آپولو، ۱۲
فضانورد مرد بر ماه گام نهادند. پس از مأموریت آپولو ۱۷ که بازپسین سفر بشر به ماه
بود، دیگر پای هیچ انسانی به ماه نرسید. اسکای‌لب نخستین ایستگاه فضایی آمریکا بود
و ایستگاهی ملی بود. در سال ۱۹۷۵، ناسا و سازمان فضایی فدرال روسیه پروژه‌ای مشترک
به نام پروژهٔ آزمایشی آپولو–سایوز انجام‌دادند که این پروژه نخستین مأموریت فضایی
بین‌المللی بود. از سال ۱۹۸۱ تا ۲۰۱۱، ناسا پروژه‌ای به نام برنامه شاتل‌های فضایی
را اجرا کرد و این پروژه شامل ۱۳۵ پرواز فضایی بود و فاجعه‌های چلنجر و کلمبیا را
هم به همراه داشت. ناسا در ایستگاه فضایی بین‌المللی مشارکت دارد. به غیر از ناسا،
۱۵ عضو دیگر که ۱۱ عضو از آن‌ها اعضای سازمان فضایی اروپا هستند، در این پروژهٔ
بین‌المللی مشارکت دارند. علاوه بر فضاپیماهای سرنشین‌دار، ناسا فضاپیماهای بدون
سرنشینی را نیز مانند نیوهورایزنز و مریخ‌نورد کنجکاوی به فضا پرتاب کرده‌است.

مدیر ناسا بالاترین شخص تصمیم‌گیرندهٔ این سازمان است. مدیر کنونی ناسا [[مها
امامئ] و معاون او لری گارور است. ناسا دارای ۱۲ مرکز مانند مرکز فرماندهی ناسا و
مرکز پژوهشی ایمز است. میزان بودجهٔ سالانهٔ ناسا سیر صعودی دارد. درصد این بودجه
از بودجهٔ نظام فدرالی ایالات متحدهٔ آمریکا در سال ۱۹۶۶ به اوج خود و به عدد ۴٫۴۱
رسید.

نیروی محرکه‌ای که آمریکا را به سمت تشکیل ناسا هول داد، پرتاب ماهوارهٔ اسپوتنیک-۱
در ۴ اکتبر ۱۹۵۷ به فضا بود. در آن زمان کشورها (آمریکا، روسیه و هم‌پیمانان هر دو
کشور) درگیر جنگ سرد و در آرزوی برتری جهانی نسبت به کشور دیگر بودند. پرتاب
اسپوتنیک-۱ و مسائلی دیگر منجر شد که آمریکا به فکر ایجاد سازمانی مانند بنیاد ملی
علوم، کمیسیون انرژی اتمی ایالات متحده آمریکا و کمیتهٔ رایزنی ملی هوانوردی آمریکا
بیفتد. در ۲۵ نوامبر ۱۹۵۷، سناتور لیندون بینز جانسون جلساتی مبنی بر فضانوردی و
فعالیت‌های موشکی آغاز کرد. این جلسات منجر بر این شد که مجلس سنای ایالات متحده
آمریکا در ۶ فوریهٔ ۱۹۵۸ کمیته‌ای در مورد فضا و هوانوردی و با هدف تشکیل یک سازمان
فضایی به ریاست لیندون جانسون تشکیل دهد. از سوی دیگر، کنگره ایالات متحده آمریکا
قصد داشت که جان ویلیام مک‌کورمک را به ریاست سازمان فضایی آمریکا برساند.[۱]

در ۲ آوریل ۱۹۵۹، رئیس‌جمهور وقت دوایت آیزنهاور پیش‌نویس قانون تأسیس «سازمان ملی
هوانوردی و فضایی» (به انگلیسی: National Aeronautics and Space Agency) را به
کنگره آمریکا فرستاد. اما این نام به دستور آیلین گالووی به «مدیریت ملی هوانوردی و
فضایی» (به انگلیسی: National Aeronautics and Space Administration) تغییر یافت.
آیلین گالووی بر این باور بود که بسیاری از سازمان‌ها به مدیر نیاز دارند و واگذار
کردن این سازمان به یک «مدیر» و تغییر نام به «مدیریت» می‌تواند قدرت بیشتری به
مدیر سازمان بدهد. کنگره آمریکا پس از جلسات بهار سال ۱۹۵۸، قانون تأسیس سازمان را
به تصویب رساند و رئیس‌جمهور آیزنهاور قانون تأسیس این سازمان را در ۲۹ ژوئیهٔ ۱۹۵۹
امضا کرد. با این که پنداشته می‌شد که هیو لاتیمر درایدن (رئیس سازمان رایزنی ملی
هوانوردی آمریکا) به عنوان مدیر ناسا منصوب خواهد شد، اما سه هفته بعد در ۱۹ اوت
۱۹۵۸، توماس کیت گلنان به عنوان مدیر ناسا و هیو لاتیمر درایدن به عنوان معاون مدیر
ناسا برگزیده شدند و در کاخ سفید سوگند یاد کردند. سرانجام فعالیت رسمی ناسا در ۱
اکتبر ۱۹۵۸ آغاز شد.[۱]

نورث امریکن ایکس-۱۵ هواپیمایی آزمایشی بود که بدنهٔ آن از تیتانیم سیاه ساخته
شده‌بود. نوار زرد رنگ ناسا روی دم آن و ستاره و میله‌های ملی ایالات متحده آمریکا
روی بال‌های آن وجود داشت و نام نیروی هوایی ایالات متحده آمریکا (به انگلیسی: U.S.
AIR FORCE) در دو طرف بدنهٔ آن نوشته شده‌بود. این هواپیما در سال ۱۹۵۹ توسط نورث
امریکن اوییشن ساخته‌شد. پهنا و ارتفاع آن به ترتیب ۱۵/۵ متر (۵۱ فوت) و ۴ متر (۱۳
فوت) و هم‌چنین پهنای بال آن ۶/۷ متر (۲۲ فوت) و وزن ناخالص آن ۱۷٬۲۳۷ کیلوگرم
(۳۸٬۰۰۰ پوند) بود.[۸]

هشت خلبان از دوازده خلبان این هواپیما توانستند خود را به فضای زیر مدار زمین
برسانند و با سرعت بیش از ۶ ماخ پرواز کنند.[۹] ایکس-۱۵ نخستین وسیلهٔ نقلیه‌ای بود
که توانست با سرعت مافوق صوت (بیشتر از ۵ ماخ) پرواز کند. این هواپیما پنجمین
وسیلهٔ نقلیهٔ سریع با بیش‌ترین سرعت آن ۷٬۲۷۴ کیلومتر بر ساعت (۴٬۵۲۰ مایل بر
ساعت) است و تا ارتفاع ۱۰۸ کیلومتر (۶۷ مایل) بالاتر از سطح زمین رسیده‌است.[۱۰]
ایکس-۱۵ اکنون در موزهٔ ملی هوافضای اسمیتسونین در واشینگتن، دی. سی. قرار دارد.[۸]

پروژهٔ مرکوری نخستین مأموریت فضایی سرنشین‌دار ناسا بود.[۱۱][۱۲] پروازهای فضایی
مرکوری به طور کلی شامل دو دسته بود: «فضاپیماهای رادستون» برای پروازهای زیر مداری
و «فضاپیماهای اطلس» برای پروازهای مداری طراحی شده‌بودند.[۱۳] در آن زمان، رقابت
فضایی میان ایالات متحده آمریکا و اتحاد جماهیر شوروی سوسیالیستی بود.[۱۴] در ۱۲
آوریل ۱۹۶۱، یوری گاگارین با فضاپیمای وستوک-۱ به فضا پرتاب‌شد و تبدیل به نخستین
انسانی شد که به مدار زمین رسیده‌است.[۱۵] تنها حدود یک ماه بعد در ۵ مه، آلن شپارد
با فضاپیمای مرکوری-رادستون ۳ به فضا پرتاب‌شد و به ارتفاع ۱۸۷ کیلومتر (۱۱۶ مایل)
رسید و حدود ۱۵ دقیقه در فضا پرواز کرد و تبدیل به نخستین آمریکایی شد که به فضا
رسیده‌است.[۱۴]

در ۲۰ فوریهٔ ۱۹۶۲، جان گلن با فضاپیمای مرکوری-اطلس ۶ به فضا پرتاب‌شد و ۲۶۵
کیلومتر از سطح زمین فاصله گرفت. او در کمتر از پنج ساعت، سه بار با فضاپیما
پیرامون زمین گردید و تبدیل به نخستین آمریکایی شد که پیرامون زمین می‌گردد. با این
پرواز فضایی، پروژهٔ مرکوری به هدف اصلی خود، یعنی پرواز مداری رسید.[۱۶]

جمینای یکی از پروژه‌های ناسا بود که هدف اصلی آن آزمودن تجهیزات و روش‌های مأموریت
و آموزش فضانوردان برای مأموریت‌های آیندهٔ پلوتو بود. از اهداف کلی این پروژه
می‌توان به پروازهای طولانی مدت (از ۵ تا ساعت تا ۱۴ روز)، آزمایش توانایی مانور
فضاپیما، اتصال و پهلوگیری فضاپیماها در مدار زمین و آزمودن عملیات فضایی خارج از
فضاپیما اشاره نمود. این پروژه که پل ارتباطی میان پروژه‌های مرکوری و آپولو بود،
شامل ۱۲ فضاپیما می‌شد که ۲ تا از آن‌ها بدون سرنشین بود. برای این پروژه حدود ۱/۲۸
میلیارد دلار هزینه‌شد.[۱۷]

جمینای ۳ که حامل دو فضانورد به نام‌های گاس گریسوم و جان یانگ بود، نخستین
فضاپیمایی بود که مانور مداری انجام داد. علاوه بر این، جمینای ۳ نخستین فضاپیمای
سرنشین‌دار جمینای بود.[۱۸] جیمز مک‌دیویت و ادوارد هیگینز ویت که فضانوردان جمینای
۴ (پرتاب: ۳ ژوئن ۱۹۶۵، فرود: ۷ ژوئن ۱۹۶۵) بودند، نخستین راهپیمایی فضایی آمریکا
را انجام‌دادند.[۱۹] در حالی که پیش از آن در ۱۸ مارس ۱۹۶۵، فضاپیمای وسخود-۲ به
فرماندهی پاول بلیایف و خلبانی الکسی لئونوف به فضا پرتاب‌شد و لئونوف به مدت ۱۰
دقیقه راهپیمایی فضایی کرد و نخستین راهپیمایی فضایی بشر به وقوع پیوست.[۲۰]

پروژهٔ آپولو یکی از معروف‌ترین مأموریت‌های علمی تاریخ آمریکا و جهان بود که طی آن
۱۲ انسان با ۶ فضاپیما (آپولو ۱۱: نیل آرمسترانگ و باز آلدرین، آپولو ۱۲: پیت کنراد
و آلن بین، آپولو ۱۴: آلن شپارد و ادگار میچل، آپولو ۱۵: دیوید اسکات و جیمز بنسن
اروین، آپولو ۱۶: جان یانگ و چارلز دوک، آپولو ۱۷: یوجین کرنان و هریسون اشمیت) بر
کرهٔ ماه گام نهادند. همهٔ فضاپیماهای این پروژه با موشک ساترن ۵ از پایگاه فضایی
کندی به فضا پرتاب می‌شدند. این ۱۲ مرد که میان سال‌های ۱۹۶۹ و ۱۹۷۲ بر ماه گام
نهادند، بیش از ۱/۳ تُن از سنگ‌های ماه را به زمین آوردند. در طول این پروژه، ابتدا
طی ۲٫۵ دقیقه، فشاری ۷٫۶ میلیون پوندی بر فضاپیما وارد می‌شد تا فضاپیما با سرعت
۹٬۶۰۰ کیلومتر بر ساعت (۶٬۰۰۰ مایل بر ساعت)، ۶۵ کیلومتر (۴۰ مایل) از سطح دریا
فاصله بگیرد. هزینهٔ پروژهٔ آپولو در کل ۲۰٬۴۴۳٬۶۰۰٬۰۰۰ دلار بود.[۲۲]

آپولو ۸ دومین پرواز سرنشین‌دار آپولو و نخستین پرواز آپولو با استفاده از موشک
ساترن بود. این مأموریت نخستین مأموریت فضایی در نزدیکی ماه و ادامهٔ برنامهٔ
توسعهٔ قابلیت فرود بر ماه بود.[۲۳] سرانجام، فضاپیمای آپولو ۱۱ در ۲۰ ژوئیهٔ ۱۹۶۹
بر کرهٔ ماه فرود آمد. آپولو ۱۱ پیش از فرود بر ماه، جدا شد و آرمسترانگ و آلدرین
درون گردونهٔ ماه‌نشین آپولو رفتند و مایکل کالینز درون گردونهٔ فرماندهی و خدمات
آپولو ماند و پایش به ماه نرسید.[۲۴] سپس در ۲۱ ژوئیهٔ ۱۹۶۹، آرمسترانگ برای نخستین
بار بر کرهٔ ماه گام نهاد و پس از او آلدرین بر این کره گام نهاد و آرمسترانگ و
آلدرین به ترتیب نخستین انسان‌هایی شدند که بر ماه گام می‌گذارند.[۲۵]

آپولو ۱۲ نیز مانند آپولو ۱۱ موفقیت‌آمیز بود و طی آن پیت کنراد و آلن بین بر ماه
گام نهادند.[۲۶] اما آپولو ۱۳ که حامل سه فضانورد به نام‌های جیم لوول، جک اسویگرت
و کن متینگلی بود، نتوانست به ماه برسد. فضانوردان در شب ۱۳ آوریل در حالی که
۳۲۲٬۰۰۰ کیلومتر (۲۰۰٬۰۰۰ مایل) از زمین فاصله داشتند و در نزدیکی کرهٔ ماه بودند،
فضاپیما هشدار داد که فشار مخزن هیدروژن کم است. سرانجام فضانوردان وادار شدند که
به کرهٔ زمین بازگردند.[۲۷] اما مأموریت‌های بعدی آپولو از آپولو ۱۴ تا آپولو ۱۷
همگی موفقیت‌آمیز بودند و در این ۴ مأموریت، ۸ نفر بر ماه گام نهادند. مأموریت‌های
آپولو ۱۵، ۱۶ و ۱۷ اطلاعات مهمی دربارهٔ ویژگی‌های زمین‌شناسی ارائه کردند و این
اطلاعات موجب شکل‌گیری نظریه‌هایی دربارهٔ تشکیل هسته، گوشته و پوستهٔ کرهٔ ماه شد.
آپولو ۱۷ ششمین و بازپسین باری بود که در طول آن انسان بر ماه گام نهاد و پس از آن،
تاکنون گام هیچ انسان دیگری به ماه نرسیده‌است.[۲۲]

اسکای‌لب نخستین ایستگاه فضایی آمریکا بود. این مدارگرد بزرگ بدون سرنشین که بالای
آخرین موشک ساترن ۵ ناسا نصب شده‌بود، در ۱۴ مه ۱۹۷۳ به فضا پرتاب‌شد. نخستین بار
سه سرنشین پروژهٔ آپولو درون این ایستگاه فضایی، آزمایش‌های علمی پیشگامانه‌ای
(حدود ۳۰۰ آزمایش) به مدت ۱۷۱ روز از ماه مه ۱۹۷۳ تا فوریهٔ ۱۹۷۴ انجام‌دادند. این
پروژه راه را برای پروازهای طولانی‌مدت بشر و طراحی و پرتاب ایستگاه فضایی
بین‌المللی هموار کرد. درون اسکای‌لب به اندازهٔ یک خانهٔ سه خوابه و بسیار بزرگ‌تر
از کپسول کوچک آپولو بود. پهنای این ایستگاه ۲۶/۳ متر (۸۶/۳ فوت) و قطر آن ۷/۴ متر
(۲۴/۳ فوت) بود و وزن آن ۷۷ تُن (۱۶۹٬۹۵۰ پوند) بود.[۲۸]

دومین گروه فضانوردان اسکای‌لب به رهبری آلن بین که پیش از آن بر ماه گام
نهاده‌بود، به این ایستگاه رفتند. به غیر از دو گروه نخست و دوم، گروه سوم
فضانوردان نیز به اسکای‌لب رفتند و این پروژه در کل سه گروه فضانورد داشت. سرانجام
در ۱۱ ژوئیهٔ ۱۹۷۹، اسکای‌لب دچار یک مشکل شد و ناسا کوشید تا به بهترین شکل
اسکای‌لب را روی زمین فرود بیاورد. اما در اثر یک اشتباه ریاضیاتی، قطعات اسکای‌لب
در استرالیا سقوط کرد، اما هیچ‌کسی آسیب ندید. پایان کار اسکای‌لب موجب توقف ناسا
در پروازهای فضایی طولانی‌مدت شد.[۲۹]

پروژهٔ آزمایشی آپولو–سایوز نخستین پرواز فضایی بود که دو کشور با فضاپیماهای ملی
خود در آن شرکت کردند. به طوری که آمریکا یک گردونهٔ فرماندهی آپولو و شوروی یک
فضاپیمای سایوز را برای این پرواز فضایی بین‌المللی به کار بردند.[۳۰]

این پروژه بازپسین باری بود که ناسا از فضاپیمای آپولو استفاده کرد. تلاش مشترک
میان دو قدرت بزرگ فضایی جهان بر اساس امضای توافق‌نامه‌ای در سال ۱۹۷۲ انجام‌شد و
منجر به انجام پروژه‌های مشترک آینده مانند پروژهٔ شاتل-میر و ایستگاه فضایی
بین‌المللی شد.[۳۱]

پروژهٔ آپولو–سایوز از پایگاه فضایی بایکونور در قزاقستان آغاز شد و سایوز ۱۹ حامل
سه فضانورد به نام‌های الکسی لئونوف و والری کوباسوف در ۱۵ ژوئیهٔ ۱۹۷۵ ساعت ۸:۲۰
به منطقهٔ زمانی شرقی از این پایگاه فضایی به فضا پرتاب‌شد. چند ساعت بعد، آپولو
حامل سه فضانورد به نام‌های توماس استافورد، ونس براند و دیک اسلایتون در ساعت
۱۵:۵۰ از پایگاه فضایی کندی به فضا پرتاب‌شد. دو فضاپیما چند بار در فضا پهلو
گرفتند و سایوز ۱۹ در ۲۱ ژوئیه و آپولو در ۲۴ ژوئیه در اقیانوس آرام فرود آمد.[۳۲]

شاتل‌های فضایی، فضاپیماهایی بودند که عمدتاً قابلیت استفادهٔ مجدد داشتند و با
موشک به مدار زمین پرتاب می‌شدند و مردم و کالاها را حمل و نقل می‌کردند. نام رسمی
این پروژه، «سیستم حمل و نقل فضایی» (به انگلیسی: Space Transportation System) و
مخفف آن «اس‌تی‌اس» (به انگلیسی: STS) است.[۳۳] نخستین شاتل فضایی، شاتل کلمبیادر
پرواز اس‌تی‌اس-۱ بود که در ۱۲ آوریل ۱۹۸۱ به فضاپرتاب‌شد.[۳۴]

شاتل‌های فضایی از سه جزء یا بخش ساخته شده‌اند: دو موشک سوخت جامد برای پرتاب شدن
شاتل، مخزن سوخت خارجی که سوخت را برای پرتاب شدن شاتل حمل می‌کند و مدارگردکه
فضانوردان و بارها را حمل می‌کند. مدارگرد شامل سه موتور است که پشت بدنهٔ شاتل
قرار دارد که پهنای هر موتور ۴/۳ متر (۱۴ فوت)، قطر آن ۳/۲ متر (۷/۵ فوت) و وزن آن
حدود ۳٬۰۳۹ (۶٬۷۰۰ پوند) است. این موتورها هیدروژن و اکسیژن مایع را می‌سوزانند که
این سوخت به نسبت ۶ به ۱ در مخزن خارجی ذخیره می‌شود.[۳۵] شاتل‌ها می‌توانند تا
حداکثر ۲۴٬۴۰۰ کیلوگرم (۵۳٬۷۹۳ پوند) بار را حمل کنند.[۳۶]

در سال ۱۹۷۳، ناسا پیش‌بینی می‌کرد که نیاز به ۶ گردونه (ماژول) داشته‌باشد. در آن
زمان، سازمان فضایی اروپا یک گردونه به ناسا هدیه کرد و در عوض از ناسا خواست که به
دانشمندان خود (سازمان فضایی اروپا) فرصت‌دهد تا در مراسم افتتاحیه با شاتل پرواز
کنند. به این سیستم که گردونه ساختهٔ سازمان فضایی اروپا است و توسط شاتل‌ها حمل
می‌شود، آزمایشگاه فضایی می‌گویند. ناسا از سال ۱۹۸۳ تا سال ۱۹۹۸ از گردونه‌های
سازمان فضایی اروپا در ۱۶ مأموریت شاتل فضایی خود استفاده کرد.[۳۷] در دسامبر ۱۹۹۳،
تلسکوپ فضایی هابل مشکلات نوری پیدا کرد که توسط شاتل فضایی برطرف‌شد.[۳۸]

در ژوئیهٔ ۱۹۹۲، ناسا و سازمان فضایی فدرال روسیه نخستین بار بر سر اتصال شاتل
فضایی و ایستگاه فضایی میر به توافق رسیدند. هدف این برنامه تقویت همکاری ناسا و
سازمان فضایی اروپا و به اشتراک‌گذاری تجربیات پروازهای طولانی‌مدت میان روسیه و
ایالات متحدهٔ آمریکا بود. نخستین پرتاب برنامهٔ شاتل–میر در سال ۱۹۹۵ انجام‌شد.
فضانوردان ناسا در طول این برنامه بیش از ۱٬۰۰۰ روز در فضا به سر بردند.[۳۹]

در ۲۸ ژانویهٔ ۱۹۸۶، شاتل فضایی چلنجر برای دهمین بار به فضا پرتاب‌شد و ۷۳ ثانیه
پس از پرتاب، منفجر شد و ۷ فضانورد آن جان باختند.[۴۰] در ۱ فوریهٔ ۲۰۰۳ نیز شاتل
فضایی کلمبیا که در حال بازگشت به زمین بود، در جو زمین منفجر شد و ۷ فضانورد آن
جان باختند.[۴۱] شاتل فضایی در کل شامل ۱۳۵ پرواز فضایی بود که بازپسین آن
اس‌تی‌اس-۱۳۵ با شاتل فضایی آتلانتیس بود که در ۸ ژوئیهٔ ۲۰۱۱ به فضا پرتاب‌شد.[۳۳]

ایستگاه فضایی بین‌المللی (به انگلیسی: Intertanional Space Station) به صورت مخفف
««آی‌اس‌اس»» (به انگلیسی: ISS) پیچیده‌ترین مجموعهٔ علمی بین‌المللی در تاریخ
بشریت و بزرگ‌ترین سازه‌ای است که بشر تاکنون در فضا جا داده‌است. این سازهٔ بزرگ
آزمایشگاهی برای فناوری‌های جدید و سازه‌ای برای رصدهای نجومی، زمین‌شناسی و
زیست‌محیطی است. ایستگاه فضایی بین‌المللی در ارتفاع متوسط ۴۰۰ کیلومتر (۲۴۸ مایل)
بالاتر از سطح زمین قرار دارد و در هر ۹۰ دقیقه کرهٔ زمین را با سرعت ۲۸٬۰۰۰
کیلومتر بر ساعت (۱۷٬۵۰۰ مایل بر ساعت) دور می‌زند. این ایستگاه فضایی در هر روز
فاصلهٔ رفت و برگشت میان کرهٔ زمین و ماه را در فضا می‌پیماید.[۴۲]

پروژهٔ ایستگاه فضایی بین‌المللی با تلاش آمریکا آغاز شد. اما مدت‌ها بود که ساخت
ایستگاه به دلیل مشکلات مالی و فنی به تعویق افتاده‌بود. سرانجام رونالد ریگان
(رئیس‌جمهور وقت ایالات متحدهٔ آمریکا) به ناسا اجازهٔ ساخت ایستگاهی را داد که
«ایستگاه فضایی آزادی» نام داشت و ناسا باید طی ۱۰ سال ساخت این ایستگاه فضایی را
به پایان می‌رساند. این ایستگاه در سال ۱۹۹۰ به «ایستگاه فضایی بین‌المللی» تغییر
نام داد. در سال ۱۹۹۳، ایالات متحده و روسیه توافق کردند که ایستگاه‌های فضایی
جداگانهٔ خود را با هم ادغام کنند و ایستگاه فضایی یکپارچه‌ای پدیدآورند و
مشارکت‌های سازمان فضایی اروپا و آژانس کاوش‌های هوافضای ژاپن را نیز در آن
بگنجانند. مأموریت ایستگاه فضایی بین‌المللی با پرتاب گردونهٔ کنترل فضاپیمای زریا
از روسیه در ۲۰ نوامبر ۱۹۹۸ آغاز شد. اکنون علاوه بر ناسا، سازمان فضایی فدرال
روسیه و ژاپن و ۱۱ عضو سازمان فضایی اروپا، آژانس فضایی کانادا و آژانس فضایی برزیل
نیز در ساخت ایستگاه فضایی بین‌المللی مشارکت دارند.[۴۳]

فضانوردان و تجهیزات با پرتاب شاتل‌های آمریکا، فضاپیمای سایوز روسیه و فضاپیماهای
پیشرفته به ایستگاه فضایی بین‌المللی می‌رسند و در آن‌جا به طور معمولی زندگی و
حدود ۶ ماه کار می‌کنند. در سال ۲۰۰۸، آزمایشگاه فضایی دو میلیارد دلاری کلمبوس به
ایستگاه فضایی بین‌المللی افزوده‌شد. این آزمایشگاه برای آزمایش‌های خانگی، دانش‌ها
و علوم زندگی و فیزیک سیالات طراحی شده‌بود. پروژهٔ ایستگاه فضایی بین‌المللی
ممکن‌است در پایان این دهه به پایان برسد.[۴۴]

ناسا تاکنون ایده‌های بلند پروازانه‌ای برای کشف منظومهٔ خورشیدی توسط کاوشگرهای
بدون سرنشین داشته‌است.[۴۵] اکسپلورر ۱ نخستین ماهوارهٔ فضایی ناسا بود که در ۱۳
ژانویهٔ ۱۹۵۸ به فضا پرتاب‌شد. در حالی که اتحاد جماهیر شوروی سوسیالیستی ماهوارهٔ
اسپوتنیک-۱ را در ۴ اکتبر ۱۹۵۷ به فضا پرتاب کرده‌بود.[۴۶]

پلوتو در دهه ۱۹۳۰ توسط کلاید تامبو، به عنوان نهمین سیاره منظومه شمسی کشف گردید.
اما تا قبل از ژوئیه ۲۰۱۵ هیچ فضاپیمایی به سیاره پلوتو نرسیده بود.[۴۸] ناسا
کاوشگری به نام نیوهورایزنز (به معنی «افق‌های نو») طراحی کرده‌است که در ژوئیه سال
۲۰۱۵ به سیارهٔ پلوتو رسید. این کاوشگر در ۱۹ ژانویهٔ ۲۰۰۶ به فضا پرتاب‌شد و در
سال ۲۰۰۷ به مشتری رسید. افقهای نو به درستی که یکی از هیجان انگیزترین و مهمترین
مأموریتهای ناسا بوده است چرا که فاصله پلوتو از زمین به قدری زیاد است که ۹ سال و
نیم طول کشید تا این کاوشگر بدون سرنشین به پلوتو برسد؛ و سریعترین فضاپیمای بدون
سرنشینی بود که به سمت یک سیاره بیرونی منظومه شمسی پرتاب شده است. این بیشترین
زمانی بوده که یک کاوشگر از زمان پرتاب تا اولین مقصدش طی کرده است. نخستین عکس
پرتره که کاوشگر نیوهورایزنز از پلوتو و شارون ساعاتی قبل از گذر از نزدیکترین
فاصله از پلوتو گرفته بود در ۱۴ ژوئیه ۲۰۱۵ منتشر شد و تا قبل از آن، این سیاره حتی
با قویترین تلسکوپ از زمین، بشکل نقطه‌ای نورانی دیده می‌شد.[۴۹] یکی از اهداف اصلی
نیوهورایزنز، ریشه‌یابی این است که چرا با این که شارون یکی از ماه‌های پلوتو است،
اندازهٔ آن بیش از نصف اندازهٔ پلوتو است.[۵۰]

فضاپیمای داون یکی از کاوشگرهای ناسا است که با هدف رویارویی با سیارک ۴ وستا و
سیارهٔ کوتولهٔ سرس در سال ۲۰۰۷ به فضا پرتاب‌شد. این کاوشگر به وستا رسیده‌است و
تا سال ۲۰۱۵ به سرس خواهد رسید.[۵۱] پس از این که مأموریت شاتل‌های فضایی در سال
۲۰۱۱ به پایان رسید، ناسا در نظر داشت که فضاپیمای سرنشین‌داری را بسازد و سرانجام
فضاپیمای اوریون را طراحی کرد. این فضاپیما می‌تواند فضانوردان را به مدار زمین،
کرهٔ ماه، سیارک‌ها و سرانجام مریخ ببرد.[۵۲] در سال ۲۰۰۶، ناسا اعلام کرد که قصد
دارد یک پایگاه فضایی در کرهٔ ماه بسازد. قرار بر این بود که ساخت این پایگاه دائمی
ماه تا سال ۲۰۲۴ به پایان برسد.[۵۳]

در ۲۶ نوامبر ۲۰۱۱، ناسا مریخ‌نورد کنجکاوی یا آزمایشگاه علمی مریخ را به مریخ
پرتاب کرد و این کاوشگر در ۶ اوت ۲۰۱۲ در گودال گیل فرود آمد. این کاوشگر رباتیک
برای بررسی سطح مریخ و تعیین این که آیا مریخ می‌تواند از زندگی پشتیبانی کند،
طراحی‌شد.[۵۴] به مناسبت این فرود موفقیت‌آمیز، چارلز بولدن (مدیر ناسا) برای
نخستین بار صدای خود را در ۲۷ اوت ۲۰۱۲ توسط مریخ‌نورد کنجکاوی در مریخ پخش کرد.
متن سخنان او چنین بود:[۵۵]

مدیر بالاترین شخص تصمیم‌گیرندهٔ ناسا است و به این سازمان نظم می‌بخشد و مسیر
راهبردی و سیاست‌های ناسا را با منافع و نیازهای گروه‌های سازندهٔ سازمان تطابق
می‌دهد. مدیر و کارکنان ارشد جهت کلی و سیاست‌های راهبردی را ارائه می‌دهند. مقامات
ارشد دفتر مدیر عبارتند از: معاون مدیر، معاون دانشیار مدیر، معاون دانشیار مدیر
(فنی)، مهندس ارشد، افسر ارشد اطلاعات، دانشمند ارشد و تکنولوژیست ارشد.[۵۶]

توماس کیت گلنان نخستین مدیر ناسا بود که در ۱ اکتبر ۱۹۵۸ به عنوان مدیر این سازمان
منصوب‌شد.[۵۷] برخی مانند ریچارد ترالی هم فضانورد و هم مدیر ناسا (از ۱۹۸۹ تا
۱۹۹۲) بوده‌اند.[۵۸]

در ۲۳ مه ۲۰۰۹، رئیس‌جمهور باراک اوباما، چارلز بولدن را نامزد مدیریت ناسا و لری
گارور را نامزد معاون مدیریت ناسا کرد.[۵۹] سرانجام با موافقت سنای آمریکا، چارلز
بولدن به عنوان دوازدهمین مدیر ناسا برگزیده‌شد و مدیریت خود را به طور رسمی از ۱۷
ژوئیهٔ ۲۰۰۹ آغاز کرد و تاکنون مدیر ناسا بوده‌است.[۶] لری گارور هم به عنوان معاون
مدیر جدید ناسا منصوب‌شد، اما در ۶ سپتامبر ۲۰۱۳ استعفا داد.[۷]

مرکز فرماندهی ناسا به رهبری مدیر، رهنمودهای کلی و مسیر و راستای سازمان ناسا را
فراهم می‌کند. این مرکز خود به چهار سازمان اصلی دیگر تقسیم می‌شود که عبارتند از:
مرکز هوانوردی، مرکز اکتشافات و عملیات بشر، مرکز دانش یا علوم و مرکز فناوری
فضایی.[۶۲] مرکز پژوهشی ایمز ۶۰ سال قدمت دارد و دارای ۲۵۰۰ کارمند است و بودجهٔ
سالانهٔ آن برابر با ۹۰۰ میلیون دلار است.[۶۳] مرکز پژوهشی هوایی درایدن بیشتر بر
روی جو و عملیات پژوهش می‌کند.[۶۴] مرکز پژوهشی گلن در سال ۱۹۴۱ توسط کمیتهٔ رایزنی
ملی هوانوردی آمریکا تأسیس‌شد که این کمیته زمینه‌ساز تأسیس ناسا بود.[۶۵]

مرکز پروازهای فضایی گودارد بزرگ‌ترین سازمان آمریکایی از نظر دانشمندان، مهندسان و
تکنولوژیست‌هایی است که در ساخت فضاپیما، ابزارها و فناوری‌های جدید برای مطالعهٔ
زمین، منظومهٔ شمسی و گیتی درگیر هستند.[۶۶] آزمایشگاه پیشرانه جت بخشی از مؤسسهٔ
فناوری کالیفرنیا است و پیشروی ناسا برای اکتشافات رباتیک منظومهٔ خورشیدی
بوده‌است.[۶۷] مرکز فضایی جانسون مسئول آموزش فضانوردان آمریکا و کشورهای شریک در
ایستگاه‌های فضایی است.[۶۸] پایگاه فضایی کندی نیز مرکز پرتاب فضاپیماهای
سرنشین‌دار ناسا مانند فضاپیماهای پروژهٔ مرکوری و شاتل‌های فضایی (هر دو در گذشته)
و هم‌چنین فضاپیماهای پیشرفتهٔ ناسا است.[۶۹]

در سال ۱۹۱۷ و تنها ۱۴ سال پس از نخستین پرواز برادران رایت، آمریکا نخستین
آزمایشگاه غیرنظامی خود را ساخت تا از راز پرواز را بگشاید. این آزمایشگاه
غیرنظامی، مرکز پژوهشی لانگلی بود.[۷۰] از مرکز پروازهای فضایی مارشال برای پرتاب
فضاپیماها استفاده می‌شود.[۷۱] نقش مهم مرکز فضایی جان سی. استنیس آزمایش نیروی
محرکه و پیشرانهٔ موشک است.[۷۲] مرکز فضایی والوپ نیز که توسط کمیتهٔ رایزنی ملی
هوانوردی آمریکا در سال ۱۹۴۵ تأسیس‌شد، مرکز اصلی ناسا برای مدیریت و اجرای
برنامه‌های پژوهشی زیر مداری است.[۷۳]

ناسا سالانه بودجه‌ای را از نظام فدرالی ایالات متحده آمریکا دریافت می‌کند. نخستین
بودجهٔ ناسا که در سال ۱۹۵۸ از دولت دوایت آیزنهاور گرفته‌شد، ۸۹ میلیون دلار بود و
۰/۱ درصد از بودجهٔ دولت او را شامل می‌شد. این درصد در سال ۱۹۶۶ به اوج رسید، به
طوری که بودجهٔ ۵٬۹۳۳ میلیون دلاری ناسا در این سال، ۴/۴۱ درصد از بودجهٔ دولت
لیندون بینز جانسون را شامل می‌شد. از سال ۱۹۶۶ به بعد، این درصد سیر نزولی گرفت و
سالانه از آن کاسته‌شد، البته در برخی از سال‌ها پس از سال ۱۹۶۶، این درصد سیر
صعودی گرفت. اما میزان بودجهٔ ناسا از سال ۱۹۵۸ تا سال ۲۰۱۵ سیر صعودی داشته و
خواهد داشت، به طوری که میزان این بودجه در سال ۲۰۱۵ به ۲۰٬۷۲۵ میلیون دلار خواهد
رسید که این میزان ۰/۴۷ درصد بودجهٔ دولت آمریکا را شامل خواهد شد.[۵]



https://fa.wikipedia.org/wiki/%D8%AB%D8%B1%DB%8C%D8%A7_%D8%A7%D8%B3%D9%81%D9%86%D8%AF%DB%8C%D8%A7%D8%B1%DB%8C

ثریا اسفندیاری بختیاری (۱ تیر ۱۳۱۱ اصفهان[۱][۲][۳][۴] - ۳ آبان ۱۳۸۰ پاریس) دومین
همسر محمدرضا پهلوی و ملکه ایران بود. وی فرزند خلیل خان اسفندیاری و نوه اسفندیار
خان سردار اسعد است. مادر او اوا کارل آلمانی است. ثریا به «ملکه‌ای با چشمان
زمردین» معروف بود.[۵] ثریا اسفندیاری از دی ۱۳۲۹ تا آخر اسفند ۱۳۳۶ همسر محمدرضا
پهلوی بود.

ثریا دختر خلیل اسفندیاری و اوا کارل در اول تیرماه ۱۳۱۱ در یک خانواده سرشناس
بختیاری در اصفهان[۶] متولد شد. او یک برادر و خواهر کوچکتر به نامهای بیژن و لعیا
داشت. ثریا تا هشت ماهگی در ایران بود و پس از آن خانواده‌اش به دلیل وضعیت نامطلوب
بهداشتی در ایران و شیوع آبله برای دوری از خطر بیماری او را با خود به برلین
بردند.

وی کودکی را در برلین گذراند و در پاییز ۱۳۱۶ به اتفاق خانواده‌اش به ایران بازگشت.
در اصفهان وارد مدرسه آلمانی‌های مقیم اصفهان شد و زبان فارسی را نزد معلم خصوصی
فرا گرفت. تا ۱۳۲۰ در آن مدرسه به تحصیل پرداخت؛ ولی پس از اشغال ایران در جریان
جنگ جهانی دوم مدارس آلمانها تعطیل شد. او در ۱۳۲۳ وارد مدرسه مُبلغ (میسیونر)های
انگلیسی شد و تا پانزده سالگی در این مدرسه به تحصیلاتش ادامه داد تا اینکه در ۱۳۲۶
به همراه خانواده‌اش به سوئیس رفت. در آنجا زبان فرانسه آموخت و انگلیسی را نیز
بعدها در مؤسسه‌ای در لندن تکمیل کرد. ثریا به زبان‌های آلمانی، فارسی، انگلیسی و
فرانسوی مسلط بود و به دلیل زیبایی مورد توجه شاه قرار گرفت. به وی پرنسسی با چشمان
زمردین نیز گفته شده است.[۷]

انتخاب ثریا برای همسری محمدرضا به وسیله خواهر بزرگ‌تر شاه، شمس انجام گرفت. شمس
در یک مجلس مهمانی در سفارت ایران در لندن که ثریا هم دعوت شده بود، در همان نظر
اول او را پسندید و مسئله را با خلیل خان اسفندیاری در میان گذارد. ثریا با آمادگی
قبلی برای روبرو شدن با شاه به تهران آمد. ثریا در خاطرات خود می‌نویسد که
بزرگ‌ترین آرزوی او پیش از اینکه ملکهٔ ایران بشود، هنرپیشگی سینما بوده و پیش از
اینکه برای اولین دیدار با شاه به کاخ سلطنتی برود، با پدرش شرط کرده بود که اگر
شاه او را نپسندید یا او از شاه خوشش نیامد، او را به هالیوود بفرستد.[۸]

ولی شاه هم مثل خواهرش در اولین نظر او را پسندید و ثریا هم تمایل به این ازدواج
پیدا کرد و مراسم نامزدی آنها روز ۶ دی ۱۳۲۹ در نظر گرفته شد. امیدواری آنها این
بود که مراسم ازدواج به زودی برگزار شود، ولی ثریا ناگهان دچار بیماری حصبه شد و
روز به روز هم بیماریش شدت یافت و همه را دچار نگرانی کرد. ناگزیر مراسم ازدواج به
تعویق افتاد. پس از طی دوران نقاهت، تشریفات عقد و ازدواج در نهایت سادگی در ۲۳
بهمن برگزار شد.

محمدرضا هفت سال پس از آن‌که فوزیه وی را ترک کرد، با ثریا اسفندیاری بختیاری
ازدواج کرد. با وجود آنکه شمس، ثریا را برای همسری شاه معرفی کرده بود، ولی ثریا نه
به او، نه به مادر شاه و نه حتی به شهناز (دختر شاه از ازدواج قبلی) علاقه‌ای
نداشت. البته به گفتهٔ شخصی به نام غلامرضا افخمی، برخلاف شایعات، رابطه ثریا با
اشرف خوب بوده‌است. چرا که اشرف شاه را دوست داشت و می‌دانست که شاه عاشق ثریا است.
به گفته اشرف:

بعد از چند سال موضوع بچه‌دار شدن آنها بسیار جدی در دربار مطرح شد و ملکه مادر
مرتباً این مطلب را با پسرش در میان می‌گذاشت. شاه در مهر ۱۳۳۳ با پرنسس ثریا به
ایالات متحده رفت و در آنجا آزمایش‌های دقیق پزشکی انجام پذیرفت و در مورد او هیچ
چیز غیرطبیعی دیده نشد و سرپرست هیئت پزشکی اعلام کردند شما هر دو در کمال سلامت
هستید و فقط باید صبر کنید. چند سال بعد نیز روزولت یک پزشک متخصص آمریکایی را برای
انجام آزمایش‌های لازم از ثریا، به تهران فرستاد. پزشک مذکور نیز هیچ دلیلی برای
حامله نشدن وی نیافت.

محمدرضا از ثریا خواست تا به سنت موریتز برود و روز ۲۴ بهمن ۱۳۳۶ با تشریفات رسمی
تهران را ترک گفت و بعد از آن دیگر هیچ وقت به ایران بازنگشت. در روز ۲۴ اسفند ۱۳۳۶
از وی جدا شد و طلاق او از طریق مجلس شورای ملی اعلام گردید.

محمدرضا نیز متنی به این عنوان تهیه کرد و با ابراز کمال تأسف و تألم و با تذکر
اینکه ثریا پهلوی در تمام مدت همسری محمدرضا پهلوی از هیچ گونه خدمت و عطوفت و
خیرخواهی نسبت به ملت ایران خودداری نفرموده و از هر حیث شایستگی مقام شامخ خود را
داشته‌اند و در این مورد نیز با کمال علاقه و محبتی که فی‌مابین وجود دارد، آمادگی
خود را برای قبول هر نوع تصمیمی که از طرف ذات شاهانه اتخاذ شود اعلام فرمودند. با
اظهار نظر هیئت مشورتی، موافقت و با صرف نظر از احساسات شخصی خود در برابر مصالح
عالیه مهمی تصمیم خویش را به جدایی اتخاذ فرمودند. ثریا بعد از جدایی از شاه ایران
مدتی به ایتالیا رفت. ثریا به دلیل اینکه به سینما و بازیگری عشق می‌ورزید سعی
می‌کرد پس از طلاق با گذراندن اوقات در مجالس بازیگران و کارگردانان معروف
ایتالیایی که، از قبل، زمانی که ثریا ملکهٔ ایران بودند وی را می‌شناختند سپری کند.

در بین اینها کارگردانی ایتالیایی به نام فرانکو ایندووینا که پیش از این نیز به
ثریا، پیشنهاد بازی در فیلمی را داده بود و ثریا به دلیل اینکه ممکن بود محمدرضا
اجازه ندهد پیشنهادِ وی را رد کرده بود، این بار پیشنهاد فرانکو را می‌پذیرد و در
فیلمی بنام سه چهره یک زن ایفای نقش می‌کند. بعدها با رفت‌وآمدهای با فرانکو این دو
شریک زندگی می‌شوند؛ و ثریا در ایتالیا همراه فرانکو زندگی جدید را آغاز می‌کند.

اما چند وقت بعد فرانکو برای انجام یک کاری عازم سفر به کشوری دیگر می‌شود و ثریا
هم تصمیم می‌گیرد به آلمان برود و به مادر و پدرش سری بزند؛ ولی چند ساعت بعد پسر
عموی فرانکو به ثریا تماس می‌گیرد و خبر می‌دهد که هواپیمایی که فرانکو در آن بوده
سقوط کرده و فرانکو فوت کرده. فرانکو در سن ۳۹ سالگی از دنیا رفت و در جزیرهٔ سیسیل
در ایتالیا به خاک سپرده شد.[۱۰]

ثریا اسفندیاری در ۳ آبان ۱۳۸۰ در سن ۶۹ سالگی بر اثر سکته مغزی در پاریس
درگذشت.[۱۱] مراسم تشییع جنازهٔ وی در کلیسایی آمریکایی در پاریس برگزار شد. در این
مراسم اشرف پهلوی و غلامرضا پهلوی نیز حضور داشتند.

ثریا وصیت کرده بود تمامی اموال، حتی آلبوم وی را به حراج بگذارند و پولش را به
صلیب سرخ فرانسه، کودکان عقب مانده فرانسه و سگهای ولگرد پاریس بدهند.[۱۲][۱۳]

پس از مرگش، اموال ملکه سابق در حراجی ای در پاریس به فروش رسید که از آن ۸٫۳
میلیون دلار عاید شد، از جمله لباس عروسی مارک کریستین دیور او ۱٫۲ میلیون دلار به
فروش رسید.[نیازمند منبع]

میزان دقیق ثروت به جای مانده از ملکه پیشین ایران به درستی مشخص نیست. گمان می‌رود
که دارایی‌های ثریا ارزشی بین ۴۰ تا ۵۰ میلیون یورو داشته باشند که به این مبلغ
بایستی ارزش املاک و مستغلات وی نیز اضافه شود. سال ۲۰۱۲ بخشی از جواهرات ثریا در
حراجی کریستی لندن به فروش رفت. در این حراجی تنها یکی از انگشترهای الماس وی نزدیک
به ۱۰۰ هزار یورو فروخته شد.[۱۴]

با برگزاری دادگاه ایالتی شهر کلن در ۵ نوامبر ۲۰۱۳ مناقشه حقوقی وارد دور جدیدی
شد. ۳۰ نفر از بستگان و آشنایان ثریا اسفندیاری، از روز (۵ نوامبر/۱۴ آبان) در
دادگاهی غیرعلنی در شهر کلن برای به ارث بردن ثروت چندین میلیون یورویی وی، در
مقابل یکدیگر قرار گرفتند. این دادگاه وظیفه دارد که دربارهٔ «وارث حقوقی و واقعی»
ثریا تصمیم بگیرد. ثریا اسفندیاری برادر خود، بیژن اسفندیاری را وارث اموال خویش
معرفی کرده بود. اما بیژن اسفندیاری نیز تنها به فاصله چند روز پس از مرگ خواهرش
ثریا در سال ۲۰۰۱ فوت کرد. پس از مرگ بیژن اسفندیاری، «منشی و راننده» او، حسن
فیروزفر مدعی شد که بیژن ۱۵ دقیقه قبل از فوتش با تنظیم دست‌نوشته‌ای، او را تنها
وارث خود مقرر کرده است.[۱۵]

پریچهر زائر یکی از بستگان ثریا در مورد اعتبار و صحت این دست‌نوشته تردید دارد.
پریچهر زائر (۷۰ ساله) یکی از ۲۲ نفری است که جزو بستگان و وارثان ثریا اسفندیاری
به شمار می‌آید. پریچهر زائر گفته است: «میراث ثریا باید در خانواده او باقی بماند.
این عادلانه نیست که شخص بیگانه‌ای این ثروت را تصاحب کند.» زائر افزود: «من با این
پول می‌توانم به خیلی افراد کمک کنم.»[۱۶]

در ۱۵ ژوئیه ۲۰۱۴ (۲۴ تیر ۱۳۹۳) دادگاهی در آلمان حکم داد شش میلیون دلار از اموال
باقی‌مانده از ثریا اسفندیاری بختیاری، به سه سازمان خیریه فرانسوی داده شود؛ و
دادگاه بر اساس وصیت ثریا حکم داد.

مقام‌های قضایی در کلن گفته‌اند برای دادگاه «محقق نشده» که، برادر ثریا اسفندیاری
که یک هفته بعد از او از دنیا رفته، طبق قوانین آلمان ازدواج کرده و فرزندی حاصل از
این ازدواج داشته‌باشد.[۱۷][۱۸]



https://fa.wikipedia.org/wiki/%D8%A8%D8%A7%D8%AF%D8%A7%D8%A8_%D8%B3%D9%88%D8%B1%D8%AA

مختصات: ۳۶°۲۱′۱۷″ شمالی ۵۳°۵۱′۲۳″ شرقی﻿ / ﻿۳۶.۳۵۴۷۲° شمالی ۵۳.۸۵۶۳۹° شرقی﻿ /
36.35472; 53.85639

باداب سورت[یادداشت ۱] چشمهٔ پلکانی تراورتنی بی‌نظیر در ایران و کم‌نظیر در جهان
است که واقع در روستای ارست بخش چهاردانگه‌ی شهرستان ساری می‌باشد. این چشمه توسط
سازمان میراث فرهنگی در سال ۱۳۸۷ پس از کوه دماوند به عنوان دومین میراث طبیعی
ایران در فهرست آثار ملی ایران ثبت شد. ثبت جهانی این باداب نیز پس از پاموک‌کاله
ترکیه، به عنوان دومین چشمهٔ آب شور جهان بوده است.[۱]

این چشمه‌ها در بلندای ۱۸۴۱ متری از تراز دریا جای دارند، در ایران بی‌نظیر هستند.
اطراف چشمه پوشیده از درختچه‌های زرشک وحشی و ارتفاعات بالاتر پوشیده از جنگل‌های
سوزنی برگ است.[۲]

این باداب شامل چندین چشمه با آب‌های کاملاً متفاوت از لحاظ رنگ، بو، مزه و حجم آب
است. چشمهٔ پرآب دارای آب بسیار شور و استخری با قطر حدود ۱۵ متر و عمق زیاد است.
چشمهٔ دوم که در بالادست و شمال غربی این چشمه قرار دارد، ترش مزه و دارای آبی به
رنگ قرمز و نارنجی است، در اطراف چشمه کمی رسوب آهن نشسته‌است. جریان آب‌های رسوبی
و معدنی این چشمه‌ها طی سال‌ها، در شیب پایین دست کوهستانی خود، صدها طبقه و ده‌ها
حوضچهٔ پلکانی بسیار زیبا به رنگ‌های نارنجی، زرد و قرمز در اندازه‌های مختلف پدید
آورده‌است. این طبقات و حوضچه‌ها در واقع جاذبهٔ اصلی و ویژگی منحصر به فرد
چشمه‌های باداب سورت است. زیبایی این طبقات و محل ویژهٔ قرارگیری چشمه در دامنهٔ
کوهستان و چشم اندازهای اطراف به ویژه در غروب تحسین برانگیز است.[۲]

خبرگزاری مهر در گزارشی تصویری به تاریخ ۲۹ مهر ۱۳۹۱ اعلام کرد که این چشمه‌ها در
حال نابودی کامل هستند. با وجود انبوه گردشگران بازدیدکننده از باداب سورت، این
منطقه عاری از هر گونه مانع جداکننده، حصار، نگهبان و حتی یک تابلوی اطلاعات یا
راهنمایی یا هشداردهنده است که نشان‌گر بی‌توجهی شگفت‌آور مسئولان است.[۳]. اگر چه
دیدن چشمه باداب سورت به عنوان یکی از آثار طبیعی ملی توصیه می شود اما گردشگران
باید رفتاری از خود بروز دهند که از ادامه روند تخریب این اثر تاریخی طبیعی جلوگیری
شود. [۴]

این چشمه توسط سازمان میراث فرهنگی در سال ۱۳۸۷ پس از کوه دماوند به عنوان دومین
میراث طبیعی ایران در فهرست آثار ملی ایران ثبت شد. و در ۴ مرداد ۱۳۹۳ عرصه، حریم و
ضوابط حفاظتی آن تعیین شد و هرگونه دخل و تصرف در محدوده حریم و تخلف از ضوابط
حفاظتی برخورد مجرمانه قضایی دارد.[۵]



https://fa.wikipedia.org/wiki/%D8%B3%D8%B9%D8%AF%DB%8C

سعدی شیرازی (۶۰۶ - ۶۹۱ هجری قمری) شاعر و نویسندهٔ پارسی‌گوی نامدار ایرانی است.
نامِ کاملِ او ابومحمّد مُشرف‌الدین مُصلح بن عبدالله بن مشرّف سعدی شیرازی است[۲]
و آوازهٔ او بیشتر به‌خاطر نظم و نثر آهنگین، گیرا و قوی اوست. اهل ادب به او لقب
استادِ سخن، پادشاهِ سخن، شیخِ اجلّ و حتی به‌طور مطلق، استاد داده‌اند. آثار
معروفش کتاب گلستان و بوستان و نیز غزلیات و دیوان اشعار اوست که به مجموع آثار او
کلیات سعدی می‌گویند. او در نظامیه بغداد که مهمترین مرکز علم و دانش آن زمان به
حساب می‌آید در درس استادان معروفی چون سهروردی شرکت کرد.[۳]

سعدی به احتمال زیاد در سال ۶۰۶ هجری قمری (برابر با حدود ۵۸۹ خورشیدی و ۱۲۱۰
میلادی) در شیراز زاده شده است.[۲] با این حال، برخی از صاحبنظران، تولد وی را در
حدود سال ۵۸۵ هجری قمری می‌دانند.[۲] با توجه به این که منبع بیرونی مشخصی در مورد
زادروز سعدی گزارشی نداشته است، هر دو تاریخ ذکر شده، بر اساس استنباط صاحبنظران از
آثار خود سعدی به دست آمده است.[۴]

نام کوچک سعدی، مصلح (یا مصلح‌الدین)، از نام پدربزرگ پدری‌اش اقتباس شد.[۲] او در
کودکی پدرش را از دست داد و تحت تکفل پدربزرگ مادری خود، مسعودبن مصلح الفارسی،
قرار گرفت.[۲] در دوران کودکی، مقدمات علوم ادبی و شرعی را در شیراز آموخت.[۲] اما
اوضاع نابسامان ایران در پایان دوران سلطان محمد خوارزمشاه و به‌ویژه حملهٔ سلطان
غیاث‌الدین خوارزمشاه، برادر جلال‌الدین خوارزمشاه به شیراز (که در سال ۶۲۰ هجری
قمری واقع شد)، سعدی را بر آن داشت که در روزگار جوانی شیراز را ترک کند و به بغداد
برود.[۲]

سعدی حدوداً از سال ۶۲۳ قمری،[۴] در مدرسه نظامیه بغداد مشغول به تحصیل شد و از
حضور استادان بنام دوران خود از جمله ابوالفرج بن جوزی و شهاب‌الدین عمر سهروردی
بهره برد.[۲] به استناد یکی از سروده‌های سعدی،[۵] او در این دوره از مدرسه نظامیه
شهریه دریافت می‌کرده‌است. سعدی پس از تحصیل در نظامیه، شغل واعظی پیشه می‌کند که
مستلزم سفر به مناطق مختلف و ارائه خطابه و ارشاد مردم است.[۶]

سعدی سفر خود به مناطق مختلف را در سال ۱۱۲۶ میلادی آغاز کرد. مسلم است که سعدی به
حجاز، شام و روم سفر کرده‌است.[۲] با این حال، نشانه‌هایی از سفر به هندوستان،
ترکستان، آسیای صغیر، غزنین، آذربایجان، فلسطین، چین، یمن و آفریقای شمالی هم در
سروده‌های وی یافت می‌شود. اما به نظر می‌رسد که بعضی از این سفرها داستان‌پردازی
باشند و منطقاً پایهٔ نمادین و اخلاقی داشته باشند. این جهانگردی به روایتی سی سال
به طول انجامید. حکایت‌هایی که سعدی در گلستان و بوستان آورده‌است، نگرش و بینش او
را نمایان می‌سازد. سعدی در حدود سال ۶۵۵ قمری به شیراز بازگشت[۲] و در خانقاه
ابوعبدالله بن خفیف ساکن شد.[۲] حاکم فارس در این زمان اتابک ابوبکر بن سعد زنگی
(حکومت: ۶۲۳–۶۵۸ هـ. ق) بود که برای جلوگیری از هجوم مغولان به فارس، به آنان خراج
می‌داد و یک سال بعد به فتح بغداد به دست مغولان (در ۴ صفر ۶۵۶) به آنان کمک کرد.
در دوران ابوبکربن سعدبن زنگی، شیراز پناهگاه دانشمندانی شده‌بود که از دَم تیغِ
تاتار جان سالم به‌دربرده‌بودند. در دوران وی، سعدی مقامی ارجمند در دربار به‌دست
آورده‌بود. در آن زمان، ولیعهد مظفرالدین ابوبکر به نام سعدبن ابوبکر، به سعدی
ارادت بسیار داشت. سعدی بوستان را، که سرودنش در ۶۵۵ قمری به پایان رسید، به نام
بوبکر سعد کرد و آن را به وی تقدیم نمود. کمتر از یک سال بعد از تدوین بوستان، در
بهار سال ۶۵۶، دومین اثرش گلستان را به نام ولیعهد سعدبن ابوبکربن زنگی نگاشت، و
خود در «دیباچهٔ» گلستان می‌گوید: «هنوز از گلستانِ بُستان بَقیتی موجود بود که
کتاب گلستان تمام شد.»[۷] ظاهراً در اینجا منظور سعدی از «بُستان»، کتاب بوستانِ
اوست؛ البته دربارهٔ نام‌گذاری بوستان و زمانِ نام‌گذاریِ آن، میان پژوهشگران
اختلاف‌نظر وجود دارد.

تاریخ درگذشت سعدی را در منابع گوناگون، یکی از سال‌های ۶۹۰ تا ۶۹۵ هجری قمری ذکر
کرده‌اند.[۲] اما مورد اعتمادترین روایت این است که وی در ذیحجه سال ۶۹۰ هجری
درگذشته[۲] و در همان خانقاهی که اقامت گزیده‌بود، به خاک سپرده شده‌است.

شواهدی وجود دارد که کلام سعدی، در زمان حیات و همچنین پس از مرگ وی، در هرکجا که
به زبان فارسی سخن می‌گفته‌اند، شناخته‌شده بود.[۸] دامنه شهرت سعدی در زمانه حیاتش
از هند تا آسیای صغیر گسترده بود.[۲]

امیرخسرو دهلوی و امیرحسن دهلوی دو شاعر فارسی‌سرای غیرایرانی (هندی) معاصر سعدی
بودند که در سرایش غزل از سعدی پیروی می‌کردند.[۲] سیف فرغانی شاعر فارسی‌گوی دیگری
است که در عصر سعدی و در آقسرا (در آسیای صغیر) می‌زیست. وی شیفته غزلیات سعدی بود
و برخی از غزلیات سعدی را پاسخ گفته‌است. وی همچنین چندین قصیده در ستایش سعدی
سروده و وی را سلطان سخن قلمداد کرده‌است.[۲]

ابن بطوطه در گزارش سفر خود به چین، از امیرزاده شهر خنسا می‌نویسد که به شعر و
موسیقی فارسی علاقه زیادی داشت و در محفل او آوازی به زبان فارسی خوانده می‌شد. این
آواز آنقدر تکرار شد که ابن بطوطه آن را از بر شد و آن را گزارش کرد:[۸]

امروز می‌دانیم که این شعر، از سعدی است و به عبارتی، دایره نفوذ شعر سعدی تا چین
هم گسترش داشته‌است.[۸]

به‌نظر می‌رسد که سعدی از عالم‌گیر بودن شعر و کلام خود آگاه بوده؛ چنان‌که در جایی
مدعی می‌شود:[۸]

همه آثار سعدی اعم از شعر و نثر در کتاب کلیات سعدی جمع‌آوری شده‌است.[۲] از بین
آثاری که در این کتاب آمده، بوستان و گلستان دو کتاب مستقلند. علاوه‌براین، غزلیات
و هزلیات (یا خبیثات) نیز به‌صورت مستقل به چاپ رسیده‌اند. سایر آثار سعدی که در
کتاب کلیات آمده‌است، عبارتند از: قصاید، مراثی، ملمعات و مثلثات، ترجیعات، صاحبیه،
رباعیات و مفردات.[۲]

قصاید، شامل قصیده‌های عربی و قصیده‌های فارسی است. قصیده‌های عربی در حدود هفتصد
بیت است[۲] و عموماً دارای مضامین غنایی یا مدح است.[۲] یکی از این قصیده‌ها، در
مرثیه آخرین خلیفه عباسی، المستعصم بالله سروده‌شده‌است.[۲] قصیده‌های فارسی نیز
دارای مضامین موعظه و توحید و مدح است.[۲]

مراثی، مشتمل بر چند قصیده در مرثیه چند تن از رجال معاصر سعدی از جمله مستعصم
(خلیفه عباسی)، ابوبکر بن سعد بن زنگی (اتابک فارس) و سعد بن ابوبکر (اتابک فارس)
است.[۲]

سعدی، علاوه بر گلستان، آثار دیگری نیز به نثر دارد، که عبارتند از نصیحةالملوک،
رساله عقل و عشق و مجالس پنج‌گانه.[۹]

همچنین (در نسخه‌های چاپی پاکستان و هند) کتاب شعر دیگری با نام کریما به سعدی نسبت
داده شده است. این کتاب مثنوی است و در بحر متقارب سروده شده است. اصالت این انتساب
با توجه به قوی نبودن اشعار و موجود نبودن اسناد خطی از آن، محل شک است.[۹]

سعدی، در زمان حیات خود، نسبت به جمع‌آوری و تدوین آثارش مبادرت می‌ورزیده‌است؛
چنان‌که این امر در مورد گلستان، بوستان و طیبات مسلم است.[۲] اما نخستین نسخه‌ای
که از کلیات سعدی در دست است، در سال ۷۱۸ قمری؛ یعنی کمتر از سی سال پس از درگذشت
سعدی توسط علی بن احمد بن ابی بکر بیستون گردآوری شده‌است.[۲] در این نسخه، غزلیات
سعدی به‌ترتیب الفبای حرف آخر ابیات مرتب شده‌اند.[۲] ترتیب قرار گرفتن فصول مختلف
کلیات سعدی در نسخه‌های بعدی نیز کم و بیش از این نسخه اقتباس شده‌است.[۲]

در حال حاضر اصلی‌ترین نسخه تصحیح شده از کلیات سعدی، تصحیح محمدعلی فروغی است که
در سال ۱۳۲۰ منتشر شده‌است.[۹] یکی دیگر از نسخه‌های مشهور این کتاب، تصحیح
غلامحسین یوسفی است.[نیازمند منبع]

بوستان، یکی از آثار منظوم سعدی و یکی از شاهکارهای ادب فارسی به شمار می‌آید.[۲]
این کتاب در نسخه‌های قدیمی، سعدی‌نامه نامیده می‌شد؛ اما بعدها به بوستان شهرت
یافت.[۲] بوستان به نظم (شعر) نوشته شده و مشتمل بر حدود چهار هزار بیت شعر است.[۲]
قالب شعری آن مثنوی و همانند شاهنامه فردوسی در بحر متقارب (فعولن فعولن فعولن
فَعَل/ فَعول) سروده‌شده‌است. بوستان، کتابی اخلاقی و آموزشی است و سعدی آرمانشهر
مطلوب خود را در آن به تصویر کشیده‌است.[۹]

چنان‌که سعدی خود اشاره کرده‌است، نگارش آن را در ۶۵۵ ه‍. ق. به پایان برده و به
ابوبکربن سعد زنگی تقدیم کرده‌است.[۲]

بوستان با یک مقدمه نسبتاً طولانی شروع می‌شود که در حمد خداوند، ستایش پیامبر
اسلام، بیان دلیل نگارش کتاب و مدح ابوبکربن سعد زنگی و سعدبن ابوبکر (حاکمان وقت
فارس) سروده‌شده‌است.[۱۰] این کتاب در ده فصل (اصطلاحا ده باب) نوشته شده‌است که
عبارتند از: «عدل»، «احسان»، «عشق»، «تواضع»، «رضا»، «ذکر»، «تربیت»، «شکر»،
«توبه»، و «مناجات و ختم کتاب».[۲] حجم این باب‌ها متفاوت است و به‌جز باب اول و
پنجم، همگی با یک مقدمه نسبتاً کوتاه شروع می‌شوند.[۱۰] هر باب مشتمل بر حکایت‌هایی
است که به‌صورت پی‌درپی نقل می‌شوند.[۱۰] با احتساب دیباچه، مجموعاً ۱۸۳ حکایت در
این کتاب (بر اساس نسخه تصحیح شده دکتر غلامحسین یوسفی) نقل شده است.[۱۰]

حکایت‌های بوستان از نظر پیچیدگی و ساختار، یکسان نیستند؛ برخی از ساختار داستانی
پیچیده‌تری برخوردارند و حوادث و اشخاص متعددی را در بر می‌گیرند، درحالی‌که برخی
دیگر ساده و درحد حکایت‌واره‌اند.[۱۰]

سعدی کتاب گلستان را در سال ۶۵۶ هجری قمری؛ یعنی یک سال پس از نگارش بوستان
نوشته‌است. این کتاب به نثر آهنگین و آمیخته با نظم و در هشت فصل (اصطلاحا هشت باب)
نوشته شده‌است. هشت باب گلستان عبارتند از: سیرت پادشاهان، اخلاق درویشان، فضیلت
قناعت، فوائد خاموشی، عشق و جوانی، ضعف و پیری، تأثیر تربیت، و آداب صحبت. گلستان،
یکی از تأثیرگذارترین کتاب‌های نثر در ادبیات فارسی است.[۱۱]

کتاب گلستان را می‌توان گزارش سعدی از جامعه زمان خود دانست که در آن اوضاع فرهنگی
و اجتماعی مردم به صورت واقعی به تصویر کشیده شده‌است.[۹]

این کتاب، مجموعه‌ای از حکایت‌های مستقل و حاوی اندرزها و جمله‌های قصار است. اما
هنر داستان‌گویی و ایجاز نگارنده، مانع از آن می‌گردد که وجه تعلیمی آن باعث ملالت
خواننده شود. سعدی در گلستان، از پرداختن به تاریخ‌نگاری و تذکره‌نویسی پرهیز
می‌کند و صرفاً به بیان امور مربوط به زندگی و منش مخاطبان می‌پردازد.[۱۲]

حکایت‌های گلستان، فراخور موضوع، کوتاه یا بلند می‌شود.[۱۳] در برخی از حکایت‌ها،
شخصیت‌های خیالی یا واقعی ثالثی وجود دارند و ایفای نقش می‌کنند؛ اما در برخی از
حکایت‌ها، نگارنده حاضر و ناظر است. برخی از این رخدادها، رخدادهای واقعی زندگی او
و برخی صرفاً رخدادهای تخیلی است.[۱۳]

این کتاب به لحاظ سبک و سیاق در زمره مقامات جای می‌گیرد.[۶][۱۲] با این حال،
علی‌رغم این که دشوار نویسی و اطناب در مقامه‌های نویسندگان قبلی متداول بود،
حکایات گلستان، موجز و تا سرحد امکان نزدیک به زبان عامه نوشته شده‌است.[۱۳]

سعدی در نگارش نثر آهنگین گلستان، از تقارن‌های لفظی و داستانی استفاده می‌کند؛ اما
دچار تکلف و تصنع نمی‌شود. کلمه‌ها و ترکیب‌های پیچیده و دور از ذهن در گلستان به
کار نمی‌رود و به‌همین دلیل، این کتاب از کتاب‌هایی مانند مقامات حمیدی، تاریخ وصاف
و تاریخ جهانگشای جوینی ساده‌تر و روان‌تر است.[۱۴]

سعدی در گلستان، سبک شخصی و فردی خود را برگزیده‌است[۱۴] که از حیث سادگی نگارش، به
ویژگی‌های سبک خراسانی نزدیک است.[۱۴] برخی از صاحب‌نظران، گلستان را اوج آمیزش دو
سبک نثر موزون خواجه عبدالله انصاری و قاضی حمیدالدین حمیدی بلخی می‌دانند.[۱۴]

بسیاری از شاعران و نویسندگان پس از سعدی با الهام از کتاب گلستان و یا به تقلید از
آن، آثاری را خلق کرده‌اند. از جمله این آثار می‌توان به بهارستان جامی[۱۵]،[۶]
پریشان قاآنی،[۱۵][۶] منشآت قائم مقام فراهانی،[۱۵] نگارستان معینی جوینی،[۶] روضه
خلد مجد خوافی[۱۵] و بسیاری آثار دیگر اشاره نمود. با این حال، هیچ‌یک از این آثار
نتوانستند به موفقیت و جایگاهی مانند گلستان برسند.[۱۵]

کتاب گلستان نخستین بار در تبریز در سال ۱۸۲۲ میلادی به چاپ رسید. تا قبل از
گلستان، هیچ کتاب دیگری به زبان فارسی با استفاده از دستگاه چاپ منتشر نشده
بود.[۱۵] محمدعلی فروغی در سال ۱۳۱۶ خورشیدی گلستان را برای اولین بار، به طور علمی
تصحیح کرد.[۱۵] پس از آن شرح‌ها، فرهنگ‌ها و تصحیح‌های مختلفی از گلستان منتشر شد
که یکی از مهم‌ترین و دقیق‌ترین آنها، تصحیح دکتر غلامحسین یوسفی است که در سال
۱۳۶۸ عرضه گردید.[۱۵]

غزلیات سعدی مجموعهٔ شعرهایی‌ست که سعدی در قالب غزل سروده و تاکنون چندین تصحیح از
آن‌ها بوسیلهٔ استادان زبان و ادب فارسی منتشر شده‌است. سعدی حدود ۷۰۰ غزل دارد.[۹]

سعدی در سرایش غزلیات، به زبان سنایی و انوری توجه ویژه داشته‌است.[۴] بسیاری از
صاحبنظران بر این عقیده‌اند که غزل در اشعار سعدی و حافظ به اوج رسیده‌است.[۴]

محور بیشتر غزل‌های سعدی، عشق است.[۹] سعدی از معدود شاعرانی است که غزل‌های
عاشقانه‌اش از ابتدا تا انتها عاشقانه باقی می‌ماند.[۴] غزل‌های عاشقانهٔ سعدی، به
سادگی، خلوص و زمینی بودن شهره‌اند.[۴] سعدی همچنین در سرایش غزلیات خود، به
وزن‌های دوری (اوزان طرب‌انگیز مانند فَعَلاتُ فاعِلاتُن فَعَلاتُ فاعِلاتُن یا
مُفتَعِلُن مَفاعِلُن مُفتَعِلُن مَفاعِلُن) توجه ویژه‌ای نشان داده‌است.[۱۶]

علاوه بر غزل‌های عاشقانه، سعدی غزل‌های عارفانه و غزل‌های پندآموز نیز
سروده‌است.[۴] فروغی در تدوین کلیات سعدی، غزل‌های پندآموز و عارفانه را از بقیه
غزل‌ها جدا کرده و در فصلی مجزا با عنوان مواعظ آورده‌است.[۴]

غزلیات سعدی در چهار کتابِ طیبات، بدایع، خواتیم و غزلیات قدیم گردآوری شده‌است.[۲]
غزلیات قدیم را سعدی در دوره جوانی سروده و سرشار از شور و شعف است. خواتیم مربوط
به در دوران کهنسالی سعدی و دربرگیرنده زهد و عرفان و اخلاقیات است. بدایع و طیبات،
مربوط به دوران میانسالی و پختگی سعدی‌اند؛ هم شور و شعف جوانی و هم زهد و عرفان را
در بر می‌گیرند. طیبات و بدایع به لحاظ هنری نیز به دو بخش دیگر برتری دارد.[۱۶]

در عین حال که سبک شعریِ سعدی از توانِ تخیّل و تصویرآفرینی پیچیده و بالایی بهره
دارد، به‌گونهٔ شگفت‌انگیز و نبوغ‌آمیزی ساده و روان است؛ سادگی و روانی‌ای که حاصل
و زاییدهٔ شیوهٔ موجز، نرم، آرام، و دل‌نشین بیان اوست.[۱۷]

به طور کلی، سعدی را می‌بایست از شاعران سبک عراقی به‌حساب آورد. با این حال،
نشانه‌هایی از سبک خراسانی در آثار وی مشاهده می‌شود. وی در دوره‌ای که استفاده از
انواع آرایه‌های ادبی توسط سخنوران رواج پیدا کرده‌بود، به سادگی زبان رودکی و
فردوسی روی آورده‌است.[۱۸]

سهل یعنی آسان و ممتنع یعنی محال. یکی از مهمترین ویژگی‌های آثار سعدی، سهل و ممتنع
بودن آنهاست.[۱۹] معنی و مفهوم آثار سعدی به سادگی دریافته می‌شود و در ظاهر، نگارش
چنین جملات یا ابیاتی ساده به‌نظر می‌رسد. اما در عمل، تقلید یا پدیدآوردن آثار
مشابه، دشوار یا غیرممکن می‌شود.[۱۹] دلیل بروز این ویژگی در آثار سعدی، پرهیز وی
از تکلف و تصنع و در عین حال تسلط کامل او بر زبان فارسی است؛ با این ترفند، سعدی
توانسته‌است مطالب پیچیده و دشواری را به ساده‌ترین شکل ممکن بیان کند.[۱۹] سعدی
-برخلافِ مصنوع نویسان- از اصطلاحات و عناصری که مردم در زندگی روزمره با آن سر و
کار دارند به‌وفور استفاده کرده‌است.[۱۹] زبان سعدی، به زبان محاوره در روزگار خود
بسیار نزدیک است و حتی از مثلهای متداول در زبان فارسی نیز بهره برده‌است.[۲۰]

یکی دیگر از عواملی که باعث سهل بودن آثار سعدی می‌شود، وسیع بودن دایره واژگانی
است؛ هریک از کلماتی که سعدی به‌کار می‌برد، نقش ویژه‌ای در القای مفهوم دارد. وی
در عین حال، از واژگان دشوار و مهجور یا واژگان عربی کمترین استفاده ممکن را
نموده‌است.[۲۰] گذشته از حسن انتخاب کلمات، سعدی عموماً ارکان جمله را در جای اصلی
خود قرار می‌دهد و به همین دلیل، فهم جملات وی در قالب شعر یا نثر آسان می‌شود.[۲۰]
رعایت چنین قاعده‌ای، با توجه به ضرورت شاعر در رعایت وزن، قافیه، ردیف و
مصراع‌بندی، کار دشواری است که سعدی به‌خوبی از عهده آن برآمده‌است.[۴]

سعدی در استفاده از آرایه‌های ادبی زیاده روی نکرده‌است. استعاره‌ها و مجازهای
سعدی، عموماً نزدیک به ذهن است و باعث ایجاد زیبایی و رعنایی در شعر می‌شود.[۱۹] وی
در انتخاب وزن برای اشعار خود نیز به ساده و روان بودن آن توجه داشته‌است؛ چنان‌که
وزن‌های ثقیل و پیچیده در اشعار او به‌ندرت به‌چشم می‌خورد.[۱۹]

ایجاز (کوتاه‌گویی) یعنی کوتاه کردن سخن و گفتن معنی بسیار در لفظ کم.[۲۱] در دوران
سعدی، ادبیات فارسی به اطناب (درازگویی) متمایل شده‌بود و نویسندگان و شاعران
به‌منظور هنرنمایی، با افزودن جملات معترضه، استفاده از واژگان مترادف و شگردهای
دیگر، کلام خود را طولانی می‌کردند.[۲۱] یکی از ویژگی‌های سبک سعدی، به‌کاربردن
ایجاز است.[۲۱]

یکی از ویژگی‌های بارز سعدی، شوخ‌طبعی، نکته دانی و طنازی اوست. در آثار گوناگون او
اعم از غزلیات، بوستان، گلستان و غیره، همه‌جا آثاری آشکار یا پنهان از نکته‌سنجی و
طنز سعدی می‌توان یافت.[۲۲]

تخلص نام هنری است که شاعر برای خود برمی‌گزیند و در اشعار خود (به خصوص در غزل) از
آن استفاده می‌کند. بسیاری از شاعران، از جمله سعدی، با تخلص خود مشهورند.[۲۳]

سعدی تخلص خود را به واسطه ارادتی که به سعدبن ابوبکر، فرزند حاکم وقت شیراز داشت،
انتخاب کرده‌است.[۲][۶]

سعدی در استفاده از تخلص بسیار جدی بوده و در ۹۷٪ از غزلیاتش از تخلص استفاده
کرده‌است.[۲۳] تخلص اغلب در بیت آخر غزل قرار داده شده، اما در مواردی نیز بعد از
بیت تخلص، یک یا چند بیت دیگر آمده‌است.[۲۳] سعدی در ۵۷ درصد موارد، تخلص خود را به
صورت سوم شخص مفرد و در بقیه موارد به صورت دوم شخص مفرد به‌کار برده‌است.[۲۳]

بی تردید، کلام سعدی تأثیر انکارناپذیری در زبان و ادبیات فارسی داشته‌است؛
به‌طوری‌که شباهت قابل توجهی بین زبان فارسی امروزی و زبان سعدی وجود دارد. محمدعلی
فروغی در این باره می‌گوید:[۱۲]

شعر و نثر سعدی، همواره به‌عنوان یکی از منابع متداول برای آموزش زبان فارسی مطرح
بوده‌است. کتاب گلستان، سالیان زیادی به عنوان منبع آموزشی برای مکتب‌خانه‌ها و
مدرسه‌ها مورد استفاده واقع می‌شده‌است.[۱۸][۱۵] به گفته ادوارد براون، ایران‌شناس
مشهور بریتانیایی، طی شش قرن و نیم، هرجا به تحصیل زبان فارسی پرداخته شده، نخستین
کتاب‌هایی که به دست محصل داده‌اند، آثار سعدی بوده‌است.[۱۲]

در بسیاری از موارد، بخش‌هایی از شعرها و حکایت‌های سعدی، در فارسی امروز به‌صورت
اصطلاح یا ضرب‌المثل به‌کارمی‌رود.[۱۲] تنها از کتاب گلستان، بیش از ۴۰۰ عبارت به
عنوان ضرب‌المثل وارد زبان فارسی شده‌است.[۴] از آن جمله می‌توان به موارد زیر
اشاره کرد:

این ویژگی، تنها مختص گلستان نیست و در همه آثار سعدی ملاحظه می‌شود؛ چنان‌که به
نظر خطیب رهبر، بیش از ۸۰۰ مورد از غزل‌های وی نیز جنبه ضرب‌المثل یافته‌است.[۱۹]

[۲] همام تبریزی و نزاری قهستانی شاعران هم عصر سعدی بودند که به وی ارادت
می‌ورزیدند و از او تاثیر می‌پذیرفتند.[۹] از همام تبریزی بیش از دویست غزل بر جای
مانده که در بیش از هشتاد غزل با غزلیاتی از سعدی هم‌وزن یا هم‌قافیه‌ است.[۲۴]

امیرخسرو دهلوی و امیرحسن دهلوی دو شاعر فارسی‌سرای غیرایرانی (هندی) معاصر سعدی
بودند که در سرایش غزل از سعدی پیروی می‌کردند.[۲] سیف فرغانی شاعر فارسی‌گوی دیگری
است که در عصر سعدی و در آقسرا (در آسیای صغیر) می‌زیست. وی شیفته غزلیات سعدی بود
و برخی از غزلیات سعدی را پاسخ گفته‌است. وی همچنین چندین قصیده در ستایش سعدی
سروده و وی را سلطان سخن قلمداد کرده‌است.[۲]

سعدی اولین شاعر ایرانی است که آثار او به یکی از زبان‌های اروپایی ترجمه شده
است.[۲۵] آندره دو ریه در سال ۱۶۳۴ میلادی قسمت‌هایی از گلستان را به زبان فرانسوی
ترجمه کرد.[۲۵] دو دهه پس از ترجمهٔ او، یعنی در ۱۶۵۴، آدام اولئاریوس، ترجمهٔ
کاملی از بوستان و گلستان را به زبان آلمانی منتشر کرد.[۲۶]

ترجمه آثار سعدی به زبان فرانسوی و سپس دیگر زبان‌های اروپایی، زمینه نفوذ ادبیات و
اندیشه سعدی در غرب را ایجاد نمود؛ به‌طوری که آثار سعدی، قبل از نوگرایان ایرانی،
مورد توجه نوگرایان غربی قرار گرفت.[۴] نوگرایان فرانسوی در قرن هجدهم میلادی، آثار
سعدی را نوعی انتقاد اجتماعی یافته‌بودند که می‌توانستند با توجه به ویژگی‌های
جامعه خود، از آن الگوبرداری کنند.[۲۵]

ژان دو لا فونتن یکی از مشهورترین حکایت‌نویسان فرانسوی است که در خلق آثار خود به
کلیله و دمنه، انوار سهیلی و گلستان سعدی توجه داشته‌است.[۲۵] وی در برخی از آثار
خود، بدون کم و کاست از حکایات سعدی اقتباس کرده‌است.[۲۵]

ولتر، نویسنده مشهور عصر روشنگری در فرانسه، در بخش‌هایی از رمان فلسفی صادق، تحت
تأثیر گلستان سعدی بوده‌است.[۲۵]

دنیس دیدرو از نویسندگان بزرگ قرن هفدهم فرانسه است که آثار سعدی را ستایش کرده
است. به‌طور خاص، باب اول گلستان (در سیرت پادشاهان) مورد توجه وی قرار
داشته‌است.[۲۵] دیدرو نیز، دیباچه و برخی از حکایات گلستان را به زبان فرانسوی
ترجمه کرده‌است.[۲۵] ویکتور هوگو و آندره دوریه نیز از جمله متفکران غربی بودند که
از سعدی متأثر شدند و در ستایش وی مقاله منتشر کرده‌اند.[۴]

گوته، شاعر بلندآوازه آلمانی، یکی از شاعران اروپایی است که در خلق آثار خود به
ادبیات شرقی و به‌طور خاص، ادبیات فارسی توجه ویژه‌ای داشت.[۲۷] گوته، سعدی را
می‌شناخته و در خلق آثار خود از سعدی تأثیر می‌پذیرفته‌است.[۲۸] یکی از کتاب‌های وی
با نام دیوان غربی-شرقی، اگرچه به‌طور کاملاً مشهود تحت تأثیر اشعار حافظ سروده‌شده
و در هیچ کجای کتاب نامی از سعدی برده نشده؛[۲۶] اما بخش‌هایی از آن نیز حاوی
اشعاری است که از بوستان و گلستان سعدی اقتباس شده‌است.[۲۷][۲۶] یکی از این
اقتباس‌ها، داستان قطره بارانی است که با دیدن دریا، خود را ناچیز می‌شمارد و
به‌سبب این فروتنی، صدفی او را در بر می‌گیرد و تبدیل به یک مروارید می‌شود.[۲۷]
این داستان، عیناً از قطعه‌ای با مطلع «یکی قطره باران ز ابری چکید…» در بوستان
اقتباس شده‌است. گوته، این دیوان خود را با نقل فارسی و ترجمه آلمانی یکی از اشعار
گلستان به پایان می‌برد.[۲۷]

لازار کارنو، ریاضی‌دان مشهور فرانسوی، به سعدی علاقه خیلی زیادی داشت. این علاقه
به حدی بود که نام سعدی را به‌عنوان نام میانی فرزندان خود برگزید. فرزند وی نیکولا
سعدی کارنو، پدر علم ترمودینامیک و نوه وی ماری فرانسوا سعدی کارنو، رئیس جمهور
فرانسه در سال‌های ۱۸۸۷ تا ۱۸۹۴ است که نام میانی هردو به افتخار سعدی انتخاب
شده‌است.[۲۵]

رالف والدو امرسون، شاعر آمریکایی قرن نوزدهم میلادی است. وی به فرهنگ و زبان‌های
شرقی (از جمله فارسی و عربی) علاقه داشت و به واسطه مطالعه ترجمه آلمانی گلستان، با
سعدی آشنا شد. وی مقالاتی در مورد سعدی نوشته و منتشر کرده‌است. در اشعار او نیز
می‌توان عباراتی یافت که تحت تأثیر از گلستان سعدی سروده‌شده‌است.[۲۹]

در برخی از منابع فارسی و انگلیسی[۳۰] گزارش شده که این شعر بر سردر ورودی تالار
ملل مقر سازمان ملل متحد در نیویورک با خط نستعلیق طلاکوب[۳۱] نقش بسته‌است؛ ولی
درمورد درست بودن این مطلب تردیدهایی نیز وجود دارد و عکسی نیز از این شعر بر سردر
نام‌برده دیده نشده‌است.[۳۲] بر اساس اظهار نظر محمدجواد ظریف، دیپلمات ایرانی که
به مدت ۵ سال نماینده ایران در مقر سازمان ملل متحد بوده است، شعر سعدی نه‌تنها با
خط نستعلیق فارسی، بلکه با مضمون انگلیسی یا لاتین هم در سازمان ملل متحد وجود
نداشته است و نقل این داستان از اساس شایعه بوده است.[۳۲] همچنین کاووس حسن‌لی،
مؤسس مرکز سعدی‌شناسی، وجود هر گونه لوح و یا سردری را با این اشعار از سعدی در مقر
سازمان ملل متحد در نیویورک، رد می‌کند و معتقد است: «متأسفانه الان طوری شده که
اگر این حرف را بزنیم، هیچ‌کس باور نمی‌کند و مردم واقعاً فکر می‌کنند شعر سعدی در
سردر سازمان ملل متحد نوشته شده‌است حال آنکه نه سردری و نه تابلویی با اشعار سعدی
در سازمان ملل وجود ندارد.»[۳۱]

با این حال در سال ۱۳۸۴، از سوی ایران، فرشی از استاد صیرفیان به سازمان ملل متحد
اهدا شد که شعر بنی‌آدم در آن نقش بسته بود.[۳۱] این فرش در بخش شمالی سالن مذاکرات
نمایندگان در سازمان ملل متحد نصب شد.[۳۳] بان کی مون، دبیرکل سازمان ملل متحد در
سخنرانی سال ۲۰۱۲ خود در تهران با اشاره به نصب شدن این فرش در تالار ورودی سازمان
ملل به عنوان هدیه‌ای از سوی مردم ایران، شعر بنی آدم را خواند و آن را سخنانی
اعجاب آور توصیف کرد.[۳۴]

با توجه به بررسی‌های انجام شده توسط مصطفی دبیری، کارمند بازنشسته سازمان ملل متحد
در ژنو، دو بیت اول از این قطعه مشهور سعدی را نخستین بار، حسین علا در سخنرانی خود
در سومین جلسه دوازدهمین اجلاس جامعه ملل در شهریور ۱۳۲۰ قرائت کرد. سخنرانی وی در
دفاع از قطعنامه‌ای به‌منظور حمایت از مصیبت‌زدگان سیل در کشور چین ایراد
شده‌بود.[۳۵]

این شعر در پیام فارسی که در مجموعه پیام‌های فضاپیمای ویجر (مجموعاً پیامهایی به
۵۵ زبان[۳۶]) برای فضاهای دوردست فرستاده شده‌است این شعر به عنوان پیام برگزیده
شده‌است.[۳۷] (شنیدن پیام فارسی برای ساکنان فضا از وب‌گاه ویجر، ناسا) باراک
اوباما رئیس جمهوری ایالات متحده نیز در پیام نوروزی سال ۲۰۰۹ این بیت از سعدی را
قرائت کرد.[۳]

گفتنی است که چاپ مصرع اول این شعر برروی اسکناس‌های یکصد هزار ریالی در سال ۱۳۸۹،
موجب واکنش‌های رسانه‌ای گردید و روایت صحیح این بیت، از فرهنگستان زبان و ادب
فارسی استعلام شد.[۳۸][۳۹][۴۰]

سعدی به شاهنامه فردوسی علاقه‌مند بود و از آن تأثیر می‌پذیرفت؛ چنان‌که بارها از
شاهنامه یاد کرده‌است و اشاره‌های مختلفی به نام‌های اساطیری شاهنامه، ابیات
شاهنامه و خود فردوسی داشته است.[۴۱] این تاثیرپذیری را به‌خصوص در کتاب بوستان
می‌توان دید که سعدی آن را در وزن و قالب شعری شاهنامه سروده‌است.[۴۱] در بوستان
می‌توان بیت‌هایی را یافت که بافت کلام فردوسی را دارند و این نشان‌دهنده انس سعدی
با شاهنامه بوده‌است.[۴] علاوه‌براین، شباهت‌های محتوایی و دیدگاه‌های فکری مشترک
را نیز می‌توان در آثار سعدی یافت.[۴۲] سعدی به قصد پند و اندرز سیاسی، بیش از همه
چیز از داستان‌های شاهنامه کمک می‌گیرد.[۴۳]

در بوستان حکایتی هست با این مضمون که کسی در محفلی، از شعر سعدی تمجید می‌کند، اما
در عین حال، وی را شاعری حماسه‌سرا قلمداد نمی‌کند. سعدی در جواب این فرد
پراکنده‌گو، عنوان می‌کند که سرِ جنگ ندارد وگرنه، مجال سخن بر او تنگ نیست.[۴۴]
سعدی، در پی آن، دو حکایت حماسی نقل می‌کند[۴۵][۴۶] و واژگانی مشابه واژگان شاهنامه
را برای نامیدن سلاح‌ها و حرکت‌های جنگی به‌کار می‌برد.[۴] با این حال -علی‌رغم
ادعای خود- در خلق یک اثر حماسی ناموفق بوده‌است.[۱۸][۴]

سعدی، دانش‌آموخته نظامیه بغداد است و به‌واسطه تحصیل در این مدرسه، به صورت
غیرمستقیم از تعالیم امام محمد غزالی بهره‌مند شده و از او تأثیر پذیرفته‌است. سعدی
از وی با عنوان امامِ مرشد یاد می‌کند. به‌عقیده برخی از سعدی‌شناسان از جمله ضیاء
موحد، بررسی اندیشه سعدی بدون در نظر گرفتن آثار غزالی به عنوان خاستگاه فکری و
عقیدتی سعدی، میسر نیست.[۴]

سنایی، نخستین شاعری است که به قالب غزل تشخص بخشید.[۴] سعدی نیز در سرودن غزل به
زبان سنایی توجه کامل داشته‌است.[۴] به‌طور خاص، سنایی اولین شاعری بود که در غزل،
به طور جدی تخلص را به کار برد و چنان‌که می‌دانیم، سعدی هم کاربرد تخلص در غزل را
تکرار کرده‌است.[۴] سعدی در چندین قسمت از ترجیع‌بند مشهور خود[۴۷]، از غزلیات
سنایی -با همان وزن و قافیه- استقبال کرده‌است.[۱۸] با مقایسه اشعار این دو شاعر،
می‌توان دریافت که سعدی، سبکی را به کمال رسانده که سنایی شروع کرده‌است.[۱۸]

علی‌رغم پیروی سعدی از زبان سنایی در سرودن غزل، نظر سنایی در مواردی مورد تعرض و
انتقاد سعدی واقع شده‌است؛ چنان که سنایی در جایی به تمثیل گفته: خفته را خفته کی
کند بیدار؟[۴۸] اما سعدی چنین معنایی را باطل دانسته و به شعر[۴۹] گفته است که حتی
از نوشته‌ای بر دیوار هم می‌توان پند آموخت.[۱۸]

انوری مانند سعدی از نبوغ زبانی قابل توجهی برخوردار بوده است؛ وی به زبان محاوره
نزدیک شده‌بود و از آرایه‌های ادبی پیچیده پرهیز می‌کرد.[۴] این تکامل زبانی، تاثیر
بارزی بر اشعار سعدی داشت؛ به‌طوری‌که بسیاری از غزل های انوری را استقبال
کرده‌است.[۱۸] توجه دقیق و مداوم سعدی به دیوان انوری و بهره‌گیری از زبان و سبک
او، به‌خصوص در قصیده، انکارناپذیر است؛ هرچند که البته در تاثیر گرفتن سعدی از غزل
عاشقانه انوری نباید اغراق کرد.[۴]

با آغاز جنبش مشروطه در ایران، انتقاد از سعدی در میان برخی از روشنفکران رواج
یافت. منتقدان، عموماً آموزه‌های اخلاقی و حکمی سعدی را کهنه و ناسازگار با
هنجارهای اجتماعی جدید قلمداد کرده و مورد نقد قرار داده‌اند.[۵۰] در این روزگار که
نبردی بین سنت و مدرنیته شکل گرفته بود، سعدی به عنوان یکی از نمادهای سنت مورد
هجمه نوگرایانی مانند میرزا فتحعلی آخوندزاده، میرزا عبدالرحیم طالبوف تبریزی،
میرزا آقاخان کرمانی و دیگران قرار گرفت.[۴۳]

گروهی از منتقدان، آثار سعدی را دچار تناقض و فاقد نظم سیستماتیک می‌دانند؛ به‌طور
مثال علی دشتی در کتاب قلمرو سعدی، اتلاق کتاب اخلاقی به گلستان را مورد تردید قرار
می‌دهد؛ چراکه برخی از حکایات آن را فاقد هرگونه نکته تربیتی و برخی را حتی مخالف
اصول اخلاقی می‌شمرد.[۱۸] به‌عقیده وی، هرچند که نکات اخلاقی و پند و اندرز به‌وفور
در گلستان به‌چشم می‌خورد، اما این کتاب -برخلاف دیگر کتابهایی که به‌عنوان کتاب
اخلاق شناخته‌می‌شوند- فاقد یک سیر مدون برای تبیین اصول اخلاقی از جهات و
زاویه‌های مختلف است.[۱۸] دشتی، اگرچه به برخی -از دیدِ وی- تناقض‌گویی‌ها در آثار
وی اشاره می‌کند اما سخنوری سعدی را می‌ستاید[۱۲][۵۰] و خود را منتقد سعدی یا
گلستان نمی‌داند؛ چنان که در کتاب قلمرو سعدی می‌نویسد: هدف انتقاد گلستان نیست،
بلکه طرز پذیرش گلستان است... اگر گلستان را چنان که هست قبول کنند؛ یعنی مجموعه
ملاحظات و لطایف، و پند و موعظه و بیان اوضاع روحی و اخلاقی زمان... دیگر ایرادی
باقی نمی‌ماند.[۱۸]

گروهی دیگر از منتقدان نیز با تکیه بر برخی از حکایت‌ها و اشعار سعدی، دیدگاه‌های
وی را مبتنی بر برخی از ضدارزش‌های امروزی؛ مانند جبرگرایی، عدم برابری حقوق
اجتماعی زن و مرد و مواردی از این دست می‌دانند.[۵۰]

احمد کسروی یکی از منتقدان جدی سعدی محسوب می‌شود. وی اصولاً حرفه شاعری را کاری
عبث و ضداجتماعی می‌دانست و در مورد اکثر شاعران ایرانی بدگویی می‌کرد و بعضاً فحش
می‌داد.[۵۱] وی تیر نقد را به سمت گرایش‌های جنسی سعدی نیز نشانه گرفته و او را از
این منظر مورد سرزنش قرار داده‌است.[۵۲] این موضوع، مورد اشاره علی شریعتی نیز واقع
شده‌است. وی در کتاب زن در چشم و دل محمد (که برگرفته از یکی از سخنرانی‌های اوست)
در جایی که شواهدی مبنی بر روابط جنسی همجنسگرایانه در در گذشته ارائه می‌کند، به
استناد برخی از حکایات سعدی از جمله حکایت مسجد جامع کاشغر و حکایت قاضی همدان، به
روابط عاشقانه سعدی با پسران اشاره و آن را تقبیح می‌کند.[۵۳]

میرزا آقاخان کرمانی ابیات عاشقانهٔ سعدی را مورد نقد اخلاقی قرار داده‌است.[۵۴]
اسماعیل خویی بر گرایش‌های سازش‌کارانه و محافظه‌کارانهٔ سعدی انگشت گذاشته و از
این لحاظ، وی را شایستهٔ نقد می‌بیند.[۵۵]

بخشی از دیدگاه‌های انتقادی که متوجه آثار سعدی شده، از جانب شاعران نوپرداز بوده
که تلقی متفاوت و جدیدی از شعر و فرم پردازش آن داشته‌اند. احمد شاملو، شاعر
نوپرداز معاصر، سعدی را اگرچه ناظم بزرگی می‌دانست؛ اما معتقد بود که آثار وی با
معیارها و استنباط امروزی از شعر، مغایرت دارد.[۵۶] وی معتقد بود که سعدی تابع
احساس نیست و عمیق نمی‌اندیشد؛ بلکه صرفاً به زیبایی بیان می‌کند.[۵۶] از نظر نیما
یوشیج، شاعر در پرداخت غنایی شعر باید به جای گفتن، نشان دهد.[۵۷] درحالی که به
عقیده وی، اشعار سعدی فاقد چنین ظرافتی در خلاقیت معنایی و مفهومی است؛[۵۸] مثلاً
به جای این که اندوه را غیرمستقیم به تصویر بکشد، مستقیماً به سراغ واژگانی نظیر
ناله، گریه، روز وداع و عبارت‌هایی از این دست رفته‌است.[۵۷]

همایون کاتوزیان، تاریخ‌نگار و منتقد ادبی معاصر، حجم انتقادات و تبلیغات منفی
نوگرایان معاصر به اشعار سعدی در سال‌های بعد از ۱۳۲۰ را به حدی وسیع می‌داند که
بسیاری از افراد بی آن که شعری از سعدی بخوانند، آثار او را مزخرف قلمداد می‌کردند.
وی از این جریان به عنوان یکی از پدیده‌های عجیب قرن بیستم در ایران یاد می‌کند و
آن را پدیده سعدی کُشی در ایران می‌نامد.[۵۱]

آرامگاه سعدی در شمال شرقی شیراز، در دامنهٔ کوه پهندژ و در کنار باغ دلگشا واقع
شده‌است.[۵۹] این مجموعه با عنوان سعدیه نیز نامیده می‌شود.

محل دفن سعدی، خانقاهی بود که او در سال‌های پایانی حیات خود در آن می‌زیست. این
خانقاه، در نزدیکی سرچشمه‌های نهر رکناباد واقع شده‌بود.[۸] این بنا در سال ۹۹۸
هجری قمری به حکم یعقوب ذوالقدر، حکمران فارس خانقاه شیخ تخریب شد.[۶۰]

در سال ۱۱۸۷ هجری قمری به دستور کریمخان زند، یک ساختمان آجری در آنجا بنا شد که
شامل ۲ طبقه بود؛ طبقهٔ پایین دارای راهرویی بود که پلکان طبقه دوم از آنجا شروع
می‌شد و مزار سعدی در محفظه‌ای چوبی در اتاق شرقی راهرو قرار داشت.[۶۰]

این بنا و محوطه آن در اثر مرور زمان رو به زوال گذاشت و در دهه ۱۳۲۰ عملاً به
بنایی مخروبه و کثیف و زیستگاه مگس‌ها تبدیل شد.[۶۱] در این سال، با توجه به اتمام
بنای حافظیه، علی اصغر حکمت، رئیس وقت انجمن آثار ملی ایران، به فکر احداث بنایی
جدید و مناسب افتاد.[۶۱] با تلاش‌های وی، طراحی و ساخت این عمارت جدید، بر عهده
محسن فروغی، معمار ایرانی و علی صادق گذاشته شد؛[۶۰] هرچند آندره گدار، معمار
فرانسوی نیز بازدیدهایی از آن داشته‌است.[۶۱] کلنگ احداث این بنا در سال ۱۳۲۷ به
دست اشرف پهلوی زده‌شد.[۶۱] این بنا با صرف هزینه ۹۸۰ هزار تومان،[۶۰] در سال ۱۳۳۱
آماده و در روز یازدهم اردیبهشت همان سال با حضور شاه وقت و دکتر حسابی، وزیر وقت
فرهنگ افتتاح شد.[۶۱]

معماری بنای جدید سعدیه، با استفاده از عناصر معماری ایرانی صورت گرفته‌است؛ این
بنا از یک ایوان ستون‌دار بلند و یک رواقِ کشیده تشکیل شده‌است. رواق و ایوان
به‌صورت L جانمایی شده‌اند. در محل برخورد ایوان و رواق، که مزار سعدی در آن قرار
دارد، یک گنبد از کاشی فیروزه‌ای تعبیه شده‌است. آب قنات نیز در آبنمای موسوم به
حوض ماهی در زیرزمین مجموعه جریان دارد.[۶۲]

مرکز سعدی‌شناسی، از سال ۱۳۸۱ خورشیدی، روز ۱ اردیبهشت را روز سعدی، اعلام کرد و در
اول اردیبهشت ۱۳۸۹ خورشیدی، در «اجلاس شاعران جهان» در شیراز، نخستین روز اردیبهشت،
از سوی نهادهای فرهنگیِ داخلی و خارجی، به‌عنوان «روز سعدی» نامگذاری شد.[۶۳]

سکه‌های پانصدریالی برنزی ایران از سال ۱۳۸۷ خورشیدی به نقش آرامگاه سعدی مزین
شده‌است. همچنین طرح پشت اسکناس ده‌هزارتومانی (یکصدهزارریالی) نمایی از مقبرهٔ
سعدی در شیراز می‌باشد.

در سال ۱۳۳۰، با ابتکار و پیگیری علی اصغر حکمت، رئیس وقت انجمن آثار ملی ایران،
مجسمه بزرگی از سعدی ساخته و در میدان سعدی شیراز در نزدیکی دروازه اصفهان نصب و در
سال ۱۳۳۱ همزمان با افتتاح آرامگاه سعدی، رونمایی شد.[۶۱] این مجسمه اثر ابوالحسن
صدیقی، نقاش و مجسمه‌ساز برجستهٔ ایرانی است و از جنس سنگ مرمر ساخته‌شده‌است.[۶۱]
کار ساخت این مجسمه که بیش از سه متر ارتفاع دارد، یک سال و نیم به طول
انجامیده‌است.[۶۱] نصب این مجسمه در ابتدا با مخالفت و اعتراض برخی از متشرعین
شیراز همراه بوده که آن را خلاف احکام اسلام می‌دانستند؛ منتها با وساطت علمای
شیراز این اعتراضات خاتمه پیدا کرد.[۶۱]

علت انتخاب این محل برای نصب مجسمه سعدی، واقع شدن این محل در مبدأ ورود مسافران به
شیراز بود.[۶۱] اما به مرور زمان، با ساخته شدن مسیرهای جدید، مسافران کمتر این
مسیر را انتخاب می‌کردند و این مجسمه امروز کمتر در معرض دید مسافران قرار
دارد.[۶۵]

این مجسمه تا اواسط دهه ۱۳۷۰ در این میدان واقع بود اما با برچیده شدن تدریجی
میدان، مجسمه به میدان پیرنیا انتقال داده شد.[۶۵]



https://fa.wikipedia.org/wiki/%D8%AC%D8%A7%D9%85_%D9%85%D9%84%D8%AA%E2%80%8C%D9%87%D8%A7%DB%8C_%D8%A7%D8%B1%D9%88%D9%BE%D8%A7_%DB%B2%DB%B0%DB%B0%DB%B4

جام ملت‌های اروپا ۲۰۰۴ یا یورو ۲۰۰۴، دوازدهمین دورۀ مسابقات جام ملت‌های اروپا
بین روزهای (۱۲ ژوئن – ۴ ژوئیه) سال ۲۰۰۴ و در ۸ شهر از کشور پرتغال برگزار شد.

در این مسابقات ۱۶ تیم نیز حضور داشتند. پرتغال به‌عنوان تیم میزبان و ۱۵ تیم در
بازی‌های مقدماتی انتخاب شده‌اند. تیم ملی فوتبال لتونی نخستین بار بود که به مرحلۀ
گروهی این مسابقات رسیده بود. یونان٬ قهرمان جام ملت‌های اروپا ۲۰۰۴ به‌عنوان
نمایندهٔ کنفدراسیون فوتبال اروپا (یوفا) در جام کنفدراسیون‌ها ۲۰۰۵ شرکت کرد.

مرحله مقدماتی جام ملت‌های اروپا ۲۰۰۴ از سپتامبر ۲۰۰۲ تا نوامبر ۲۰۰۳ با حضور ۵۰
تیم که قرعه‌کشی آن در تاریخ ۲۵ ژانویه ۲۰۰۲ برگزار شد٬ در ده گروه پنج تیمی که
بازی‌های آن مرحله به صورت رفت و برگشت بوده انجام شده است. تیم‌های اول هر گروه
(۱۰ تیم) به صورت مستقیم وارد این مسابقات شده‌اند و تیم‌های دوم هر گروه به پلی‌آف
رفته و به صورت رفت و برگشت به مصاف یک‌دیگر رفته و برندگان آن‌ها نیز وارد این
مسابقات شدند.

در بازی افتتاحیه و در گروه اول٬ یونان با بازی خوب خود همه را شگفت زده کرد. آن‌ها
توانستند در اولین بازی میزبان این مسابقات یعنی پرتغال را با نتیجهٔ ۲ بر یک مغلوب
کنند. یونانی‌ها پس از هفت دقیقه توسط جورجوس کاراگونیس به گل اول خود دست یافتند.
پس از آن آنجلوس باسیناس در دقیقهٔ ۵۱ گل دوم یونان را از روی نقطهٔ پنالتی وارد
دروازه حریف کرد. تک گل پرتغال را کریستیانو رونالدو در دقیقه ۳+۹۰ وارد دروازهٔ
تیم یونان کرد. در بازی بعدی یونان مقابل اسپانیا٬ دو تیم به تساوی ۱-۱ رسیدند. در
این گروه پرتغال با برد برابر اسپانیا و روسیه با کسب ۶ امتیاز به عنوان تیم اول و
تیم یونان که با اسپانیا هم امتیاز بود٬ به دلیل گل زدهٔ بیشتر به عنوان تیم دوم
این به گروه به مرحلهٔ یک‌چهارم نهایی صعود کرد. این گروه با ۱۲ گلی که بین تیم‌های
گروه رد و بدل شد٬ کم‌گل‌ترین گروه این دور از مسابقات لقب گرفت.

فرانسه مدافع عنوان قهرمانی و انگلیس٬ مدعیان اصلی گروه دوم بودند. در بازی این
دوتیم مقابل هم٬ تیم انگلیس بازی یک بر صفر برده را با باخت ۲ بر یک مقابل تیم
فرانسه عوض کرد. انگلیس که در دقیقهٔ ۳۸ توسط فرانک لمپارد به تک گل خود مقابل
فرانسه رسیده بود٬ با دوگلی که زین‌الدین زیدان که در دقایق پایانی بازی و در
وقت‌های اضافهٔ ۱+۹۰ و ۳+۹۰ به ثمر رساند در این مسابقه شکست خورد. در دوبازی بعدی
انگلیس مقابل تیم‌های سوئیس و کرواسی٬ این تیم توانست با درخشش ستارهٔ جوان خود وین
رونی به پیروزی پرگل برسد. انگلیسی‌ها موفق شدند تیم سوئیس را با نتیجهٔ سه بر صفر
و تیم کرواسی را با نتیجهٔ ۴ بر ۲ مغلوب کنند. وین رونی در این دو بازی ۴گل به ثمر
رساند. فرانسه و انگلیس از این گروه به دور بعد صعود کردند. این گروه با ۲۰ گلی که
بین تیم‌های گروه رد و بدل شد٬ پرگل‌ترین گروه این دور از مسابقات لقب گرفت.

رقابت اصلی در گروه سوم بین سه تیم سوئد٬ دانمارک و ایتالیا بود. در این گروه رقابت
بسیار نزدیک بود و سه تیم مدعی این گروه سه نتیجهٔ مساوی مقابل هم کسب کردند. تیم
بلغارستان در این گروه هر سه بازی خود را واگذار کرد. در نهایت هر سه تیم مدعی این
گروه پنج امتیازی شدند. تیم‌های سوئد و دانمارک به عنوان دو تیم اول به مرحلهٔ بعد
رفتند و ایتالیا به مقام سوم رسید و حذف شد. ایتالیا دوتیم سوئد و دانمارک را به
دلیل کسب نتیجۀ مساوی دو بر دو مقابل هم در آخرین بازی که منجر به صعود این دو تیم
شده بود٬ متهم به تبانی کرد اما یوفا این نظر را نادیده گرفت. تیم ملی فوتبال
بلغارستان که هر در هر سه بازی شکست خورده بود به مقام چهارم این گروه رسید و تنها
تیمی در مرحلهٔ گروهی این دوره از مسابقات نام گرفت که هیج امتیازی کسب نکرده است.
در این گروه٬ در مجموع ۱۶ گل بین تیم‌ها رد و بدل شد.

در گروه چهارم تیم جمهوری چک تنها تیمی بود که توانست هر سه بازی خود را با پیروزی
پشت سر بگذارد و ۹ امتیاز کامل این مرحله را کسب کند. آن‌ها تنها تیمی بودند که
توانسته در مرحله گروهی این دوره از مسابقات٬ تمام حریفانش را با شکست بدرقه کند و
از مدعیان کسب عنوان قهرمانی به حساب می‌آمدند. رقابت اصلی برای دوم شدن در این
گروه بین هلند و آلمان بود که تیم هلند با یک برد و یک تساوی به عنوان تیم دوم به
دور یک‌چهارم پایانی صعود کرد و تیم آلمان با دو تساوی مقابل تیم‌های ملی فوتبال
هلند و لتونی و کسب دو امتیاز در ردهٔ سوم این گروه قرار گرفت. تیم ملی لتونی هم که
برای اولین بار توانسته بود در مرحلۀ گروهی این مسابقات حضور پیدا کند٬ با تنها
نتیجۀ مساوی که مقابل تیم آلمان بدست آورد٬ با یک امتیاز به مقام چهارمی این گروه
بسنده کرد. در این گروه٬ در مجموع ۱۶ گل بین تیم‌ها رد و بدل شد.

مسابقهٔ اول یک چهارم نهایی بین تیم اول گروه A یعنی پرتغال و تیم دوم گروه B که
انگلیس بود برگزار شد. بازی این دوتیم در ۹۰ دقیقه وقت قانونی با نتیجۀ مساوی یک بر
یک به پایان رسید تا بازی به وقت های اضافه کشیده شود. در دو وقت اضافه هم دو تیم
به تساوی یک بر یک رسیدند تا در مجموع دو تیم به نتیجه دو بر دو مساوی برسند و بازی
به ضربات پنالتی کشیده شود. در ضربات پنالتی تیم پرتغال توانست با نتیجۀ شش بر پنج
تیم انگلیس را شکست دهد و وارد مرحلۀ نیمه نهایی شود. این بازی در شهر لیسبون
برگزار شد و ۶۵هزار نفر تماشاگر از این بازی استقبال کردند.

مسابقهٔ چهارم یک چهارم نهایی بین تیم اول گروه D یعنی جمهوری چک و تیم دوم گروه C
یعنی دانمارک برگزار شد. در آخرین بازی مرحلۀ یک چهارم نهایی که در حضور بیش از
۴۱هزار تماشاگر و در شهر پورتو برگزار شد٬ تیم جمهوری چک موفق شد با برد قاطعانۀ ۳
بر صفر تیم دانمارک را شکست دهد و جواز حضور در مرحلۀ نیمه‌نهایی را کسب کند. در
این دیدار یان کولر یک گل و میلان باروش دو گل برای جمهوری چک به ثمر رساندند.

در بازی اول نیمه‌نهایی که بین تیم‌های ملی فوتبال پرتغال و هلند به مصاف هم رفتند.
وجه مشترک این دو تیم در مرحلۀ قبل این مسابقات٬ صعود هر دوتیم در ضربات پنالتی به
نیمه‌نهایی بود. پرتغال با پیروزی در ضربات پنالتی که مقابل تیم ملی فوتبال انگلیس
در مرحلهٔ یک‌چهارم نهایی بدست آورده بود٬ به مصاف تیم هلندی رفت که آن هم در ضربات
پنالتی موفق به شکست تیم سوئد شده بود. در بازی که در حضور نزدیک به ۴۷هزار تماشاگر
و در شهر لیسبون پایتخت کشور پرتغال برگزار شد٬ تیم میزبان این مسابقات یعنی پرتغال
توانست تیم هلند را با نتیجۀ ۲ بر یک نیز مغلوب کند و به فینال این دوره از مسابقات
صعود کند. تک گل تیم هلند با گل به خودی پرتغالی‌ها به ثمر رسید.

در بازی دوم نیمه‌نهایی بین تیم‌های ملی فوتبال یونان و جمهوری چک برگزار شد.
یونانی‌ها با پیروزی یک بر صفری که مقابل تیم فرانسه بدست آوردند به این مرحله صعود
کرده بودند و همچنین تیم ملی فوتبال جمهوری چک که با نتایج خوبی که در دور گروهی
این مسابقات بدست آورده بود از مدعیان به حساب می‌آمد٬ با شکست سه بر صفر دانمارک
به این مرحله صعود کرد. در بازی که بین تیم‌های یونان و جمهوری چک و در حضور نزدیک
به ۴۲٬۵۰۰ تماشاگر در شهر پورتو به انجام رسید٬ دو تیم در وقت قانونی نود دقیقه به
نتیجهٔ تساوی ۰-۰ رسیدند تا بازی به وقت‌های اضافی کشیده شود. در وقت اضافهٔ اول٬
تیم یونان در دقیقهٔ ۱+۱۰۵ توسط ترایانوس دلاس به گل رسید و بازی با همین نتیجه به
اتمام رسید تا تیم ملی فوتبال یونان به عنوان تیم دوم نیز بعد از پرتغال میزبان٬ به
فینال این دوره از رقابت‌ها صعود کند. قضاوت این بازی برعهدۀ پیرلوئیجی کولینا بود.

دیدار فینال یورو ۲۰۰۴ در تاریخ ۱۴ تیر ۱۳۸۳ (۴ ژوئیه ۲۰۰۴ میلادی) در شهر لیسبون٬
بین تیم‌های ملی فوتبال یونان و پرتغال برگزار شد.

قضاوت دیدار افتتاحیه بر عهدهٔ پیرلوئیجی کولینا داور ایتالیایی بود و در این
مسابقه که در شهر پورتو برگزار شد٬ نزدیک به ۴۹٬۰۰۰ تماشاگر در ورزشگاه حضور
داشتند.

در مسابقۀ فینال حساس و نفس گیر٬ تیم ملی فوتبال یونان که دومین حضورش را در این
مسابقات پس از جام ملت‌های اروپا ۱۹۸۰ تجربه می‌کرد٬ با گل دقیقهٔ ۵۷ که توسط
آنجلوس چاریستیس به ثمر رسید٬ موفق به شکست یک بر صفر پرتغال شد و توانست اولین
عنوان قهرمانی‌اش را در مسابقات یورو با سرمربی‌گری اتو ریهاگل جشن بگیرد و
شگفتی‌ساز این دوره از مسابقات جام ملت‌های اروپا شود. تیم پرتغال هم که از امتیاز
میزبانی این دوره از مسابقات برخوردار بود و امیدوار بود تا بتواند اولین جام خود
را در این مسابقات بالای سر ببرد٬ از کسب عنوان قهرمانی بازماند. یونانی‌ها اولین
گل و آخرین گل این مسابقات را به ثمر رساندند.

تعداد تماشاگرانی که در مسابقه فینال در ورزشگاه حضور داشته‌اند ۶۲٬۸۶۵ اعلام
شده‌است. قضاوت این دیدار بر عهدۀ مارکوس مرک داور مطرح آلمانی بوده‌است.

سیدبندی یورو٬ بر اساس رنکینگ و رتبهٔ تیم‌ها در فیفا و محاسبهٔ ضریب آن‌ها در یوفا
تدوین شد.

قرعه‌کشی مرحلۀ گروهی این مسابقات٬ در تاریخ ۳۰ نوامبر سال ۲۰۰۳ طی مراسمی در شهر
لیسبون برگزار شد.

مرحله حذفی مسابقات شامل ۸ تیم واجد شرایط از مرحله گروهی یعنی تیم‌های اول و دوم
هر چهار گروه بود. در صورتیکه دو تیم در وقت قانونی به تساوی می‌رسیدند٬ دو وقت
اضافۀ ۱۵دقیقه‌ای با قانون گل نقره‌ای برگزار می‌شد. در صورت تساوی در وقت‌های
اضافه٬ ضربات پنالتی تیم برنده را مشخص می‌کرد.



https://fa.wikipedia.org/wiki/%D8%B3%D8%B9%DB%8C%D8%AF_%D8%A7%D9%85%D8%A7%D9%85%DB%8C

سعید امامی یا سعید اسلامی (۲۴ دی ۱۳۳۶، شیراز – ۲۹ خرداد ۱۳۷۸، تهران) از مأمورین
بلندپایه وزارت اطلاعات جمهوری اسلامی ایران و از معاونین علی فلاحیان از زمان
وزارتش بود.[۲] او عامل اصلی قتل‌های زنجیره‌ای دانسته می‌شود، هرچند که برخی
هوادارانش (از جمله روح‌الله حسینیان) در صحت آن تردید کرده‌اند.[۳]

وی پس از روی کار آمدن دولت سید محمد خاتمی و در دوران وزارت قربانعلی دری
نجف‌آبادی از مقام خود برکنار شد و به مقام مشاور تنزل یافت. او در پیشینهٔ خود ۷
سال معاونت امنیتی وزارت اطلاعات را دارد. او پس از فاش‌شدن قتل‌های زنجیره‌ای
زندانی شد و بنا بر اعلام منابع رسمی در زندان با خوردن داروی نظافت خودش را
کشت.[۴]

سعید امامی در سال ۱۳۳۶ در شیراز و با نام اصلی سعید امامی به دنیا آمد، سعید
اسلامی نام دیگری هستند که توسط او استفاده می‌شد.

سعید امامی در جوانی و پس از گرفتن دیپلم ریاضی در زمان سلطنت محمدرضا پهلوی و با
دریافت بورس تحصیلی به ایالات متحده آمریکا رفت و با مدرک مهندسی مکانیک
دانش‌آموخته شد.[۵] پس از بازگشت به ایران و در پی انقلاب اسلامی به استخدام وزارت
اطلاعات جمهوری اسلامی ایران درآمد.

امامی پس از استخدام در وزارت اطلاعات توانست جایگاه مهمی برای خود پیدا کند. او با
داشتن گذرنامه دیپلماتیک به همراه علی‌اکبر ولایتی برای شرکت در مجمع عمومی سازمان
ملل به نیویورک رفت. در دوران ریاست علی فلاحیان بر وزارت اطلاعات در دو دولت هاشمی
رفسنجانی، فلاحیان امامی را به عنوان معاون امنیتی وزارت اطلاعات برگزید.[۶]

با قتل شاپور بختیار، عبدالرحمن برومند، و سروش کتیبه توسط مأموران وزارت اطلاعات و
در پی آن لغو سفر فرانسوا میتران به ایران، روابط دو کشور به شدت تیره شد. امامی در
بلژیک به همراه اسلحه و مهمات دستگیر شد. هاشمی رفسنجانی تنها به توبیخ امامی بسنده
کرد و او در معاونت وزارت اطلاعات باقی ماند. در دولت نخست خاتمی نیز به عنوان
مشاور در وزارت اطلاعات به ریاست دری نجف‌آبادی حضور داشت.[۷]

او در زمان وقوع قتل‌های زنجیره‌ای ایران در وزارت اطلاعات مشاور بود. در اطلاعیهٔ
وزارت اطلاعات در تاریخ ۱۵ دی ۱۳۷۷ آمده‌است گروهی از اعضای وزارت اطلاعات مسئول
قتل‌های زنجیره‌ای بوده‌اند و او یکی از آنان بود. سعید امامی پنجم بهمن ماه سال ۷۷
بازداشت شد ولی نام او و سایر متهمان بازداشت شده به رسانه‌ها راه نیافت تا آن‌که
آخرین روزهای خرداد ۷۸ اخباری از برخی از بازداشت شدگانی که سمت‌هایی در حد مدیرکل
را در وزارت اطلاعات بر عهده داشتند در برخی از روزنامه‌ها انتشار یافت. رئیس وقت
سازمان قضایی نیروهای مسلح او را یکی از چهار عامل اصلی قتل‌های زنجیره‌ای معرفی
کرد و گفت: «عاملان اصلی با توجه به تحقیقات انجام گرفته مصطفی کاظمی، مهرداد
عالیخانی، سام نیک طاها، خسرو براتی و سعید امامی هستند.»

در اسناد بازجویی سعید امامی آمده است: «من از آغاز انقلاب تا به امروز سرباز گوش
به فرمان نظام مقدس اسلامی و مقام ولایت بوده و هستم، هیچگاه بدون کسب اجازه و یا
بدون دستور مقامات عالی نظام کاری انجام نداده‌ام. حکم اعدام داریوش فروهر و پروانه
اسکندری را به روال معمول همیشگی حجت‌الاسلام علی فلاحیان به من داد. احکام اعدام
سایر محاربین قبلاً در زمان وزارت فلاحیان صادر شده بود. از مدت‌ها پیش قرار بر این
بود که عوامل مؤثر فرهنگی وابسته که توطئه تهاجم فرهنگی را در ایران پیاده می‌کردند
و جمعاً صد نفر بودند اعدام شوند. حکم حذف ۲۹ نفر از نویسندگان از مدتها پیش مشخص و
احکام قبلاً صادر شده بود که در مورد ۷ تن از آن عناصر احکام در دوره وزارت علی
فلاحیان اجرا شده بود. وقتی حکم اعدام فروهر به ما ابلاغ شد پرسیدیم که تکلیف احکام
معطل مانده اعضای کانون نویسندگان چه می‌شود که حاج آقا قربانعلی دری نجف‌آبادی نیز
گفتند هرچه سریع‌تر اقدام شود بهتر است و این بار نیز مثل ماقبل انجام شد با فرق
اینکه بجای ابلاغ از سوی فلاحیان امور از طریق دری نجف‌آبادی هماهنگ می‌شد. فلاحیان
با وجود آنکه خود حاکم شرع بود، اما معمولاً و در موارد حساس احکام حذف محاربان را
شخصاً صادر نمی‌کرد. او این احکام را از آیت‌الله خوشوقت، آیت‌الله مصباح، آیت‌الله
خزعلی، آیت‌الله جنتی و گاهی نیز از حجت‌الاسلام محسنی اژه‌ای دریافت می‌کرد و بدست
ما می‌داد. ما فقط به آقایان اخبار و اطلاعات می‌رساندیم و بعد هم منتظر دستور
می‌ماندیم».[۸]

۳۰ خرداد ۷۸، «مرگ مبهم» سعید امامی در بیمارستان لقمان تهران توسط روزنامه کیهان
منتشر شد. کیهان نوشت که او مشکوک به ارتباط با «بیگانگان» بوده است. روز بعد
دادستان وقت مجتمع قضایی نیروهای مسلح، محمد نیازی، این خبر را تأیید و طی
اطلاعیه‌ای اعلام کرد سعید امامی، که بالاترین عضو و مسئول اصلی «قتل‌های خودسرانه»
معرفی شده بود، در زندان اوین و با خوردن داروی نظافت خودکشی کرده‌است.[۹][۱۰]

نیازی کمترین مجازات سعید امامی را اعدام اعلام کرد و گفت: «با توجه به مدارک موجود
و اعتراف‌های صریح سعید امامی، وی هیچ گونه راه فراری نداشت و اگر با این اتهامات
به دادگاه می‌رفت حکم او اعدام بود.»[۱۱]

اما از آن‌جا که خوردن داروی نظافت (واجبی)، معمولاً به مرگ شخص مسموم منجر نمی‌شود
و هیچ مطلبی از اعترافات و بازجویی‌های امامی در دسترس عموم قرار داده نشد، این
خودکشی مشکوک به نظر می‌رسید.[۱۲] روزنامه همشهری نوشت که روز پنج‌شنبه ۲۷ خرداد،
پزشکان بیمارستان لقمان حال امامی را خوب توصیف کرده و برای او اجازهٔ مرخصی صادر
کرده بودند. اما در حالی‌که برای اطمینان، خواسته بودند که او دو ساعت دیگر هم در
بیمارستان بماند، بر اثر ایست قلبی و در فاصلهٔ همان دو ساعت، امامی از دنیا رفته
بود.[۱۳] بسیاری احتمال دادند که او برای جلوگیری از افشای بسیاری از مسائل مربوط
به وزارت اطلاعات و ارتباط آن با قتل‌ها، در زندان کشته شده‌است.[۱۴] برخی دوستان
سعید امامی از جمله روح‌الله حسینیان ادعا کردند «سعید امامی کشته شد تا طراحی
قتل‌ها را به گردن او بیندازند.» بسیاری از اصلاح‌طلبان نیز مدعی شدند سعید امامی
کشته شد تا آمران اصلی قتل‌های زنجیره‌ای معرفی نشوند.[۱۵]

با اعلام مرگ وی، خانواده و هم‌فکران سعید امامی او را «شهید» نامیده و اعلام کردند
که وی در زندان اوین «قربانی» شده و به قتل رسیده‌است.[۱۶] در مراسم ختم سعید
امامی، حدود ۴۰۰ نفر از جمله روح‌الله حسینیان شرکت کردند.[۱۷]

دادستان مجتمع قضایی نیروهای مسلح، محمد نیازی، اعلام کرد سعید امامی، بالاترین عضو
و مسئول اصلی «قتل‌های خودسرانه» بوده‌است. نیازی کمترین مجازات سعید امامی را
اعدام اعلام کرد و گفت: «با توجه به مدارک موجود و اعتراف‌های صریح سعید امامی، وی
هیچ گونه راه فراری نداشت و اگر با این اتهامات به دادگاه می‌رفت حکم او اعدام
بود.»[۱۱]

مطبوعات ایران، امامی را نه تنها در قتل‌های زنجیره‌ای فروهرها، مختاری، پوینده و
شریف مسئول دانستند، بلکه از او به عنوان یکی از عوامل قتل‌های دهه ۶۰ و ۷۰ شمسی
شامل ترور سعیدی سیرجانی، واقعه ترور میکونوس، ماجرای اتوبوس ارمنستان (عملیات
ناموفق به دره افکندن اتوبوس حامل ۲۱ تن از نویسندگان و روشنفکران) و مرگ غیرمنتظره
احمد خمینی فرزند روح‌الله خمینی (بنیانگذار جمهوری اسلامی) نام بردند.[۱۴][۱۸]

روزنامهٔ سلام در ۱۵ تیر ۱۳۷۸ نامه‌ای از سعید امامی را منتشر ساخت که وی خواستار
اعمال محدودیت بیشتر برای نویسندگان و مترجمان شده بود. وی این نامه را در ۱۶ مهر
۱۳۷۷ اندکی پیش از آغاز دور تازه قتل‌های زنجیره‌ای، خطاب به «مقام محترم وزارت»
نگاشته بود. این نامه در شرایطی منتشر شد که مجلس پنجم (با اکثریت اصول‌گرا) در حال
تغییر قانون مطبوعات جهت افزایش محدودیت برای روزنامه‌نگاران بود. سعید امامی
همچنین خواستار ایجاد شرایطی شده بود که نویسندگان نیز پیرامون مطالب منتشره در
نشریات (به همراه مدیر مسئول) پاسخگو باشند. او در این نامه به ویژه از چند نویسنده
از جمله محمد مختاری (کسی که یک ماه بعد در جریان قتل‌های زنجیره‌ای کشته شد) نام
می‌برد. در پی چاپ این نامه که ضربه سنگینی به جناح محافظه‌کار به‌شمار می‌رفت،
دادگاه ویژه روحانیت روزنامه سلام را توقیف کرد و تجمع اعتراضی دانشجویان در کوی
دانشگاه با یورش سهمگین نیروهای لباس شخصی موج گسترده‌ای از درگیری میان جماعت
معترض و نظام را برای یک هفته در سراسر کشور رقم زد.[۱۹]

وی برای اولین بار طی سخنانی که در دانشگاه بوعلی همدان در سال ۱۳۷۵ ایراد کرد،
کشتار شش میلیون یهودی در هولوکاست را غیر واقعی و دروغ خواند. وی گفت که «دوستان
نازیست و نئونازیست» اش به او گفته‌اند که تعداد کشته شدگان یهودی نهایتاً ۲۵۰ هزار
نفر بوده‌است.[۲۰][۲۱]

مسئولیت مصاحبه و گزینش سعید امامی در زمان سفر او به تهران به سعید حجاریان سپرده
شد بود حجاریان دراین باره گفته است که پس از مصاحبه با سعید امامی به این نتیجه
رسیده که وزارت اطلاعات باید از سعید امامی تنها به عنوان منبع یک طرفه استفاده کند
و او را نباید به سمت‌های حساس در این وزارتخانه منصوب کنند.[۲۲]

همسر سعید امامی، خانم فهیمه دری نوگورانی در مصاحبه‌ای ادعا کرد که در اواخر سال
۶۹ سعید امامی خانواده سیدعلی خامنه‌ای را برای کاری به لندن برده (احتمال می‌رود
علت سفر ایشان برای درمان ناباروری همسر مجتبی خامنه‌ای باشد) و دو ماه تمام با این
خانواده زندگی کرده است.[۵]



https://fa.wikipedia.org/wiki/%D8%A7%D8%A8%D8%AC%D8%AF

صور هشتگانه حروف جُمل که با نام اولین صورت (ابجد) معروف است. ترتیب حروف صامت یا
بی‌صدا در این نسق همان ترتیب عبری – آرامی است و این امر مؤید آن است که عرب،
الفبای خود را از آنان و از طریق نبطیان اقتباس کرده‌است.[۱]

حروف اَبجَد شیوه‌ای برای مرتب‌سازی حروف زبان عربی است که بر پایه الفبای اولیه خط
فنیقی مرتب شده‌اند. گاهی این شیوه در شماره‌گذاری موارد یا صفحات به کار می‌رود.

برای آسانی ازبر کردن ترتیب این حروف، هر چندتا حرف پیاپی به شکل واژه در آمده و
تلفظ می‌شوند. این واژه‌ها عبارت‌اند از: «اَبْجَدْ - هَوََّزْ - حُطّی - کَلَمَنْ
- سَعْفَصْ - قَرَشَتْ - ثَخَِّذْ - ضَظِغْ»[۲] از الفبای ابجد برای متناظر کردن
اعداد و واژه‌ها نیز استفاده می‌شود. به این ترتیب که برای هر حرف واژه‌ای که
بخواهند به عدد تبدیلش کنند، عدد متناظر را از جدول زیر برمی‌دارند و اعداد به
دست‌آمده را جمع می‌زنند. برای نمونه در این روش، واژهٔ «علی» برابر با «۱۱۰»
می‌شود همچنین «یاعلی» برابر با ۱۲۱ می‌باشد.

ج) در موسیقی پس از اسلام، در ثبت اصوات و دساتین از حروف ابجد استفاده شده‌است.
برای نمونه نغمه‌های دستگاه شور با حروف ابجد عبارت بوده‌اند از: «یح یه یب ی ح ه ج
ا» و فاصله‌ها و ابعاد آن‌ها: «ط ط ج‍ ج‍ ط ج‍ ج» که در موسیقی امروز به ترتیب
نت‌های سل، لاکرن، سی بمل، دو، ر، می‌بمل، فا و سل را تشکیل می‌دهند.[۴]



https://fa.wikipedia.org/wiki/%D8%B3%DA%A9%D8%B3_%D8%B6%D8%B1%D8%A8%D8%AF%D8%B1%DB%8C

سکس ضربدری نوعی ارتباط جنسی بین دو یا چند زوج جنسی می‌باشد. این رابطه می‌تواند
بخشی از یک مهمانی خصوصی باشد و یا در خلال تجمع‌های گروهی و یا کلوب‌های مخصوص سکس
ضربدری صورت پذیرد. ترتیب ملاقات هم می‌تواند از طریق مجلات، اینترنت و یا معرفی
دوستان داده شود. پیشینه تاریخی ثبت شده این نوع ارتباط به دوران رم باستان
بازمی‌گردد که در آن مناسکی با نام Orgy و یا ارتباط جنسی گروهی بین زوجین انجام
می‌شده‌است. اما این نوع رابطه از دهه ۱۹۶۰ با بوجود آمدن انقلاب جنسی و پیدایش
روشهای پیشگیری از بارداری وارد مرحله جدید و مطمئن‌تری شد.

در برقراری ارتباط حالات گوناگونی متصور می‌باشد. زوجین ممکن است با یکدیگر سکس
دخولی داشته یا صرفاً به سکس دهانی یا تفخیذ بسنده کنند.[۱]

قراردادی رسمی بین جان دیجان دی، همسرش جین و یک طالع بین scryer به نام ادوارد کلی
و همسرش در مورخ ۲۲ آوریل ۱۵۷۸ منعقد می‌گردد با این مضمون که روابط نکاحی و
زناشویی بین آنان تقسیم شود.[۲]

تنها گروهی که رسماً عمل سکس ضربدری را انجام می‌دادند روشنفکران اروپایی بودند، که
مشهورترین آنها مری شلی نویسنده «فرانکشتاین» و شوهرش (پرسی شلی) بودند. امروزه نیز
روشنفکران حتی در بین ادیان ابراهیمی نشانه‌هایی را از مراسمات و آیین‌هایی مشاهده
می‌کنند که در خلال آن مبادله زوجات صورت می‌گرفته‌است؛ که در این میان می‌توان به
دو فرقه مسلمان ساکن ترکیه به نامهای (کیزیباش) و (یهودیت) اشاره نمود.[۳]

دراواسط قرن نوزدهم و مخصوصاً در آلمان به زوجهایی که عمل تبادل زوجات را انجام
می‌دادند لقب کمونیست داده می‌شد. به مفهوم اینکه همه چیزشان حتی همسرشان را به
اشتراک می‌گذارند.

با اختراع اینترنت امکان یافتن زوج مناسب جهت سکس ضربدری هرچه فراهمتر گردید.
براساس آمار ارائه شده توسط سایت swingingheaven[۴] تخمین زده می‌شود، بیش از
۴۰۰۰۰۰ زوج دربریتانیا از طریق اینترنت در سکسهای ضربدری شرکت نموده‌اند.

براساس کتاب «نگاهی به آیین شهوانی سکس ضربدری» نوشته تری گلد،[۵] سکس ضربدری در
میان گروهی از خلبانان نیروی هوایی آمریکا و همسرانشان در جنگ جهانی دوم متداول
بود. از آنجایی که نرخ تلفات در میان آنان بالا بود خانواده خلبانان با یکدیگر
توافق می‌نمودند در صورتی که هریک از آنان کشته شد و یا مفقودالاثر گردید، همسر او
توسط دیگر همکارش همانند همسر خود به لحاظ ارضای تمایلات جنسی و عاطفی مراقبت
شود.[۶]

در عربستان قبل از اسلام یا زمان جاهلیت نوعی از سکس ضربدری مرسوم بوده که به آن
ازدواج تعویضی یا | نکاح بدل می‌گفتند، یعنی دو مرد با یکدیگر توافق می‌کردند و
زنانشان را با هم عوض می‌کردند.[۷]



https://fa.wikipedia.org/wiki/%D8%A7%D8%B1%D8%B2%D8%B4_%D8%A7%D9%81%D8%B2%D9%88%D8%AF%D9%87

ارزش افزوده (به انگلیسی: Value added) به ارزشی که در فرایند تولید به ارزش
کالاهای واسطه‌ای افزوده می‌شود، گفته می‌شود. این مفهوم به فرایند تولید مربوط است
و نه به کالای خاص.

مالیات بر ارزش افزوده نوعی مالیات عام (بر عموم کالاها و خدمات مگر موارد معاف
تعلق می‌گیرد) است که به صورت چند مرحله‌ای از اضافه ارزش کالاهای تولید شده و یا
خدمات ارائه شده در مراحل مختلف تولید و توزیع اخذ می‌شود. به عبارت دیگر مالیاتی
است که در طول فرایند تولید و خدمات از محل تولید تا فروش کالا به مشتری نهائی،
مرحله به مرحله اخذ می‌شود.[۱]

Wikipedia contributors, "Value added," Wikipedia, The Free Encyclopedia,
http://en.wikipedia.org/wiki/Value_added



https://fa.wikipedia.org/wiki/%D8%AF%D9%88%D9%86%D8%A7%D9%84%D8%AF_%D8%AA%D8%B1%D8%A7%D9%85%D9%BE

دونالد جان ترامپ[۷] (به انگلیسی: Donald John Trump) (/ˈdɒnəld dʒɒn trʌmp/) (زاده
۱۴ ژوئن ۱۹۴۶ میلادی) کارآفرین، سیاستمدار، چهرهٔ تلویزیونی آمریکایی، و چهل و
پنجمین رئیس‌جمهور ایالات متحده آمریکا است.

ترامپ، متولد و بزرگ‌شدهٔ بخش کویینز نیویورک است. وی در سال ۱۹۶۸ با مدرک کارشناسی
اقتصاد از مدرسهٔ وارتون دانشگاه پنسیلوانیا فارغ‌التحصیل شده و حین تحصیل در
دانشگاه در شرکت هلدینگ پدرش، فرد ترامپ کار می‌کرد. ترامپ از سال ۱۹۷۱ کنترل این
کسب‌وکار خانوادگی را با سمت رئیس هیئت‌مدیره در دست گرفت و بعدتر آن را به «سازمان
ترامپ» تغییر نام داد. ترامپ در مدت فعالیتش هتل‌ها، کازینوها، زمین‌های گلف، محلهٔ
ریورساید ساوت منهتن و ساختمان‌های متعدد دیگری ساخته که بسیاری از آنها نام او را
بر خود دارند؛ ازجمله تفریحگاه‌های ترامپ (که هم‌اکنون در مالکیت کارل آیکان است).
او نام ترامپ را به برندی تبدیل کرده و اجازه استفاده از این نام را به محصولات
تجاری دیگر می‌فروشد. ترامپ در سال ۲۰۰۰ برای کسب نامزدی حزب ریفورم در انتخابات
ریاست‌جمهوری رقابت کرد و در انتخابات مقدماتی این حزب در دو ایالت پیروز شد و سپس
کنار کشید. ترامپ که از سوی مجلهٔ فوربز در زمرهٔ ۵۰۰ فرد ثروتمند جهان بوده،
کسب‌وکارهایش و نیز سه ازدواجش دهه‌هاست پوشش گستردهٔ رسانه‌ای را به خود جلب کرده
است. ترامپ از ۲۰۰۴ تا ۲۰۱۵ میزبان ریلتی شوی محبوب کارآموز در ان‌بی‌سی بوده است
که به خاطر آن در پیاده‌روی مشاهیر هالیوود یک ستاره به او داده شده است.

ترامپ در ۱۶ ژوئن ۲۰۱۶ بار دیگر رسماً نامزدی خود را برای انتخابات مقدماتی ریاست
جمهوری ۲۰۱۶، این بار به عنوان یک جمهوریخواه اعلام کرد. کمپین ترامپ پوشش گستردهٔ
رسانه‌ای و توجه بین‌المللی را به خود جلب کرده است. در مه ۲۰۱۶، پس از موفقیت او
در پیروزی در بیشترین ایالت‌ها و کسب بیشترین آرای رقابت مقدماتی حزب جمهوریخواه،
تنها رقبای باقیماندهٔ او کناره گیری کردند و ترامپ در ژوئیه رسماً نامزد حزب
جمهوریخواه شد.

ترامپ در انتخابات سراسری ۸ نوامبر ۲۰۱۶ به طرز غافلگیرکننده‌ای بر هیلاری کلینتون،
نامزد دموکرات پیروز شد. ترامپ با ۷۰ سال سن ثروتمندترین و مسن‌ترین کسی شد که
ریاست جمهوری را شروع می‌کند. او تنها کسی است که بدون هر گونه سابقه تصدی مناصب
سیاسی یا نظامی به ریاست جمهوری آمریکا برگزیده شده و پنجمین کسی است که با کسب
آرای مردمی کمتر از رقیبش به ریاست جمهوری برگزیده شده است.

از جمله مواضع سیاسی ترامپ تجدید مذاکرات تجاری آمریکا با چین مخالفتش با چندتا از
توافق نامه‌های گوناگون تجارت آزاد همچون شراکت ترنس-پسیفیک، اجرای سفت و سخت‌تر
قوانین مهاجرتی آمریکا و ساختن دیواری در امتداد مرز مکزیک-ایالات متحده آمریکا،
اصلاحات در مراقبت از کهنه سربازان، جایگزینی لایحه حفاظت از بیمار و مراقبت مقرون
به صرفه و کاستن از مالیات ها است. در سیاست خارجی، ترامپ از یک شیوهٔ حامی عدم
مداخله، افزایش هزینه‌های نظامی، «غربالگری مفرط» مهاجرین به منظور مقابله با
تروریسم اسلامی، و اقدام نظامی تهاجمی علیه داعش حمایت می‌کند. او خود را
محافظه‌کار می‌شناسد، و ایدئولوژی او از سوی دانشوران و صاحبنظران پوپولیستی،
محافظت‌گرایانه و ملی‌گرایانه توصیف شده است.

ترامپ در ۱۴ ژوئن ۱۹۴۶ در بخش بخش کویینز در نیویورک به دنیا آمد. او فرزند چهارم
از پنج فرزند مری ان و فرد ترامپ است که در سال ۱۹۳۶ ازدواج کردند. خواهر او مرین
ترامپ بری، قاضی فدرال ایالات متحده در وضعیت ارشدیت در دادگاه استیناف حوزه سوم
ایالات متحده آمریکا است.[۸] مادر ترامپ مهاجری اسکاتلندی بود، که در جزیره لوییس
در ساحل غربی اسکاتلند متولد شده بود.[۹]

پدربزرگ و مادر بزرگ پدری ترامپ مهاجرینی آلمانی آمریکایی بودند؛[۱۰] پدر بزرگ او،
فریدریش درومپف، رستوران داری موفق در دوره تب طلای کلوندایک بود که اسم خود را
انگلیسی سازی کرده بود.[۱۱] ترامپ در کتاب ترامپ: هنر معامله خود که در ۱۹۸۷ منتشر
شده، به غلط ادعا کرد فریدریش درومپف از تبار سوئدی بوده،[۱۲][۱۳] حرفی که فرد
ترامپ پیشتر سالها زده بود.[۱۴] ترامپ بعداً پذیرفت که تبار آلمانی دارد و در رژه
آلمانی آمریکایی اشتویبن در ۱۹۹۹ در نیویورک به عنوان گرند مارشال فعالیت کرد.[۱۵]

ترامپ دو سال در دانشگاه فوردهام در برانکس تحصیل کرد و سپس به مدرسه وارتون
دانشگاه پنسیلوانیا، منتقل شد زیرا وارتون دارای یکی از تنها دانشکده‌های مطالعات
املاک در دانشگاه‌های آمریکا بود.[۱۶] او در سال ۱۹۶۸ با مدرک کارشناسی در اقتصاد
فارغ‌التحصیل شد.[۱۷]

ترامپ واجد شرایط شرکت در بخت‌آزمایی فراخوانی به خدمت سربازی حین جنگ ویتنام
بود.[۱۸] در سال ۲۰۱۱ او گفت «من خوش شانس بودم زیرا شمارهٔ سربازی خیلی بالایی
داشتم.»[۱۹] اسناد خدمت گزینشی به دست آمده توسط سایت ده اسموکینگ گان از دفتر ملی
بایگانی و مدارک آمریکا نشان می‌دهند که گرچه ترامپ در سال ۱۹۶۹ نهایتاً شمارهٔ بخت
آزمایی خدمت گزینشی بالایی داشته، پیش از آن او به دلیل چهار معافیت تحصیلی حین
تحصیل در دانشگاه، و پس از آن به دلیل یک معافیت پزشکی که پس از فراغت از تحصیل در
۱۹۶۸ آن را اخذ کرد، پیش از ایجاد بخت آزمایی، به خدمت فراخوانده نشده بود.[۲۰] کمی
پیش از معافیت تحصیلی او در سال ۱۹۶۸، یک هیئت محلی یک آزمون پزشکی ارتش در سال
۱۹۶۶ ترامپ را مناسب خدمت تشخیص داده بود.[۲۱] بنا به گفته یک زندگینامه نویس،
ترامپ معافیت پزشکی خود را به «خار پاشنه» در هر دوی پایش منتسب دانسته است،[۲۲]
ولی حین مبارزات انتخاباتی در آیووا گفت که در یکی از پاهایش خار پاشنه داشته، ولی
یادش نمی‌آید کدامیک بوده.[۲۱]

ترامپ در سال ۱۹۷۷، با مانکن اهل جمهوری چک ایوانا ترامپ، در نیویورک ازدواج کرد.
این دو با هم سه فرزند دارند: دانلد، جونیر، ایوانکا ترامپ و اریک. ایوانا در سال
۱۹۸۸ تابعیت آمریکا را در حالی که ترامپ در کنارش بود، کسب کرد.[۲۳] این زوج در سال
۱۹۹۱ طلاق گرفتند.[۲۴] ترامپ در سال ۱۹۹۳ دو ماه پس از تولد دخترش به نام تیفانی با
هنرپیشه‌ای به نام مارلا میپل، با او ازدواج کرد.[۲۵] آنها در سال ۱۹۹۹ طلاق
گرفتند.[۲۶]

ترامپ در سال ۱۹۹۸، با ملانیا کناوس مانکن مد اهل اسلوونی ملاقات کرد.[۲۷][۲۸] آنها
در سال ۲۰۰۵ در پالم بیچ، فلوریدا، ازدواج کردند.[۲۹][۳۰][۳۱]

ملانیا در سال ۲۰۰۶ تابعیت آمریکا را دریافت کرد.[۲۸] در همان سال او بارون پنجمین
فرزند ترامپ را به دنیا آورد.[۳۲][۳۳] در سال ۲۰۱۱ ملانیا گفت که پسرش به هر دو
زبان انگلیسی و اسلوونیایی مسلط است.[۳۴]

ترامپ به گفته خودش پس از فراغت از تحصیل در دانشگاه ثروتی برابر ۲۰۰٬۰۰۰ دلار
آمریکا داشت.[۴۲] او حرفهٔ خود را در شرکت املاک پدرش،[۴۳] الیزابت ترامپ و
پسر،[۴۴] که بر مسکن اجاری طبقهٔ متوسط در بخش‌های بروکلین، نیویورک، کویینز و
استیتن آیلند نیویورک متمرکز بود شروع کرد. یکی از نخستین پروژه‌های ترامپ در
تحصیلات دورهٔ کارشناسیش، احیای مجموعهٔ آپارتمانی مصادره شدهٔ سوییفتن ویلج در
سینسینتی، اوهایو، اهایو، بود که پدرش در سال ۱۹۶۲ به قیمت ۵٫۷ میلیون دلار خریداری
کرده بود.[۴۵] فرد و دونالد ترامپ درگیر پروژه شدند و با یک سرمایه‌گذاری ۵۰۰ هزار
دلاری، نرخ سکونت این مجتمع ۱۲۰۰ واحدی را از ۳۴٪ به ۱۰۰٪ رساندند. ترامپ بر ۱۴۰۰۰
آپارتمان شرکت در بروکلین، کویینز و استتن آیلند نظارت می‌کرد.[۴۶] در سال ۱۹۷۲،
سازمان ترامپ سوییفتن ویلج با به بهای ۶٫۷ میلیون دلار فروخت.[۴۷][۴۸]

در ۱۹۷۱، ترامپ به منهتن نقل مکان کرد، و در آنجا در پروژه‌های ساختمانی بزرگتری
درگیر شد، و طراحی معمارانهٔ جذاب را به منظور کسب تحسین عموم به کار برد.[۴۹]
ترامپ در آغاز در ۱۹۷۳ وقتی از سوی وزارت دادگستری ایالات متحده آمریکا به نقض
لایحه مسکن منصفانه حین بهره‌برداری از ۳۹ ساختمان متهم شد، توجه عمومی را به خود
جلب کرد. در مقابل، ترامپ وزارت دادگستری را به هدف قرار دادن شرکتش به دلیل بزرگ
بودنش و برای مجبور کردن آن به اجاره دادن به دریافت کنندگان برنامه‌های رفاهی متهم
کرد. ترامپ در ۱۹۷۵ در خصوص اتهامات مصالحه کرد و گفت راضیست که توافق «سازمان
ترامپ را مجبور نکرده که اشخاص دریافت کنندهٔ کمک‌های رفاهی را مادامی که به
اندازهٔ دیگر مستاجرین شایسته باشند، بپذیرد.»[۵۰]

ترامپ اختیار داشت املاک شرکت حمل و نقل پن سنترال را هنگام ورشکستگی آن بخرد و
برای آن برنامه‌ریزی کرده بود. این از جمله انبار راه آهن در کنار رود هادسن و نیز
زمینی پیرامون ترمینال گراند سنترال را شامل می‌شد که ترامپ بابت آن ۶۰ میلیون دلار
پرداخت کرد.[۵۱] بعدتر او با کمک تخفیف مالیاتی ۴۰ساله از دولت نیویورک، هتل
ورشکستهٔ کومودور در کنار گرند سنترال را به گرندهایت تبدیل کرد[۵۲] و سازمان ترامپ
را تأسیس کرد.[۵۳]

ترامپ انبار راه آهن پن سنترال در خیابان سی ام را به عنوان جایی برای طرح مرکز
اجتماعات جیکاب جیویتس نیویورک تبلیغ کرد. ترامپ تخمین زد شرکتش می‌تواند این پروژه
را در ازای ۱۱۰ میلیون دلار[۵۴] بسازد، ولی با این که شهرداری مکان او را انتخاب
کرد، پیشنهاد او را رد کرد و ترامپ در عوض بابت فروش ملک حق دلالی دریافت کرد.
تعمیرات انجام شده بر ولمن رینک در پارک مرکزی نیویورک، ساخته شده در ۱۹۵۵، در ۱۹۸۰
با چشم‌انداز برنامهٔ ساخت ۲ +۱⁄۲ ساله شروع شد، ولی تا ۱۹۸۶ تمام نشد. ترامپ
مدیریت پروژه را بدون این که شهر چیزی بخواهد بپردازد بر عهده گرفت و در آن را در
عرض سه ماه در ازای ۱٫۹۵ میلیون دلار که ۷۵۰٬۰۰۰ دلار کمتر از بودجهٔ ابتدایی بود،
به پایان رساند.[۵۵]

ترامپ در ۱۹۸۸ کازینوی تاج محل را در معامله‌ای با مرو گریفین و ریزورتس اینترنشنال
در اختیار گرفت،[۵۶] که منجر به افزایش بدهی‌ها شد، ,[۵۷] و تا ۱۹۸۹، ترامپ دیگر
قادر به پرداخت وامها نبود. گرچه او وام‌های بیشتری را تضمین کرده و پرداخت سود را
به تعویق انداخته بود، بدهی‌های فزاینده تا ۱۹۹۱ ترامپ را به ورشکستگی کسب و کار
کشاند.[۵۷] بانکها و صاحبان اوراق قرضه صدها میلیون دلار را از دست داده بودند ولی
ساختار بدهی را تغییر دادند. تاج محل در ۵ اکتبر ۱۹۹۱ از ورشکستگی خارج شد و ترامپ
۵۰٪ از مالکیت در کازینو را در ازای نرخ‌های سود کمتر بر بدهی و زمان بیشتر برای
پرداخت آن به صاحبان اولیهٔ اوراق قرضه واگذار کرد.[۵۸] او همچنین خط هواپیمایی از
نظر مالی دارای مشکل ترامپ شاتل و قایق بزرگ ۲۸۲ فوتی اش، ترامپ پرینسس را
فروخت.[۵۹] اواخر دههٔ ۱۹۹۰ شاهد تجدید حیاتی در وضعیت مالی ترامپ بود. وصیت نامهٔ
پدر ترامپ، که در ۱۹۹۹ درگذشت، عمارتی با قیمت تخمینی ۲۵۰–۳۰۰ میلیون دلار را به
طور مساوی بین چهار فرزند بازمانده اش تقسیم کرد.[۱۴]

دونالد ترامپ در ۲۰۰۱ برج ترامپ‌ورلد، یک برج مسکونی ۷۲ طبقه در مجاورت مقر سازمان
ملل متحد را به اتمام رساند.[۶۰] او شروع به کار بر روی Trump Place, یک مجتمع چند
ساختمانی در کنار رود هادسون کرد. ترامپ مالک فضای تجاری در هتل و برج بین‌المللی
ترامپ، یک برچ ۴۴ طبقه با کاربرد چندگانه (هتل و آپارتمان) در میدان کلمبوس است.
ترامپ مالک چندین میلیون فوت مربع از بهترین املاک منهتن است.[۶۱]

برج ترامپ -یک آسمان خراش با کاربری مختلط ۵۸ طبقه در شماره ۷۲۵ خیابان پنجم
(منهتن) در میدتاون منهتن، نیویورک- توسط ترامپ و شرکت اطمینان زندگی منصفانه ساخته
شد و توسط در اسکات معمار شرکت سوئنکی هیدن کانل طراحی شد.[۶۲] امروزه ترامپ تنها
مالک آن است. خانه او، پنت‌هاوس وی همچنین دفاتر نظارت او در این برچ قرار
دارند.[۶۳] همچنین برج‌هایی که در باکو، آذربایجان و استانبول، ترکیه به دست سازمان
ترامپ ساخته شده نیز برج ترامپ نام دارد.

برج ترامپ در زمین سابق مغازه بونویت تلر که از لحاظ معمارانه شایان توجه بود و در
۱۹۸۰ تخریب شد قرار دارد.[۶۴][۶۵] ترامپ به دلیل تخریب نقش برجسته‌های آرت دکو بر
سردر آن، که قولش به موزه کلان‌شهری هنر داده شده بود،[۶۴][۶۵] و استفادهٔ پیمانکار
از ۲۰۰ مهاجر غیرقانونی لهستانی در فرایند تعجیل شدهٔ تخریب، که برای شیفت‌های ۱۲
ساعته (اگر چیزی گرفته باشند) فقط ۴ و ۵ دلار در ساعت حقوق گرفته بودند مجادله
برانگیخت.[۶۶][۶۷] ترامپ در ۱۹۹۰ شهادت داد او به ندرت از محل ساخت بازدید کرده و
از کارگران غیرقانونی که بعضیشان در آنجا زندگی می‌کردند و به عنوان «بریگاد
لهستانی» مشهور بودند بی اطلاع بوده. یک شکایت طولانی مدت کارگری در ۱۹۹۹ فیصله
داده شد و جزئیات آن مهر و موم شد.[۶۶][۶۷]

ترامپ جدا از کارهای سنتی اش در زمینهٔ املاک، هتلداری و صنایع تفریحی نام و برند
ترامپ را در دیگر صنایع و محصولات تثبیت کرده است. ترامپ در بازاریابی نام ترامپ بر
شمار زیادی از محصولات از جمله ترامپ فایننشال (ذر زمینه مرتگج)، فروش و اجاره
ترامپ (فروش مسکن)، رستوران‌های ترامپ، بوفه ترامپ، تهیه غذای ترامپ، بستنی پارلر
ترامپ، گوترامپ،[۶۹] مجموعه امضای ترامپ، عطر دونالد ترامپ (۲۰۰۴) گلف ترامپ، مجله
ترامپ، شکلات ترامپ، خانه ترامپ، تولیدات ترامپ، مؤسسه ترامپ، کارت بازی ترامپ، غول
املاک ترامپ (بازی شبیه‌سازی کسب و کار)، کتاب‌های ترامپ، مدیریت مانکن ترامپ، شاتل
ترامپ، یخ ترامپ، مرتگج ترامپ، ودکای ترامپ و استیک‌های ترامپ. علاوه بر این گزارش
شده ترامپ برای هر ارائهٔ یک ساعته دورهٔ آموزشی ۱٫۵ میلیون دلار دریافت
می‌کند.[۷۰]

فوربز در سال ۲۰۱۱، ارزش ارزش براند ترامپ را ۲۰۰ میلیون دلار تخمین زد. ترامپ این
ارزش گذاری را قبول ندارد و می‌گوید برند او در حدود ۳ میلیارد دلار ارزش دارد.[۷۱]
بسیاری از ساختمان سازان برای بازاریابی خود نام ترامپ را بر اموالشان
می‌گذارند.[۷۲] به این دلیل، ترامپ مالک بسیاری از ساختمان‌هایی که نام وی را بر
خود دارند، نیست.[۷۲]

در سال ۲۰۱۱ ترامپ پس از ناامید شدن از بازار املاک آمریکا به بازار بورس نیویورک
حمله برد و سهامهایی از جمله در بنک آو آمریکا، سیتی‌گروپ، کاترپیلار، اینتل،
جانسون و جانسون، پروکتر اند گمبل[۷۳] و فیسبوک را خرید.[۷۴] او هنگام فروش سهام در
سال ۲۰۱۴، ۲۷ میلیون دلار سود کرد و از ۴۵ سهامی که خرید ۴۰ تایشان سودده
بودند.[۷۵]

ترامپ زمانی مالک نیوجرسی جنرالز بود. او زمانی به عنوان مشاور مالی مایک
تایسون،[۷۶] عمل می‌کرد.

ترامپ مالکیت مسابقه ملکه زیبایی دوشیزه جهان، دوشیزه تین و دوشیزه آمریکا را از
۱۹۹۶ تا ۲۰۱۵ که آنها را به دابلیوام‌جی/آی‌ام‌جی فروخت دارا بود.

متعاقب آن ترامپ شکایتی برای اخذ ۵۰۰ میلیون دلار خسارت علیه یونیویزیون به دلیل
نقض قرارداد و افتراء ثبت کرد. سپس شبکه کابلی مجله پیپل حق انحصاری مسابقه دوشیزه
آمریکا را دریافت کرد. ترامپ در ۱۱ سپتامبر ۲۰۱۵ اعلام کرد سهم ان بی سی در سازمان
دوشیزه جهان را خریده و تبدیل به تنها مالک آن شده است و گفت شکایت‌هایش علیه این
شبکه فیصله داده شده است. او کوتاه مدتی بعد سهم خود در این مسابقات را فروخت.

در زمینهٔ رسانه‌ای، ترامپ دو بار نامزد جایزه امی شده و به عنوان نسخه‌ای
کاریکاتور گونه از خودش در سریال‌ها و فیلم‌ها (مانند، تنها در خانه ۲: گم‌شده در
نیویورک, دایه, شاهزاده باطراوت بل ار، روزهای زندگی ما, وال استریت: پول هرگز
نمی‌خوابد[۷۷]) ظ، و به عنوان یک شخصیت (رذل‌های کوچک) ظاهر شده است. او سوژهٔ کار
کمدین‌ها، هنرمندان کارتونی فلشی، و کاریکاتوریست‌های آنلاین بوده
است.[۷۸][۷۹][۸۰][۸۱][۸۲]

او در مارس ۲۰۱۱، سوژهٔ یک کامدی سنترال روست بوده است. این برنامه ویژه توسط ست
مک‌فارلن اجرا شد، و روست کنندگان شامل لری کینگ، اسنوپ داگ، و انتونی جسلنیک و نیز
شرکت کنندگان عادی آن بودند.[۸۳] در آوریل ۲۰۱۱، ترامپ در شام خبرنگاران کاخ سفید
با اجرای ست مایرز شرکت کرد. رئیس جمهور باراک اوباما از این موقعیت برای ارائه
جوک‌های از پیش آماده شده در تمسخر ترامپ استفاده کرد.[۸۴]

برنامه کارآموز از سال ۲۰۰۴ به میزبانی ترامپ روی آنتن شبکه ان بی سی رفت. در این
برنامه برای احراز یک شغل مدیریتی سطح بالا در یکی از سازمان‌های متعلق به ترامپ
بین چند نفر مسابقه برگزار می‌شود. هر هفته در جریان اتفاقات مختلف، ضعیف‌ترین عضو
گروه از برنامه اخراج می‌شود و در نهایت آخرین فرد باقی‌مانده شغل را به دست
می‌آورد.

ترامپ از هواداران شناخته شدهٔ دبلیودبلیوئی و از دوستان مالک دبلیودبلیوئی وینس
مک‌من است. او دو رخداد رسلمانیا را در ترامپ پلازا میزبانی کرده و از شرکت کنندگان
فعال در چندین شوی آن بوده است.[۸۵] هتل تاج محل ترامپ در اتلنتیک سیتی میزبان
مسابقات جهانی بدنسازی ۱۹۹۱ بوده است. ترامپ توسط جسی ونتورا در رسلمانیا ۲۰ مورد
مصاحبه قرار گرفت.[۸۶]

در سال ۲۰۱۳، ترامپ به خاطر مشارکت در ترویج دبلیو دبلیو ئی در بال ستاره‌های تالار
شهرت آن در مدیسن اسکوئر گاردن گنجانده شده است.[۸۷]

ترامپ در گذر زمان گرایش‌ها و مواضع سیاسی خود را به انحای گوناگون، بعضاً متناقض
توصیف کرده است.[۸۸][۸۹][۹۰][۹۱] پلیتیکو مواضع او را «به‌گزینانه، حاضرجوابانه، و
غالباً ضدونقیض» توصیف کرده است.[۹۱] او در گذر زمان وضعیت وابستگی حزبی خود را
جمهوری‌خواه، حزب استقلال، دمکرات، و «خودداری از اظهار» توصیف کرده است.[۹۱][۹۲]
او همچنین برای کسب نامزدی حزب رفرم تلاش کرده است.[۹۲] به طور مشخص، او مواضع خود
را خصوص مالیات گیری از ثروتمندان، حقوق سقط جنین و مراقبت سلامتی تغییر داده
است.[۹۱]

گزارشی در سال ۲۰۱۱ نشان می‌داد که ترامپ در طول دو دهه از انتخابات در آمریکا به
کمپین‌های کاندیداهای هر دو حزب دمکرات و جمهوریخواه کمک مالی کرده است.[۹۳] ترامپ
در فوریهٔ ۲۰۱۲ از میت رامنی برای ریاست جمهوری آمریکا حمایت کرد.[۹۴] ترامپ از
جمله حامیان اولیهٔ رونالد ریگان برای ریاست جمهوری آمریکا بود.[۹۵]

ترامپ در سال‌های ۱۹۸۸، ۲۰۰۴، و ۲۰۱۲ برای ریاست جمهوری و در سال‌های ۲۰۰۶ و ۲۰۱۴
برای فرمانداری نیویورک ابراز علاقه کرد که در انتخابات رقابت کند ولی وارد هیچ‌یک
از آن رقابت‌ها نشد.[۹۶][۹۷] گرچه نظرسنجی از سوی نیویورک تایمز/سی بی اس نشان داد
که ۷۰٪ آمریکاییان نظر نامطلوبی نسبت به ترامپ دارند، او برای کسب نامزدی حزب رفرم
در انتخابات ریاست جمهوری سال ۲۰۰۰ رقابت کرد و انتخابات مقدماتی کالیفرنیا را
برنده شد.[۹۸][۹۹][۱۰۰][۱۰۱][۱۰۲] او تأیید کرد که چهرهٔ عمومیش از آن زمان عوض
شده: «اتفاقی که افتاد این بود که من برنامهٔ کارآموز را اجرا کردم و موفقیت بزرگی
از اب درآمد. کی فکرش را می‌کرد که چنین اتفاقی رخ بدهد؟» او در ۲۰۰۵ به لری کینگ
گفت «هیچ چیزی مثل داشتن یک برنامه جذاب تلویزیونی نیست.»[۱۰۳] در سال ۲۰۱۲ که
ترامپ در حال فکر در خصوص تلاش برای کسب نامزدی حزب جمهوریخواه در انتخابات ریاست
جمهوری بود یک نظرسنجی وال استریت ژورنال/ان بی سی نیوز دریافت که او در مارس ۲۰۱۱،
از همهٔ رقبای احتمالیش در انتخابات ریاست‌جمهوری ۲۰۱۲ ایالات متحده آمریکا جلو
است، و یک در صد از میت رامنی جلوتر است.[۱۰۴] نظرسنجی ای در فوریه ۲۰۱۱ نشان داد
او فقط چند درصد از اوباما عقب‌تر است، و خیلی از رأی‌دهندگان هنوز تصمیم خود را در
خصوص گزینه نهاییشان نگرفته بودند.[۱۰۵] یک نظرسنجی در آوریل ۲۰۱۱، زمانی که او
هنوز در حال سنجش شرکت در انتخابات بود، او را با ۹ درصد پیشتازی نشان
داد.[۱۰۶][۱۰۷] برخی رسانه‌ها اقدامات او را برای تبلیغ برای برنامهٔ کارآموز
دانستند.[۱۰۸][۱۰۹][۱۱۰] در مه ۲۰۱۱، ترامپ اعلام کرد برای ریاست جمهوری رقابت
نخواهد کرد.[۱۰۸] پابلیک پالسی پولینگ این رشته وقایع را یکی از سریع‌ترین فراز و
فرودها در تاریخ سیاست انتخاباتی دانست.[۱۱۱]

در دسامبر ۲۰۱۱ ترامپ به عنوان یکی از شش مرد در فهرست تحسین شده‌ترین زنان و مردان
زنده در نظرسنجی گالوپ/یو اس ای تو دی اعلام شد.[۱۱۲]

ترامپ در آوریل ۲۰۱۱، گواهی تابعیت رئیس جمهور باراک اوباما را زیر سؤال برد،[۱۱۳]
و تهمت زد که «مادربزرگ او در کنیا گفت که او در کنیا متولد شده، و او آنجا بوده و
تولد را شاهد بوده است.»[۱۱۴] (ادعای ترامپ ناشی از یک متن گفتگوی تلفنی بین
مادربزرگ اوباما بود که بعداً بی‌اعتبار دانسته شد و یک کشیش پنسیلوانیایی مخالف
برگزیده شدن اوباما آن را ساخته بود.[۱۱۵]) ترامپ همچنین این که نمرات اوباما برای
ورود به مدرسه حقوق هاروارد به حد کافی بالا بوده را زیر سؤال برد.[۱۱۶] ترامپ ادعا
کرد تیمی از محققین خصوصی را به هاوایی، زادگاه ثبت شدهٔ اوباما، فرستاده[۱۱۵] و به
برنامه امروز گفت «آنها نمی‌توانند چیزی را که پیدا می‌کنند باور کنند».[۱۱۷] ترامپ
در ۲۵ آوریل ۲۰۱۱، از اوباما خواست با انتشار فرم کامل گواهی تولدش به مسئلهٔ
شهروندی خاتمه دهد.[۱۱۸][۱۱۹] دو روز بعدتر اوباما در چارچوب تلاش‌های کاخ سفید
برای پایان دادن به این قضیه بیانیه‌ای حاوی فرم کامل گواهی تولد اوباما را منتشر
کرد.[۱۲۰] ترامپ متعاقباً در کنفرانس مطبوعاتی در خصوص نقشش در انتشار گواهی اوباما
ابراز افتخار کرد و گفت امیدوار است که «درست باشد» و «ما باید ببینیم واقعی هست یا
نه»[۱۲۱] وقتی از ترامپ در ژوئیه ۲۰۱۵ در این خصوص که آیا اوباما در آمریکا متولد
شده یا نه او گفت: «من واقعاً نمی‌دانم. من نمی‌دانم چرا مدارکش را منتشر
نمی‌کند.»[۱۲۲][۱۲۳]

در دسامبر ۲۰۰۸، دسامبر از اولین حامیان برنامهٔ نجات صنعت خودروسازی آمریکا با
حمایت دولت در سال ۲۰۰۹ شد که طبق یک نظرسنجی پیو در سال ۲۰۱۲ مورد حمایت ۵۶ درصد
آمریکاییان (۶۳٪ حمایت در میشیگان) بود. .[۱۲۴][۱۲۵] بیانات ترامپ در خصوص بروز
اوتیسم به دلیل واکسیناسیون با انتقاد گستردهٔ جامعهٔ علمی در رسانه‌های گوناگون
مواجه شد.[۱۲۶][۱۲۷] از او به دلیل اظهارات نفی کنندهٔ تغییرات اقلیمی انتقاد شده
است چرا که با نظر جامعهٔ علمی ناسازگار است.[۱۲۸]

در ژانویه ۲۰۱۳، ترامپ (که چهره نسبتاً محبوبی در اسرائیل است)[۱۲۹][۱۳۰] با انتشار
ویدئویی از بنیامین نتانیاهو در انتخابات حمایت کرد و گفت یک نخست وزیر قوی، یک
اسرائیل قوی است.[۱۳۱][۱۳۲] ترامپ در سال ۲۰۱۵ جایزه آزادی را به خاطر کوشش‌های
مثبتش در خصوص روابط اسرائیل-آمریکا دریافت کرد.[۱۳۳] ترامپ گفت «من دوستان زیادی
در اسرائیل دارم»."[۱۳۴]

در ۱۶ ژوئن ۲۰۱۵، ترامپ کاندیداتوری خود برای کسب نامزدی حزب جمهوریخواه در
انتخابات ریاست جمهوری ۲۰۱۶ را از مقر خود در برج ترامپ در نیویورک اعلام کرد.
ترامپ توجهات را در کمپینی که شدیداً بر شعار «آمریکا را دوباره عالی کن!» تکیه
داشته، معطوف به مسایل داخلی ای نظیر مهاجرت غیرقانونی به ایالات متحده آمریکا،
انتقال به خارج مشاغل آمریکایی‌ها، بدهی ملی ایالات متحده آمریکا، و تروریسم اسلامی
کرد.[۱۳۵]

ترامپ به عنوان یک محافظه‌کاری خودخوانده رقابت می‌کند، که به طور مشخص آن را به
امور مالی و مذهبی مرتبط می‌کند. برخی تحلیلگران سیاسی ترامپ را از نظر مسائل
اجتماعی نظیر حقوق دگرباشان،[۱۳۶] و سقط جنین، میانه رو طبقه‌بندی
می‌کنند.[۱۳۷][۱۳۸] او بر اساس پلتفرمی مبارزه می‌کند که تأکید بسیاری بر
میهن‌پرستی آمریکایی دارد، و نسبت به تصحیح سیاسی مخالفت شایان توجهی دارد.[۱۴۶] او
علیه طبقهٔ حاکم حزب جمهوریخواه، که به طور گسترده با نامزدی او مخالف است و در
خصوص شانس او برای بردن انتخابات سراسری شک دارد و می‌ترسد او به چهرهٔ حزب
جمهوریخواه صدمهٔ زیادی بزند رقابت می‌کند.[۱۴۷] به هر ترتیب، نامزدی ترامپ تا حدی
زیادی موفق بوده، بخشی از آن به دلیل پوشش گستردهٔ رسانه‌ای، قابلیت او برای تأمین
شخصی بودجهٔ کمپینش و حساب نکردن روی سوپرپک‌ها، و اعلام حمایت چهره‌های مختلف، و
این نظر که او و هوادارانش «چیزها را همان‌طور می‌گویند که هستند.»[۱۵۹]

ترامپ در خصوص مذهب بیانی قوی به کار گرفته، و شدیداً از گروه‌های مسیحی در آمریکا
حمایت کرده، مدعی شده نحوهٔ برخورد نامطلوب مالیاتی را که اجازه نمی‌دهد آنها در
صحنهٔ سیاسی خود را ابراز کنند ملغی خواهد کرد و قول داده استفادهٔ گسترده‌تر از
عبارت «کریسمس مبارک» به جای «تعطیلات مبارک» در فروشگاه‌های زنجیره‌ای را احیا
کند. دیگر مسایلی که او برجسته‌شان می‌کنند عبارتند از مراقبت از کهنه سربازان، قوی
تر کردن ارتش، بمباران شدید گروه داعش، تحت نظر قرار دادن مساجد خاصی در آمریکا،
دستیابی به توافق‌های تجاری که برای کارگران آمریکایی مطلوب تر باشند.[۱۶۶][۱۶۷]
ترامپ مکرراً بیانات جسورانه و مجادله برانگیزی با دیدگاه منفی در خصوص مهاجران در
خصوص مسایلی ابراز کرده که مورد علاقهٔ رأی‌دهندگان طبقه کارگر محروم
است.[۱۶۸][۱۶۹]

این دوره از انتخابات مقدماتی ریاست جمهوری حزب جمهوریخواه که از ۱۷ نامزد تشکیل
می‌شد، بزرگترین انتخابات مقدماتی در تاریخ آمریکا بوده است.[۱۷۰][۱۷۱][۱۷۲]

ترامپ کمپین خود را با شعار رسمی «ما کشورمان را دوباره عالی خواهیم کرد» و با
تعهدی به این شروع کرد که «از لحاظ اشتغال بهترین رئیس جمهوری باشد که خدا تا بحال
آفریده.»[۱۷۳] ارزیابیی منتشر شده توسط اکونومیست/یوگاو منتشر شده در ۹ ژوئیه، ۲۰۱۵
نخستین نظرسنجی اصلی کشوری شد که نشان داد ترامپ پیشتاز جمهوریخواه در انتخابات
ریاست جمهوری است.[۱۷۴] شعار رسمی کمپین ترامپ «آمریکا را دوباره عالی کن!»
است.[۹۵]

تا اوایل سال ۲۰۱۶، رقابت بیشتر بر دونالد ترامپ و مجلس سنای ایالات متحده آمریکا
تد کروز متمرکز بود.[۱۷۵]

در ۱۹ ژانویه ۲۰۱۶، سارا پیلین فرماندار سابق آلاسکا حمایت خود را از ترامپ در
انتخابات اعلام کرد. ترامپ به دلیل مجریگری میگن کلی در مناظره ریاست جمهوری ۲۸
ژانویه فاکس نیوز، و نیز بیانیه به اعتقاد او توهین آمیز این شبکه، در این مناظره
چهار روز پیش از انتخابات مقدماتی اول در ایالت آیووا شرکت نکرد. در انتخابات
مقدماتی اولین ایالت، آیووا، ترامپ با کسب ۲۴ درصد از آرا پس از تد کروز با ۲۸ درصد
دوم شد. در انتخابات مقدماتی نیو همپشر، وی با کسب ۳۴ درصد آرا در جایگاه اول قرار
گرفت. سپس با پیروزی در کارولینای جنوبی و نوادا به پیشتازی خود در بین نامزدهای
حزب جمهوریخواه ادامه داد.

در سه شنبه بزرگ، ترامپ بیشتر دلگت‌ها را برنده شد و در سرتاسر دورهٔ انتخابات
مقدماتی پیشتاز بود. حمایت از ترامپ در میان رأی‌دهندگان انتخابات مقدماتی
جمهوریخواه در سطح کشور تا مارس ۲۰۱۶، به ۵۰٪ رسید و او آمادهٔ برنده شدن نامزدی
حزب جمهوریخواه شد.[۱۷۶] پس از یک پیروزی قاطع در ایندیانا، در ۳ مه ۲۰۱۶ که
کاندیداهای باقیمانده، تد کروز و جان کیسیک، را واداشت کمپین خود را معلق کنند،
رینس پریبیس رئیس RNC ترامپ را عملاً نامزد احتمالی حزب جمهوریخواه در انتخابات
سراسری دانست.[۱۷۷][۱۷۸]

ترامپ پس از این که عملاً نامزد احتمالی حزب جمهوریخواه شد، تمرکز خود را به
انتخابات سراسری معطوف کرد، و به رأی‌دهندگان باقیماندهٔ انتخابات مقدماتی «رایشان
را برای انتخابات سراسری نگه دارند.» ترامپ به مبارزهٔ انتخاباتی در سطح کشور ادامه
داد و شروع به هدف گرفتن هیلاری کلینتون پیشتاز حزب دمکرات که بنا بر انتظار نامزد
حزب دمکرات خواهد شد کرد.[۱۸۷]

کلینتون در بیشتر سال ۲۰۱۶ برتری خود بر ترامپ را در نظرسنجی‌ها تثبیت کرده بود. در
اوایل ژوئیه، ترامپ پس از اتمام تحقیقات اف‌بی‌آی در خصوص مجادله ایمیل‌های هیلاری
کلینتون در نظرسنجی‌های اصلی با کلینتون برابر شد.[۱۸۸] جیمز کومی اداره کنندهٔ
اف‌بی‌آی نتیجه گرفت که کلینتون در سروکار داشتن با محتوای طبقه‌بندی شدهٔ دولتی
«شدیداً بی دقت» و در خصوص جوانب مجادله در چندین مورد ناصادق بوده است.[۱۸۹]

ترامپ در ۱۵ ژوئیه ۲۰۱۶، مایک پنس فرماندار ایندیانا را به عنوان جفت خود برای
رقابت بر سر معاونت ریاست جمهوری برگزید.[۱۹۰] ترامپ و پنس رسماً در ۱۹ ژوئیه ۲۰۱۶
از سوی حزب جمهوریخواه در مجمع ملی این حزب نامزد شدند.[۱۹۱]

دو روز بعد ترامپ در یک سخنرانی ۷۶ دقیقه‌ای نامزدی حزب را رسماً پذیرفت.[۱۹۲] این
سخنرانی از نظر تاریخی طولانی را ۳۵ میلیون نفر تماشا کردند و بازخوردهای متفاوتی
دریافت کرد.[۱۹۳][۱۹۴][۱۹۵]

ترامپ در اواخر ژوئیه بر اثر مراسم مجمع جمهوریخواه ۳ تا ۴ درصد از اختلاف خود با
کلینتون را در نظرسنجی‌ها کم کرد.[۱۹۶][۱۹۷] در پی ترقی ۷ درصدی کلینتون در
نظرسنجی‌ها در پی مجمع ملی دمکرات، کلینتون در آغاز اوت اختلاف خود را با ترامپ
بسیار افزایش داد.[۱۹۸][۱۹۹]

تا آخر سپتامبر پیشتازی کلینتون کم شد و تقریباً با ترامپ در جایگاه برابری قرار
گرفت. نیویورک تایمز علت این کاهش را تعدادی از رسوایی‌ها پیرامون کلینتون نظیر
اتهامات فساد وارد شده به بنیاد کلینتون و بدحالی کلینتون بر اثر سینه‌پهلو، که به
دغدغه‌هایی دامن زد دانست.[۲۰۰] کلینتون در ۲۶ سپتامبر ۲۰۱۶ در اولین مناظره در
مناظره‌های انتخابات ریاست جمهوری ایالات متحده آمریکا ۲۰۱۶ در دانشگاه هوفسترا در
برابر ترامپ قرار گرفت. این مناظره با حدود ۸۴ میلیون بیننده بیشترین تماشاگر را در
تاریخ مناظره‌های ریاست جمهوری در تاریخ آمریکا به خود اختصاص داد.[۲۰۱] اکثر
نظرسنجی‌ها دریافتند که کلینتون از ترامپ عملکرد بهتری در مناظره داشته که باعث شد
کلینتون دوباره در نظرسنجی‌ها جلو بیفتد.[۲۰۲][۲۰۳]

دو روز پیش از مناظره دوم انتخابات سراسری ویدئویی مربوط به سال ۲۰۰۵ درز شد که در
آن ترامپ در گفتگو با بیلی بوش، مجری وقت برنامه هالیوود اکسس، با زبانی که
رسانه‌ها آن را «رکیک» خواندند دربارهٔ زنان صحبت می‌کند و از تلاش‌هایش برای اغوا
کردن زنی متأهل می‌گوید. این نوار ضبط شده باعث شد ترامپ برای نخستین بار در طول
این کمپین به طور علنی عذرخواهی کند. جمعی از سیاستمداران ارشد، سناتورها،
نمایندگان مجلس و فرمانداران جمهوریخواه در پی آن حمایت خود از ترامپ در انتخابات
را پس گرفته و از او خواستند از رقابت کنار بکشد.[۲۰۴][۲۰۵] از جمله این
سیاستمداران جان مک کین و کاندالیزا رایس از چهره‌های مطرح حزب جمهوری‌خواه بودند.

در پی درز اظهارات سال ۲۰۰۵ ترامپ چند زن داستان‌های جدیدی از سو رفتار جنسی را طرح
کردند که منابعی چون نیویورک تایمز و پیپل به پوشش آنها پرداختند. ترامپ و کمپین او
با انکار همهٔ این اتهامات شروع به طرح شکایتی علیه نیویورک تایمز به اتهام تهمت
کرده‌اند.[۲۰۶][۲۰۷]

ترامپ در ۸ نوامبر ۲۰۱۶ با کسب ۳۰۶ رأی الکتورال در برابر ۲۳۲ رأی کلینتون پیروز
شد. او رأی مردمی کمتری از کلینتون به دست آورد و پنجمین کسی شد که بدون بردن آرای
مردمی رئیس جمهور می‌شود.[۲۰۸][۲۰۹] تفاوت آرا در سطح کشور نزدیک ۳ میلیون رأی
بود.[۲۱۰]

پیروزی ترامپ یک پیروزی سیاسی بسیار خلاف انتظار دانسته شد، چرا که تقریباً همهٔ
نظرسنجی‌های کشوری نشان می‌دادند کلینتون به میزان کمی جلوتر از ترامپ است، و
نظرسنجی‌های ایالتی نشان می‌دادند او به میزان کمی در آرای الکتورال جلو است.[۲۱۱]
خطاها در برخی از نظرسنجی‌های ایالتی را بعدتر به تخمین بیش از حد حمایت از کلینتون
در میان رأی دهندگان بسیار تحصیلکرده و غیرسفیدپوست، و تخمین کمتر از حد حمایت از
ترامپ در میان رأی دهندگان سفیدپوست طبقه کارگری از سوی نظرسنجی کنندگان نسبت
دادند.[۲۱۲] پیروزی ترامپ نخستین باری از بازه سالهای ۲۰۰۳–۲۰۰۷ شد که جمهوریخواهان
کاخ سفید و هر دو مجلس کنگره را در کنترل خود دارند.[۲۱۳]

ترامپ در نخستین ساعات روز ۹ نوامبر ۲۰۱۶ تماسی از کلینتون دریافت کرد که در آن او
کسب ریاست جمهوری به وسیلهٔ ترامپ را پذیرفت. ترامپ چند ساعت بعد در هتل هیلتون
نیویورک سخنرانی پیروزی خود را در برابر صدها تن از هوادارانش ایراد کرد.[۲۱۴][۲۱۵]

پیروزی ترامپ اعتراضاتی را در سراسر آمریکا برانگیخت. گروه‌هایی در مکان‌های عمومی
جمع شدند تا به برخی از سیاست‌ها و سخنان وی در جریان کارزار انتخابات اعتراض
کنند.[۲۱۶]

رئیس جمهور منتخب دونالد ترامپ نخستین جلسهٔ خود با رئیس جمهور اوباما را در ۱۰
نوامبر به منظور بحث در خصوص برنامه‌های یک انتقال قدرت صلح آمیز برگزار کرد.[۲۱۷]

تیم انتقال ترامپ تا ۱۱ نوامبر ۲۰۱۶ از سوی کریس کریستی هدایت می‌شد تا این که
معاون منتخب رئیس جمهور، مایک پنس، اختیار را در دست گرفت.[۲۱۸] از آن زمان، ترامپ
راینس پریبس رئیس کمیته ملی جمهوریخواه را به عنوان رئیس سناد کارکنان کاخ
سفید،[۲۱۹][۲۲۰] بیزنس‌من و مدیر رسانه‌ای استیو بنن را به عنوان مشاور رئیس
جمهور،[۲۲۱] سناتور جف سشنز را به عنوان دادستان کل ایالات متحده آمریکا،[۲۲۲]
سپهبد مایکل تی. فلین را به عنوان مشاور امنیت ملی،[۲۲۳] فعال اصلاحات آموزشی بتسی
دیواس را به عنوان وزیر آموزش ایالات متحده آمریکا،[۲۲۴] فرماندار نیکی هیلی را به
عنوان سفیر ایالات متحده آمریکا در سازمان ملل متحد،[۲۲۵] ایلین چاو وزیر سابق کار
را به عنوان وزیر ترابری ایالات متحده آمریکا،[۲۲۶] نماینده مجلس تام پرایس را به
عنوان وزیر بهداشت و خدمات انسانی ایالات متحده آمریکا،[۲۲۷]استیون منوچین را به
عنوان وزیر خزانه‌داری ایالات متحده آمریکا،[۲۲۸] سرمایه‌گذار میلیاردر ویلبر راس
را به عنوان وزیر بازرگانی ایالات متحده آمریکا،[۲۲۹] و ژنرال سپاه تفنگداران
دریایی جیمز متیس را به عنوان وزیر دفاع ایالات متحده آمریکا انتخاب کرده است.[۲۳۰]

ترامپ در ۲۲ نوامبر برنامهٔ خود را برای ۱۰۰ روز اول پس از به دست‌گیری قدرت اعلام
کرد که شامل خروج ازشراکت ترنس-پسیفیک و تقاضا از وزارت دفاع برای توسعهٔ برنامه‌ای
به منظور حفاظت از آمریکا در برابر حمله‌های سایبری بود.[۲۳۱][۲۳۲]

تحلیف دونالد ترامپ به عنوان چهل و پنجمین رئیس جمهور آمریکا در ۲۰ ژانویه ۲۰۱۷
برگزار شد. در اولین ساعت ریاست جمهوری، او فرمان‌های اجرایی متعددی از جمله فرمانی
در خصوص به حداقل رسانی «بار اقتصادی» لایحه حفاظت از بیمار و مراقبت مقرون به
صرفه، یا اوباماکر را امضا کرد.[۲۳۴][۲۳۵]

در شنبهٔ پس از تحلیف ترامپ تظاهرات‌های گسترده‌ای در اعتراض به او در آمریکا و
سراسر جهان از جمله راهپیمایی زنان در واشینگتن برگزار شدند.

در ۲۷ ژانویه، رئیس جمهور ترامپ فرمانی اجرایی امضا کرد که پذیرش مهاجران را به مدت
۱۲۰ روز به حال تعلیق درآورد و با اشاره به دغدغه‌های امنیتی در خصوص تروریسم، ورود
شهروندان عراق، ایران، لیبی، سومالی، سودان، سوریه، و یمن را به مدت ۹۰ روز ممنوع
کرد. یک روز بعد، هزاران معترض در فرودگاه‌ها و ۹۰ مکان دیگر در سراسر آمریکا تجمع
کردند تا به امضای فرمان و بازداشت اتباع خارجی اعتراض کنند.[۲۳۶] مدتی بعد دولت
بخشی از فرمان را لغو کرد و در عمل وارد شوندگان دارای کارت سبز را از شمول فرمان
خارج کرد.[۲۳۷][۲۳۸] چندین قاضی فدرال احکامی صادر کردند که بخش‌هایی از فرمان را
لغو کرد و از دیپورت واردشوندگانی که تحت تأثیر فرمان قرار گرفته بودند به وسیلهٔ
حکومت فدرال جلوگیری کردند.[۲۳۸]

در ۳۱ ژانویه، ترامپ نیل گرساچ قاضی دیوان استیناف را برای عضویت در دیوان عالی
ایالات متحده آمریکا در پی مرگ قاضی انتونین اسکالیا نامزد کرد.[۲۳۹]

ترامپ خود را حامی حیات توصیف می‌کند[۲۴۰] و سقط جنین اواخر بارداری را جز در موارد
تجاوز، زنای با محارم و سلامتی ممنوع می‌خواهد[۲۴۰] او موافق کاستن از کمک دولت
فدرال به فرزندپروری تنظیم‌شده است.[۲۴۱]

ترامپ حامی متمم دوم قانون اساسی ایالات متحده آمریکا است، به طور کلی مخالف کنترل
اسلحه است،[۲۴۰][۲۴۲] و دارای مجوز حمل پنهان اسلحه در نیویورک است.[۲۴۳] او حامی
اصلاح نظام کنترل سو پیشینه فدرال است تا سیاهه‌های مجرمانه و سلامت ذهنی در این
نظام لحاظ شود.[۲۴۲]

در خصوص مراقبت سلامتی، ترامپ موافق جایگزینی لایحه حفاظت از بیمار و مراقبت مقرون
به صرفه (یا اوباماکر) با یک طرح مبتنی بر بازار آزاد و رقابت به منظور کاستن از
هزینه هاست، گرچه در گذشته گفته از نظام تک پرداخت کننده حمایت می‌کند.[۲۴۴] او
خواهان ارتقای خدمات ارائه شده به کهنه سربازان است.[۲۴۵]

ترامپ با قانونی کردن ماری جوانا برای مقاصد تفریحی مخالف است ولی از قانونی کردن
ماری‌جوانای طبی حمایت می‌کند،[۲۴۶] در عین حال از حقوق ایالات حمایت می‌کند.[۲۴۶]

ترامپ گفته از ازدواج سنتی حمایت می‌کند. در خصوص تصمیم ابرگفل در برابر هاجز دیوان
عالی در خصوص قانونی سازی سرتاسری ازدواج همجنس، او گفت: «من ترجیح می‌دادم،
می‌دانید، ایالت تصمیم بگیرند؛ ولی آنها تصمیم گرفتند… پس، در نقطهٔ معینی شما باید
در خصوص آن واقع بین باشید.»[۲۴۰][۲۴۷]

در خصوص مهاجرت، ترامپ بر امنیت مرزهای آمریکا تأکید کرده است. او طی نخستین میتینگ
انتخاباتی در دری، نیوهمپشایر مدعی شد در صورت پیروزی در انتخابات، مهاجرین
غیرقانونی در روز اول ریاست جمهوری من بیرون می‌شوند و سریع بیرون می‌شوند.[۲۴۸]
ترامپ با شهروندی از طریق تولد مخالف است، و معتقد است که نباید توسط متمم چهاردهم
قانون اساسی ایالات متحده آمریکا محافظت شود.[۲۴۹][۲۵۰]

گرچه بسیاری از سیاست‌های پیشنهادی ترامپ تا حدی زیادی با اقبال رأی‌دهندگان طبقهٔ
کارگر مواجه شده، کارشناسان سیاسی برخی از آنها را بسیار مجادله برانگیز و غیرواقع
بینانه می‌دانند، از آن جمله دیپورت در حدود ۱۱ میلیون مهاجر غیرقانونی در آمریکا،
ایجاد یک دیوار بزرگ در مرز آمریکا-مکزیک، و گسترش استفاده از روش‌های بازجویی
پرخاشگرانه است.[۲۵۸] شخصیت ترامپ نیز مورد حمله قرار گرفته، و رقبای سیاسی او را
«تفرقه انداز»، «غیرجدی» و یک «قلدر» دانسته و حملات شخصی مکرر او به روزنامه
نگاران، سیاسیون و نامزدهای رقیب را محکوم کرده‌اند.[۲۷۰]

ترامپ در پاسخ به تیراندازی ۲۰۱۵ سن برناردینو خواهان منع کامل «ورود مسلمانان به
آمریکا تا زمانی شده که مقامات کشورمان بتوانند بفهمند چه چیزی دارد رخ
می‌دهد.»[۲۷۱] این بیانیه مطبوعاتی او انتقادات گسترده‌ای هم در داخل و هم در خارج
از آمریکا به خود جلب کرد از جمله نخست‌وزیر بریتانیا دیوید کامرون،[۲۷۲] نخست وزیر
فرانسه مانوئل والس[۲۷۳] و وزیر امور خارجه کانادا استفان دیون.[۲۷۴] پنتاگون در
بیانیه‌ای هر چیزی را که روایت داعش در خصوص عناد آمریکا با دین اسلام را تکرار کند
مطمئناً مغایر با ارزشها و امنیت ملی آمریکا دانست.[۲۷۵] ترامپ در گفتگویی با صبح
بخیر آمریکا، قیاسی بین طرح خود و اقدامات فرانکلین دلانو روزولت در جریان جنگ
جهانی دوم برقرار کرد.[۲۷۶][۲۷۷][۲۷۸][۲۷۹][۲۸۰][۲۸۱]

ترامپ گرمایش جهانی را «یک حقهٔ کامل» خوانده است.[۲۸۲] او همچنین گفته که «مفهوم
گرمایش جهانی از سوی چین و برای غیررقابتی کردن تولید در آمریکا ایجاد شده است»
گرچه او بعدتر توضیح داد این یک جوک بوده است.[۲۸۳] او گفته که آژانس حفاظت محیط
زیست ایالات متحده آمریکا مانعی بر سر رشد و اشتغال است. ترامپ موافق افزایش شکست
هیدرولیکی است و از انرژی جایگزین باد انتقاد کرده، گفته «آسیاب‌های بادی هر کشوری
را که به آن می‌رسند دارند نابود می‌کنند» و انرژی «غیرقابل اطمینان و افتضاح»
تولید می‌کنند.[۲۸۴]

ترامپ معتقد است حداقل دستمزد نباید زیاد شود زیرا رقابتی بودن اقتصادی آمریکا را
آسیب می‌زند.[۲۸۵]

ترامپ از انتخاب مدرسه و کنترل محلی بر مدارس ابتدایی و متوسطه حمایت کرده
است.[۲۸۶] او با طرح استاندارهای آموزشی کامن کور برای مدارس مخالف است و کامن کور
را فاجعه‌ای خوانده که باید متوقف شود.[۲۸۷]

ترامپ حامی عدم مداخله[۲۸۸][۲۸۹] و ملی‌گرا توصیف شده است.[۲۹۰] او از افزایش هزینه
دفاعی آمریکا حمایت می‌کند،[۲۹۰] ولی خواهان کاستن از هزینه کرد آمریکا در ناتو و
منطقه اقیانوس آرام است.[۲۹۱] او می‌گوید نگاه آمریکا باید به درون باشد، از «ملت
سازی» دست بردارد، و منابع خود را در راستای نیازهای داخلی جهت دهی کند.[۲۸۹] او
این را زیر سؤال برده که به عنوان رئیس جمهور تضمین‌های امنیتی را به اعضای ناتو
تسری دهد،[۲۹۲] و اشاره کرده که شاید ناتو را ترک کند مگر این که در این ائتلاف‌ها
تغییری ایجاد شود.[۲۹۳] ترامپ خواهان آن شده که ژاپن هزینه‌های سربازان آمریکایی
مستقر در آنجا را بپردازد و این که در صورت لزوم سلاح هسته‌ای بسازد تا از خود در
برابر کره شمالی محافظت کند.[۲۹۴][۲۹۵]

در خصوص مقابله با داعش، خواهان فرستادن ۲۰٬۰۰۰ تا ۳۰٬۰۰۰ سرباز آمریکایی به منطقه
شده،[۸۸][۲۹۶][۲۹۷] موضعی که او از آن عقب‌نشینی کرده است.[۲۹۸] او سپس استدلال
کرده که متحدین منطقه‌ای آمریکا، نظیر عربستان سعودی باید به این نبرد سرباز
بفرستند.[۲۹۹] او همچنین معتقد است که میدان‌های نفتی در کنترل داعش باید بمباران
شود.[۲۹۹] او از استفاده از روش‌های بازجویی پرخاشگرانه مثل القای حس غرق‌شدن «و یک
عالمه بدتر از آن»، در خصوص تروریست‌ها حمایت کرده است.[۳۰۰][۳۰۱] ترامپ در خصوص
منازعه فلسطین-اسراییل، بر اهمیت بیطرف بودن آمریکا در مذاکرات احتمالی تأکید کرده
و در عین حال گفته «هوادار بزرگ اسرائیل» است.[۳۰۲] او از شهرک یهودی‌نشین در کرانه
غربی حمایت می‌کند.[۳۰۳]

ترامپ به رسمیت شناختن کریمه به عنوان بخشی از خاک روسیه و رفع تحریم‌ها علیه روسیه
را در نظر خواهد گرفت.[۳۰۴][۳۰۵] او افزوده که روسیه می‌تواند به آمریکا در جنگ با
ستیزه جویان داعش کمک کند.[۳۰۶]



https://fa.wikipedia.org/wiki/%D8%A8%DB%8C%DA%A9%DB%8C%D9%86%DB%8C

مایوی دوتکه یا بیکینی (به فرانسوی: Bikini) نوعی جامه زنانه می‌باشد که دارای دو
قسمت مشخص مجزا می‌باشد که یک قسمت پستان، وقسمت دیگر بخش میانی بدن (زیر شکم) فرد
را می‌پوشاند. سایر قسمتهای بدن نیز غیر پوشیده باقی می‌ماند. زنان معمولاً آن را
درهوای گرم یا درهنگام شنا می‌پوشند.

بیکینی یکی از پرطرفدارترین لباس‌های زنانه در جهان می‌باشد. درآمد سالیانه بکینی
حدود ۸۱۱ میلیون دلار می‌باشد.[۱] بکینی در مسابقات ورزشی زنان از جمله والیبال
ساحلی استفاده می‌شود.[۲] بیکینی در رابطه جنسی بسیارمحرک است وهمین هم باعث
پرطرفداری این پوشش محرک است. بیکینی دراصل از یک سوتین کوتاه وشورت هفتی ساخته
شده.

تا کنون انواع بیکینی با هفت نو مدل سوتین و شش نوع شورت روانه بازار شده است. در
سال‌های اخیر استفاده از بیکینی با شورت تانگا هرچند رواج یافت اما نتوانست همه‌گیر
شود. در این اواخر «میکروکینی» در آمریکا و برزیل از محبوبیت زیادی برخوردار شده
است. در این مدل از میزان پارچه باز هم کاسته شده است.

پوشش لباس شنا دو تکه که در فعالیت‌های ورزشی به کار می‌رفته‌است در آثار هنری به
جای مانده از ۱۴۰۰ سال از میلاد مسیح نقش بسته‌است.[۴] همچنین کارهای هنری مربوط به
(۲۸۶–۳۰۵ بعد از میلاد مسیح) زنانی با پوششی مشابه بیکینی را نشان می‌دهد.[۵] ولی
بیکینی مدرن در سال ۱۹۴۶ توسط یک مهندس به همراه یک طراح مد فرانسوی به بازار عرضه
شد.[۶] طراح فرانسوی برای نمایش این لباس نتوانست هیچ مانکنی برای پوشیدن این لباس
بیابد ودر نهایت از یک رقاص در رقص برهنه استفاده کرد.[۷] در سالهای اخیر بیکینی
برزیلی از رونق زیادی در سطح جهان برخوردار شده است، نوع برزیلی بیکینی برهنه تر از
نوع عادی است و همانند یک شورت بنددار تنها بخشی از باسن را می‌پوشاند.[۸]

در نقاشی‌ها و موزائیک‌کاری‌های باقی‌مانده از سده چهارم میلادی در «ویلا رومانا
دل‌کازاله» واقع در جزیره سیسیل ایتالیا، زنانی در کنار آب با لباسی شبیه به بیکینی
دیده می‌شوند. هنوز مشخص نیست که این لباس برای ورزش، به‌عنوان لباس زیر و یا برای
شنا بوده است.

پس از سده چهارم میلادی در هیچ‌یک از آثار به‌جا مانده در اروپا نشانی از بیکینی
دیده نمی‌شود تا این‌که در سال ۱۹۰۰ میلادی والنتین لهر، اهل فرایبورگ در آلمان
لباس شنای دو تکه را طراحی و تولید کرد. این لباس شنا اما فقط از سوی شماری معدود
که طرفدار «فرهنگ برهنگی» بودند و آن‌هم در مکان‌های محدود استفاده می‌شد.

با رشد صنایع نساجی از سال ۱۹۲۰ لباس شنای بانوان از جنس «جرسی»، «تریکو» و ابریشم
تولید شد. در این دوره زنانی که به هنگام شنا از «لباس مناسب» استفاده نمی‌کردند،
توسط نیروی پلیس در همان ساحل بازداشت می‌شدند. از سال ۱۹۳۲ نیز پوشیدن لباس دو تکه
شنا از سوی حکومت نازی‌ها در آلمان ممنوع اعلام شد.

در سال ۱۹۴۶ لویی رآر (Louis Réard) فرانسوی که مکانیک اتومبیل بود و بعدها طراح مد
شد، بیکینی را که از چهار پارچه سه‌گوش تشکیل شده بود، طراحی کرد و در ۱۸ ژوئیه سال
۱۹۴۶ رسماً به ثبت رساند. با این حال هیچ مانکنی به دلیل «غیراخلاقی بودن» حاضر به
نمایش این لباس شنا نشد و او مجبور شد از یک رقاص بنام «میکلینا برناردینی» برای
ارائه بیکینی استفاده کند.

آزمایش‌های هسته‌ای آمریکا در جزیره بیکینی و انتشار اخبار آن لویی رآر را برآن
داشت تا نام طرح لباس شنای خود را بیکینی بگذارد. او در شعار تبلیغاتی‌اش "le
bikini, la première bombe an-atomique" با بازی با واژگان، بیکینی را "نخستین بمب
آناتومیک" خواند.

در سال‌های نخست در بسیاری از کشورهای اروپایی، بیکینی یک «رسوایی شرم‌آور» خوانده
می‌شد و استفاده از آن در سواحل ایتالیا، اسپانیا و پرتغال رسماً ممنوع بود. جالب
اینکه استفاده از بیکنی در سواحل اقیانوس اطلس فرانسه ممنوع ولی در چند بخش دیگر
این کشور مجاز بود. بریژیت باردو ستاره سینمای فرانسه، که تا آن زمان آن‌چنان
شناخته شده نبود نیز در سال ۱۹۵۳ در فستیوال فیلم کن با بیکینی ظاهر شد.

در آمریکا هم استفاده از بیکنی در سواحل ممنوع بود. در فیلم‌های هالیوود بر اساس
قوانین نانوشته اخلاقی حاکم بر سینمای آن زمان که به قوانین "Hays" معروف بودند،
زنان با بیکینی نمایش داده نمی‌شدند. با وجود همه ممنوعیت‌ها، ظاهر شدن مرلین مونرو
ستاره سینمای آن‌زمان با لباسی بیکینی درسال ۱۹۵۳ جنجال‌آفرین شد. تحولات فرهنگی
دهه ۶۰ میلادی و انقلاب جوانان باعث شد تا بالاخره استفاده از بیکینی راه خود را به
سواحل باز کند. هم‌زمان "اورزولا آندرس" هنرپیشه آلمانی بود که در فیلم جیمز باند
به همراه شان کانری برای نخستین بار بیکینی را بر پرده سینما برد و جهانی کرد. این
بیکینی در سال ۲۰۰۱ در یک حراجی به مبلغ ۶۰ هزار دلار به فروش رفت که این مبلغ هنوز
هم رکورد فروش لباس شنا را دراختیار دارد.



https://fa.wikipedia.org/wiki/%D8%A7%D9%86%D8%AF%D8%B1%D9%88%DB%8C%D8%AF_%D9%86%D9%88%D9%82%D8%A7

اندروید ۷٫۰ نوقا (به انگلیسی: Android Nougat) نسخه‌ای دیگر از سیستم عامل اندروید
است. این نسخه قبلاً با اسم رمز اندروید N شناخته می‌شد. اولین بار به عنوان پیش
نمایش توسعه دهنده در ۹ مارس ۲۰۱۶ عرضه شد. همچنین این بروزرسانی برای دارندگان
دستگاه‌های نکسوس که در "برنامه اندروید بتا (آزمایشی)" بودند نیز منتشر شد که به
آن‌ها اجازه می‌داد دستگاهشان را مستقیماً از طریق بروزرسانی بدون سیم (OTA)بروز
کنند. بر اساس برنامه‌ریزی گوگل نسخه نهایی در ماه اوت سال ۲۰۱۶ منتشر شد.[۴]

پس از معرفی، شرکت گوگل اعلام کرد برای انتخاب نام این نسخه از کاربران خود
نظرخواهی انجام داده و براساس تعداد آرا در کشورهای مختلف تصمیم‌گیری خواهد شد. در
نهایت، نام نوقا برای نسخهٔ جدید اندروید انتخاب گردید.[۶] نوقا نام نوعی شیرینی
مشتق شده از شیر و سفیده تخم مرغ است که در خاورمیانه و جنوب اروپا محبوب است.[۷]



https://fa.wikipedia.org/wiki/%D8%B2%D8%AF%D8%A8%D8%A7%D8%B2%DB%8C

زدبازی نام یکی از گروههای رپ فارسی و موسیقی راک است که در لندن و پاریس استقرار
دارند.

همچنین سیاوش سیجل (Sijal) و علیرضا جی جی(JJ) قبلاً دو عضو افتخاری گروه بودند و
در بعضی از آهنگها با زد بازی مشارکت داشته‌اند و اخیراً به جمع این گروه
پیوسته‌اند. در واقع این دو نفر در فرانسه خود مشغول به ضبط آهنگ اند.[۱] همچنین
نسیم به عنوان هم خوان با این گروه همکاری می‌کند.این گروه به عنوان پیشگام در سبک
گنگستا رپ در ایران شناخته شده است.[۲][۳]

در سال ۲۰۱۱ خبر انتشار اولین آلبوم این گروه به نام زاخارنامه داده شد و این آلبوم
خرداد سال ۱۳۹۱ منتشر شد. اولین سینگل این آلبوم به نام "تهران مال منه" ۱۸ فروردین
۱۳۹۱ پخش شد. آلبوم زاخارنامه اولین آلبوم استودیویی گروه زدبازی، می‌باشد. این
آلبوم در تاریخ ۱۶ خرداد ۱۳۹۱ منتشر شد. مهراد هیدن، سهراب ام جی، سیاوش سیجل،
علیرضا جی جی، و نسیم در این آلبوم حضور دارند. همچنین هیچکس، بهزاد لیتو، و آرش
دارا در این آلبوم به عنوان خواننده مهمان حضور دارند.

مهراد هیدن و تارا آهنگی را به اسم پس چی شد را تقدیم به نوید شاهسوندی (دوست صمیمی
گروه زدبازی) که بر اثر سانحه در پیست اسکی درگذشت تقدیم کرد.[۴]

تابستون کوتاهه تک آهنگی است که در دهه ۸۰ توسط گروه زدبازی اجرا شد و استقبال
بسیار گسترده و شایانی از طرف مردم دریافت کرد، خوانندگان این آهنگ: مهرداد هیدن،
نسیم، علیرضا جی جی، سیجل و در آخر سامان ویلسون هستند. این آهنگ به طوری بین
جوانان ایرانی رواج پیداکرد که تقریباً همه گروه زدبازی را از این آهنگ شناختند.[۱]

گروه زدبازی در مصاحبه‌ای با رادیو جوان اظهار داشته‌اند که این کار یکی از بهترین
کارهای گروه بوده است و از مقبولیت عمومی نیز برخوردار است و حتی در نظرسنجی بهترین
آهنگ زدبازی در رادیو جوان هم رتبه یک را دریافت کرده است.[۶][۷]

این گروه مدعی است که در آهنگ ها به شخص خاصی فحش نمی دهد و یا به تعبیری فحش به
هوا است .سهراب ام جی در مصاحبه با رادیو جوان گفته‌ است که مخالف فحاشی ناموسی و
فحش به صورت مستقیم به شخص خاصی است. مهراد هیدن نیز مدعی شد این کلمات همان چیزی
است که ما و جوانان ایرانی در محاوره به کار می بریم. در ادامه نیز گفت بهتر است به
جای خود کلمه فحش به منظور پشت آن پی ببریم که ما منظور خاصی به شخصی نداریم.[۶]

این گروه تا به حال بیش از ۳۰ آهنگ به صورت تکی ساخته‌اند و به یکی از بهترین و
معروف‌ترین گروه شناخته شده در ایران تبدیل شدند[نیازمند منبع] آن‌ها برای مدت حدود
۵ ماه کناره گیری کردند واقدام به اعلام خبر منحل شدن گروه زد بازی نمودند ولی بعد
از این مدت آهنگ ``مثل من`` خود را پخش کردند.[۸]

از اعضای گروه زدبازی تا به حال تک آهنگ‌های متعددی منتشر شده است که بعضی از آن‌ها
مانند تنگ بازی و منصفانه از جی جی، آهنگ فوق العاده که سیجل از گروه زدبازی در آن
حضور داشت از آلبومِ ما و اون یکیو میخواد اثر سهراب ام جِی، لی لی حوضک از مهراد
هیدن (به همراهی ام جِی) پخش شده است.[۹][۱۰][۱۱]

پس از بازگشت سامان ویلسون در گروه اختلافات زیادی در جریان بود که سرانجام باعث دو
تکه شدن گروه شد و در تاریخ ۹ مهر۱۳۹۳در فیسبوک گروه اعلام شد که گروه به دو قسمت
مختلف تقسیم شده است:

بعد از خبر جدایی گروه، خبری از آلبوم پیر شدیم ولی بزرگ نه1 به گوش رسید که زدبازی
آن را منتشر کرد. در این آلبوم علیرضاJJ ، سهرابMj ، سیجل و نسیم به همراه چند
هنرمند دیگر حضور دارند.[نیازمند منبع]



https://fa.wikipedia.org/wiki/%D8%AC%D9%86%DA%AF%E2%80%8C%D9%87%D8%A7%DB%8C_%D8%B5%D9%84%DB%8C%D8%A8%DB%8C

جنگ‌های صلیبی به سلسله‌ای از جنگ‌های مذهبی گفته می‌شود که به دعوت پاپ توسط شاهان
و نجبای اروپایی داوطلب برای بازپس‌گیری سرزمین‌های مقدس از دست مسلمانان برافروخته
شد. صلیبیان از جای‌جای اروپای غربی در جنگ‌هایی مجزا بین سال‌های ۱۰۹۵ تا ۱۲۹۱
(۱۹۶ سال) شرکت داشتند. جنگ‌های مشابهی نیز در شبه‌جزیره ایبری و شرق اروپا تا قرن
۱۵ میلادی (۱۰۹۵ تا ۱۵۰۰ حدود ۴۰۰ سال) برپا بود. مبارزان صلیبی یا به اختصار
صلیبیان، مسیحیان کاتولیکی بودند که علیه مسلمانان و مسیحیان ارتدوکس در قلمرو روم
شرقی و در ابعاد کوچکتر با اسلاوها و بالتهای پگان، مغولها، و خوارج مسیحی
می‌جنگیدند[۱]؛ گرچه در بازه‌هایی مسیحیان ارتدوکس با آنها متحد شده، علیه مسلمانان
می‌جنگیدند. صلیبیان، توسط پاپ مورد تکریم قرار گرفته و آمرزیده می‌شدند.[۱][۲]

صلیبیان در ابتدا با هدف بازپس‌گیری اورشلیم و سرزمین‌های مقدس از دست مسلمانان
شروع به جنگ کردند و مبارزات آنها در حقیقت پاسخی بود به درخواست رهبران امپراتوری
روم شرقی برای جلوگیری از پیشروی ترکان سلجوقی در آناتولی. همچنین، عبارت جنگ‌های
صلیبی برای توصیف مبارزاتی همزمان و پس از آن در قرن ۱۶ به کار می‌رود[۳] که در
خارج از شام[۴] به دلایل مختلف مذهبی، اقتصادی و سیاسی معمولاً علیه پگانها و خوارج
مسیحی و افراد تکفیر شده[۵] انجام‌شد. رقابت‌ها بین مراکز قدرت مسیحی و مسلمان
گهگاه منجر به اتحاد بین جناحهای مذهبی در برابر مخالفان خود شد، مانند اتحاد
مسیحیان با سلجوقیان روم در جنگ صلیبی یکم.

صلیبیان در ابتدا موفقیت‌های موقتی داشتند، اما سرانجام از سرزمین‌های مقدس بیرون
رانده شدند. با این حال جنگ‌های صلیبی تأثیرات سیاسی، اقتصادی و اجتماعی مهمی بر
اروپا گذاشت. به خاطر درگیری‌های درونی بین شاهان و مراکز قدرت مسیحی برخی از
جنگ‌های صلیبی از هدف اولیه‌شان منحرف شدند، مانند جنگ صلیبی چهارم که به غارت
قسطنطنیه مسیحی و تقسیم امپراتوری بیزانس بین جمهوری ونیز و صلیبیان انجامید. جنگ
صلیبی ششم نخستین جنگی بود که بدون دعا و اجازه رسمی پاپ آغاز شد[۶]. جنگ‌های هفتم،
هشتم و نهم به پیروزی مملوک‌ها و حفصیان انجامید و جنگ نهم پایان‌بخش جنگ‌های صلیبی
در خاورمیانه بود.[۷]

براساس عقیده مسیحیان، سرزمین‌های مقدس از این نظر که مکان تولد، زندگی، به
صلیب‌کشیده شدن، و عروج عیسی مسیح به سوی خدا است اهمیت فراوانی برای آنان دارد. پس
از رسمی‌شدن مسیحیت در امپراتوری روم توسط کنستانتین یکم در سال ۳۱۳ و تقسیم
امیراتوری و تشکیل امپراتوری روم شرقی، سرزمین‌های مقدس به طور غالب مسیحی
شدند.[۸][۹] کلیساهای متعددی در جاهای مهم این سرزمین ساخته‌شد و یادواره‌هایی برای
وقایع زندگی عیسی مسیح برگزار می‌کردند. در باور مسلمانان بیت‌المقدس از این جهت که
مکان معراج پیامبر اسلام است از اهمیت ویژه‌ای برخوردار بوده و سومین مکان متبرک،
پس از مکه و مدینه، به شمار می‌رود. حضور مسلمانان در سرزمین‌های مقدس از قرن هفتم
با فتح شام در زمان ابوبکر و عمر آغاز شد. موفقیت‌های مسلمانان، بویژه حملات ترکان
سلجوقی، فشارها را بر امپراتوری روم شرقی و کلیسای ارتدکس شرقی که ادعای حاکمیت بر
این سرزمین را داشت افزایش می‌داد. بیت‌المقدس برای یهودیان به خاطر آنکه دیوار
ندبه را در خود جای داده از اهمیت تاریخی و مذهبی خاصی برخوردار است. دیوار ندبه در
باور یهودیان آخرین بازمانده معبد دوم است و یهودیان بیت‌المقدس را سرزمین اجدادی
خود می‌دانند و آن را از زمان خرابی در سال ۷۰ بعد از میلاد[۱۰] و اشغال در ۱۳۶ بعد
از میلاد زیارت می‌کنند.

تخریب کلیسای مقبره مقدس توسط خلیفه فاطمی حاکم بأمرالله در سال ۱۰۰۹ عامل دیگری
بود که در تغییر نگاه غرب به شرق تأثیر داشت. جانشین او در سال ۱۰۳۹ مبالغ هنگفتی
از امپراتوری روم شرقی دریافت کرد تا به آنها اجازه ساخت دوباره کلیسا را بدهد.[۱۱]
پس از بازسازی کلیسا زائران مسیحی دوباره اجازه ورود به سرزمین‌های مقدس را یافتند.
سرانجام مسلمانان دریافتند که ثروت بیت‌المقدس به خاطر درآمد حاصل از زیارت است و
درنتیجه از آزار زائران مسیحی دست کشیدند. با این‌حال خشونت سلجوقیان یکی از دلایل
حمایت از شکل‌گیری جنگ‌های صلیبی در جهان مسیحیت شد.[۱۲]

سرچشمه‌های اصلی جنگ‌های صلیبی در اوضاع اروپای غربی و ضعف امپراتوری روم شرقی در
برخورد با موج جدید حملات ترکان مسلمان سلجوقی نهفته است. در سال ۱۰۶۳ پاپ الکساندر
دوم مبارزان مسیحی را که در اندلس علیه مسلمانان کشته می‌شدند مورد آمرزش خود قرار
داد. در نتیجه در میان مردم برای درخواست‌های جنگ توسط امپراتوری روم شرقی که از
جانب سلجوقیان تهدید می‌شدند آمادگی ذهنی وجود داشت. درسال ۱۰۷۴ امپراتور میخائیل
هفتم از پاپ گرگوری هفتم و در سال ۱۰۹۵ امپراتور آلکسیوس یکم از پاپ اوربان دوم
درخواست کمک در قبال حملات مسلمانان کردند.

همچنین جنگ‌های صلیبی مجرای فوران پارسایی شدیدی بود که در اواخر قرن ۱۱ در میان
عامه مردم گسترش یافته‌بود. یک سرباز صلیبی پس از سوگند رسمی، یک صلیب از پاپ یا
نماینده رسمی او دریافت می‌کرد و سرباز رسمی کلیسا محسوب می‌شد. این نکته تا حدی به
خاطر کشمکش بین کلیسا و حکمرانان بود که از سال ۱۰۷۵ آغاز شده‌بود و در حین جنگ
صلیبی اول نیز جریان داشت. هر دو گروه تلاش می‌کردند تا نظر مردم را به سمت خود سوق
دهند و در نتیجه یک سری جنگ‌های خانمان‌سوز ایجاد شد. نتیجه این کشمکش آگاهی قشر
مذهبی مسیحی و مشارکت بیشتر در امور مذهبی بود که با تبلیغات مذهبی شدت می‌یافت و
پشتیبان جنگ برای بازپس‌گیری سرزمین‌های مقدس از مسلمانان بود. مسیحیان خداترسی که
گناهانی مرتکب شده‌بودند شرکت در جنگ‌های صلیبی و آمرزیده شدن گناهان را راهی برای
فرار از جاودانه شدن در جهنم می‌دیدند. اینکه چه اعمالی سبب بخشیده‌شدن گناهان
می‌شود و آیا کشته‌شدن لازم است از بحث‌های داغ در زمان جنگ‌های صلیبی بود. براساس
سخنرانی‌های پاپ اوربان دوم آمرزش فقط نصیب کسانی می‌شد که در جنگ برای بازپس‌گیری
بیت‌المقدس کشته می‌شدند و اگر لشکر صلیبی موفق بازمی‌گشت دیگر آمرزشی اعطا نمی‌شد.

در سال ۱۰۹۵ زمانی که مسیحیان اروپایی به آغاز جنگ‌های صلیبی تشویق می‌شدند،
شاهزادگان اروپایی به مدت یک قرن با موفقیت‌های روزافزون در حال جنگ با مسلمانان در
شبه جزیره ایبری و بیرون راندن آنان بودند. برتری پادشاهی لئون بر موروها در نبرد
تولدو در سال ۱۰۸۵ اتفاق مهمی بود که در این دوران افتاد؛ هرچند سقوط آندلس در
سال‌های آینده به وقوع پیوست. جدایی و تفرقه بین امیران مسلمان دلیل اصلی این
شکست‌ها بود.[۱۳]

بااینکه تسخیر اندلس بزرگترین واکنش اروپاییان به فتوحات مسلمانان بود اما
واکنش‌های دیگری نیز وجود داشت. در سال ۱۰۵۷ ماجراجوی نرمن رابرت گیسکارد کالابریا
را که زمانی جزء قلمرو روم شرقی بود فتح کرد و در مقابل مسلمانان سیسیل از آن دفاع
می‌کرد. دولت‌های دریایی پیزا، جنوا، و کاتالونیا با پایگاه‌های مسلمانان در
مایورکا در جنگ بودند و سواحل ایتالیا و کاتالونیا را از دست مسلمانان آزاد
می‌کردند. با توجه به این موفقیت‌ها مسیحیان به یاد سرزمین‌های قدیمی‌شان
می‌افتادند. مسلمانان سرزمین‌های مسیحی‌نشین سوریه، لبنان، فلسطین، و مصر را فتح
کرده‌بودند و در میان مسیحیان انگیزه بسیاری برای استجابت دعوت امپراتور روم شرقی
آلکسیوس یکم برای بازپس‌گیری این سرزمین‌ها ایجاد شده‌بود.

در طول مدت پاپی، پاپ گرگوری هفتم به شدت درگیر قبولاندن این نکته بود که از نظر
دینی می‌توان در راه خدا خون مردم را ریخت. برای پاپ مهم بود که زائران مسیحی به
سرزمین‌های مقدس مورد اذیت و آزار قرار می‌گرفتند. قدیس آگوستین، الگوی فکری پاپ
گرگوری، در کتاب «شهر خدا» استفاده از زور را برای خدمت به خدا تشریح کرده بود و
گرگوری که خود را رهبر اروپا می‌دید دیدگاه مسیحی «جنگ مشروع» را در راستای افزایش
قدرت خود می‌یافت. دولت‌های شمال اروپا وابسته به رم می‌شدند و شوالیه‌های دردسرساز
آنان مشغول جنگ می‌شدند، کاری که برای آن مناسب بودند. تلاش‌های قبلی کلیسا برای
ایجاد چنین خشونتی با استفاده از مفهوم «صلح خدا» آنطور که انتظار می‌رفت نتیجه
نداده بود. در جنوب رم، نرمن‌ها با انرژی بسیار با عرب‌ها در سیسیل و با امپراتوری
روم شرقی می‌جنگیدند. تسلط لاتین‌ها (در مقابل روم شرقی یونانی زبان) بر شام
می‌توانست ادعای برتری پاپ بر اسقف اعظم قسطنطنیه را پشتیبانی کند، ادعایی که منجر
به جدایی شرق و غرب در سال ۱۰۵۴ شده بود. پاپ برای رسیدن به این هدف خود به نیروهای
نظامی فرانک احتیاج داشت.

در سال ۱۰۷۱ آلپ ارسلان سلطان سلجوقی در نبرد ملازگرد به طرز فاجعه باری سپاه روم
شرقی را به فرماندهی امپراتور رومانوس چهارم شکست داد که در نتیجهُ آن روم شرقی
بسیار ضعیف شد و قلمرو آن در آسیا به نواحی غربی آناتولی اطراف قسطنطنیه کاهش یافت.
بعدها در زمان ملکشاه مسلمانان توانستند دمشق، بیت‌المقدس و برخی نواحی دیگر در شام
را تصرف کنند. یکی از نشانه‌های آشفتگی روم شرقی پس از این جنگ‌ها درخواست کمک
آلکسیوس یکم از دشمنش پاپ بود؛ ولی گرگوری درگیر کشمکش‌ها بین پاپ و پادشاهان
اروپایی بود و نمی‌توانست از امپراتور آلمان درخواست جنگ کند. درنتیجه جنگ صلیبی‌ای
به وقوع نپیوست.

در نظر پاپ اوربان دوم -جانشین پاپ گرگوری- یک جنگ صلیبی نه تنها می‌توانست
پادشاهان مسیحی را با هم متحد و مقام پاپی او را تقویت کند؛ بلکه احتمالاً مناطق
شرقی را هم تحت تسلط او درآورد. آلمانی‌ها و نرمن‌های ناراضی را نباید عامل اصلی
شروع جنگ‌های صلیبی دانست؛ بلکه عامل اصلی را باید در افکار پاپ اوربان دوم جستجو
کرد.

دلیل مستقیم شروع جنگ صلیبی یکم درخواست کمک امپراتور روم شرقی آلکسیوس یکم از پاپ
اوربان دوم برای مقابله با پیشروی‌های مسلمانان در خاک امپراتوری روم شرقی بود. در
سال ۱۰۷۱ روم شرقی در نبرد ملازگرد از مسلمانان شکست خورد که منجر به از دست دادن
تمام آناتولی به‌جز نواحی ساحلی شد. اگرچه تلاش‌ها برای حل مناقشات بین کلیسای
کاتولیک و کلیسای ارتدکس شرقی پس از جدایی شرق و غرب شکست خورده بود اما آلکسیوس
همچنان به کمک از جانب پاپ امیدوار بود.

پاپ اوربان دوم جنگ‌های صلیبی را در سال ۱۰۹۵ در شورای کلرمونت تعریف و آغاز کرد.
او اصلاح‌طلبی بود که دربارهٔ بدکاران مانع موفقیت معنوی کلیسا و روحانیون مسیحی،
نگران بود و نیاز احیای مذهب در میان مردم را احساس می‌کرد. در نتیجه او با درخواست
فوری آلکسیوس تحریک شد. تصمیم پاپ برای آغاز جنگ‌های صلیبی بر ضد مسلمانان به طرز
ناگهانی در آخرین روز شورا اعلام‌شد. او از تمام شاهان اروپایی خواست تا جنگ برای
بازپس گیری سرزمین‌های مقدس را آغاز کنند. او تقدس بیت‌المقدس و سرزمین‌های مقدس را
در کنار غارت‌ها و هتک حرمت‌های ترکان کافر قرارداد و با توصیف آزار و اذیت زائران
خشم عمومی را برانگیخت. او همچنین خطر نظامی به مسیحیان روم شرقی را خاطرنشان کرد.
او مسیحیان را موظف به شرکت در این امر مقدس کرد و قول داد همه آنهایی که به جنگ
روند گناهانشان آمرزیده خواهدشد و آنهایی که در جنگ کشته‌می‌شوند مستقیماً به بهشت
داخل می‌شوند.[۱۴] پاپ با تشویق به جنگ احساسات جنگجویانه غیرمذهبی فئودال‌ها را
نیز برانگیخت. او از بارونها خواست که به جای جنگ غیر مقدس در غرب اروپا در جنگ
مقدس شرکت جویند. او به بارون‌ها وعده ثروت، مالکیت زمین، قدرت، و شخصیت اجتماعی
داد، و برای پرداخت همه این جوائز غلبه بر ترکان و عرب‌ها و گرفتن خراج از آنها را
فرض کرده‌بود. او گفت که ترکان و اعراب به سادگی توسط نیروهای مسیحی شکست می‌خورند.
وقتی او نطقش را تمام کرد، شنوندگان فریاد زدند «خدا این را می‌خواهد». این جمله
بعدها شعار جنگی صلیبیون شد. پاپ اسقف لی‌پویی را مسئول ترغیب کشیشان به پیوستن به
جنگ کرد.[۱۵] خبر اینکه جنگ علیه کفر با زیارت اماکن مقدسه توأم خواهد بود و پاداش
فراوانی برای زائران در زمین و آسمان خواهد بود به سرعت پخش شد. بلافاصله هزاران تن
متعهد شدند که عازم جنگ صلیبی یکم شوند. سخنرانی پاپ اوربان دوم یکی از موثرترین
سخنرانی‌های تاریخ نام‌گرفته‌است؛ سخنرانی‌ای که جنگ‌های مقدسی را برانگیخت و ذهن و
قوای اروپاییان را برای دویست سال مشغول کرد.[۱۶]

نخستین جنگ‌های صلیبی توسط مسیحیان پرشوری که احساس پارسایی می‌کردند انجام شد. این
هیجان و خشم در کشتار یهودیان در کشاکش سفر اوباش در اروپا و برخورد خشن با مسیحیان
ارتدوکس «تفرقه طلب» شرقی دیده‌می‌شود.

در قرن سیزدهم مسیحیان هیچگاه شور و خشم سابق را از خود نشان نمی‌دادند. پس از آنکه
عکا برای آخرین بار در سال ۱۲۹۱ به دست مسلمانان افتاد و پس از نابودی کامل کاتارها
در اوکیتانیا به دست صلیبیون، اعتقاد به جنگ‌های صلیبی توسط توجیه‌های پاپ برای
جنگ‌های داخلی در اروپا بی‌ارزش شد.

شوالیه‌های هوسپیتالر آخرین جنگجویانی بودند که صاحب سرزمینی برای خود بودند. پس از
سقوط عکا آنها به جزیره رودس رفتند و در قرن ۱۶ به جزیرهٔ مالت رانده‌شدند تا
سرانجام توسط ناپلئون بناپارت از حکمرانی برکنار شدند.

نامگذاری سنتی تعداد جنگ‌های صلیبی را نه عدد بین قرون ۱۱ تا ۱۳ می‌دانند. هرچند
این نامگذاری بسیاری از لشکرکشی‌های مهم را دربر نمی‌گیرد، مخصوصاً آنهایی که در
قرون ۱۴ تا ۱۶ رخ دادند. در حقیقت جنگ‌های صلیبی تا آخر قرن ۱۷ ادامه داشتند، مانند
جنگ لپانتو در ۱۵۷۱، جنگ سنت‌گتهارد ‏(en)‏ در ۱۶۶۴ و جنگ صلیبی در کندیا (کرت
امروزی) در ۱۶۶۹. شوالیه‌های هوسپیتالر تا زمان شکستشان از ناپلئون بناپارت به سال
۱۷۹۸ در دریای مدیترانه و مالت مشغول جنگ بودند. در همین دوره، جنگ‌های صلیبی کوچک
بسیاری در شبه‌جزیره ایبری و مرکز اروپا علیه مسلمانان، خوارج مسیحی و پگان‌ها در
جریان بود.

در مارس ۱۰۹۵ در شورای پیاچنزا، سفیران آلکسیوس یکم امپراتور روم برای حفاظت
امپراتوری از حملات ترکان سلجوقی درخواست کمک کردند. بعدها در همان سال در شورای
کلرمونت، پاپ اوربان دوم همه مسیحیان را برای جنگ علیه ترکان دعوت کرد، با این وعده
که آنان که در این جنگ کشته می‌شوند آمرزش آنی از گناهانشان دریافت خواهند کرد.[۱۷]

مبارزان صلیبی رسمی فرانسه و ایتالیا را در تاریخ ۱۵ اوت ۱۰۹۶ (تعیین شده توسط پاپ)
ترک کردند. سربازان از راه زمینی به قسطنطنیه رسیدند و مورد استقبال محتاطانه
امپراتور بیزانس قرارگرفتند. با عزم به بازپس‌گیری سرزمین‌های از دست‌رفته، سپاهی
که عمدتاً شوالیه‌های فرانسوی و نرمن بودند تحت رهبری بارونها به سمت جنوب آناتولی
تاختند.[۱۸] آنان در جنگ‌هایی وحشیانه انطاکیه را در سوم ژوئن ۱۰۹۸ و سرانجام
اورشلیم را در ۱۵ ژوئیه ۱۰۹۹ تصرف کردند. آنها چهار دولت صلیبی در ساحل فلسطین و
سوریه تشکیل دادند.[۱۹]

قوای صلیبی با ترک‌ها جنگیدند. تصرف انتاکیه به دست صلیبیان در اکتبر ۱۰۹۷ آغاز شد
و تا ژوئن ۱۰۹۸ به طول انجامید. پس از تصرف شهر، مطابق رسم معمول برای شهرهایی که
تسلیم نمی‌شدند،[۲۰] صلیبیون مسلمانان شهر را قتل‌عام، مساجد شهر را ویران و اموال
شهر را غارت کردند.[۲۱] هرچند بلافاصله، لشکر بزرگ کمکی مسلمانان به رهبری کربغا
صلیبیان پیروز را در انتاکیه محاصره کرد. بوهموند توانست محاصره را در ۲۸ ژوئن
بشکند و صلیبیان گرسنه به سمت جنوب حرکت کردند تااینکه تنها با بخشی از نیروهای
اولیه به اورشلیم رسیدند.[۲۲]

در دفاع از اورشلیم، یهودیان و مسلمانان باهم در برابر فرانک‌های‌ مهاجم جنگیدند.
اما ناموفق بودند و در ۱۵ ژوئیه ۱۰۹۹ صلیبیان وارد شهر شدند.[۲۱] صلیبیان
باقی‌مانده یهودیان و مسلمانان شهر را قتل‌عام نموده، مساجد را ویران کرده و شهر را
غارت نمودند.[۲۳] مورخی نوشته‌است که «انزواء، ترس و بیگانگی»[۱] احساس شده توسط
فرانک‌های دور از خانه به توضیح قساوت‌های آنان کمک می‌کند؛ قساوت‌هایی مانند
آدم‌خواری پس از محاصره معره نعمان در سال ۱۰۹۸.[۲۴] در نتیجه جنگ صلیبی اول،
دولت‌های صلیبی کوچک متعددی تشکیل شد که از همه مشهورتر پادشاهی اورشلیم بود. در
پادشاهی اورشلیم حداکثر ۱۲۰٬۰۰۰ فرانک (اکثراً فرانسوی‌زبان و مسیحی از اروپای
غربی) بر ۳۵۰٬۰۰۰ یهودی، مسلمان و مسیحی شرقی که از زمان سلطه اعراب بر منطقه در
سال ۶۳۸ در آنجا بودند حکمرانی می‌کردند.[۲۵]

همچنین صلیبیان تلاش کردند تا شهر صور را نیز تسخیر کنند اما از مسلمانان شکست
خوردند. مردم صور از ظاهر الدین اتابک والی دمشق در قبال تسلیم صور به او درخواست
کمک در برابر فرانک‌ها کردند. بعد از شکست فرانک‌ها از ظاهر الدین مردم صور شهر را
تسلیم نکردند و او به سادگی در جواب گفت «آنچه من انجام داده‌ام فقط برای خدا و
مسلمانان بوده نه برای کسب ثروت یا پادشاهی».[۲۶]

پس از تسخیر اورشلیم صلیبیان چهار دولت تشکیل دادند: پادشاهی اورشلیم، بخش رها،
شاهزادگی انتاکیه و بخش طرابلس.[۲۳] در ابتدای امر به دلیل اختلافات داخلی مسلمانان
کارهای اندکی در مقابل صلیبیون انجام دادند.[۲۷] سرانجام مسلمانان شروع به متحدشدن
تحت رهبری عمادالدین زنگی کردند. او با آزادسازی رها در سال ۱۱۴۴ شروع کرد. رها
اولین شهری بود که به‌دست صلیبیون افتاد و اولین شهری بود که دوباره توسط مسلمانان
تسخیر شد. بازپس‌گیری رها توسط مسلمانان به فراخوان برای دومین دوره جنگ‌های صلیبی
توسط پاپ انجامید.

تاریخ نگاران صلیبی رنج‌ها و سختی‌هایی را که نخستین گروه صلیبیان در رسیدن به
مناطق داخل امپراتوری بیزانس، سوریه مسلمان و سپس اورشلیم متحمل شدند برمی‌شمرند؛
همچنین قصابی‌های وحشتناک یهودیان بوسیله گروه دوم صلیبیون زمانی که به سرزمین‌های
داخلی رسیدند[۲۸]؛ به دنبال غذا بودن و گرسنگی کشیدن؛ معجزه‌های مرتبط با ادعای
پیداکردن صلیب مقدس در انطاکیه؛ رقابت بین شاهزادگان اروپایی بر سر قدرت؛ و نهایتاً
تسخیر اورشلیم. این‌ها موفقیت‌هایی بودند که صلیبیان را باوجود اختلافات بسیار
زبانی، شیوه رهبری و شیوه جنگ با هم متحد ساخت. همینکه چنین گروهی توانستند به
اورشلیم برسند قابل توجه‌است که البته به دلایل زیر ممکن شد: یکم، تفرقه میان
مسلمانان؛ دوم، مسلمانان مناطق مختلف برداشت اشتباهی از حضور لشکر صلیبی داشتند. به
نظر می‌رسد که آنها نیروهای مسیحی را مرتدهایی فراری از فقر و جنگ قلمداد
کرده‌بودند. این تعبیر منجر به دست‌کم گرفتن خطر نیروهای صلیبی به امنیت مسلمانان
شد که باوجود اینکه ضعیف بودند اما از نظر مذهبی بسیار باانگیزه بودند.[۲۹]

پس از موفقیت‌های صلیبیان در جنگ صلیبی یکم صلیبیون یک سلسله جنگ‌های صلیبی کوچکی
به راه انداختند ولی در سه جنگ مختلف از سپاه منظم قلیچ ارسلان شکست خوردند. گاهی
این جنگ‌های صلیبی جزیی از جنگ صلیبی یکم شمرده می‌شوند.[۳۰]

سیگیورد یکم نروژی نخستین پادشاه اروپایی بود که در جنگ‌های صلیبی شرکت‌کرد و لشکرش
مسلمانان را در سه جبهه اندلس، بالئارس و سرزمین‌های مقدس شکست داد و به باقی
صلیبیون پیوست.

پس از جنگ صلیبی یکم، صلیبیان شهرهای مسیحی نشین جدیدی را در سرزمین مقدس بنا
نهادند. دو گروه شوالیه جدید به نام‌های شوالیه‌های معبد و هاسپیتالر (مهمان نواز)،
تشکیل شد. این شوالیه‌ها در عین حال نجیب زاده نیز بودند. آنها در مقابل حمله
مسلمانان، از مهاجران مسیحی که به سرزمین مقدس می‌آمدند، محافظت می‌کردند و هزینه
بیمارستانی را که ایتالیایی‌ها در سرزمین مقدس ساخته بودند را نیز می‌پرداختند. به
سال ۱۱۴۲ مهاجرانی از مسیحیان در سرزمین مقدس مستقر شدند. آنها شروع به ساخت
قصرهایی از جمله قلعه شهسواران در سوریه کردند. انبارهای زیرزمینی این قصرهای با
شکوه ذخیره غذایی و سلاح را برای یک محاصره پنج ساله در خود جای می‌دادند.

بعد از یک دوره زندگی آرام مسلمانان و مسیحیان در کنار هم در سرزمین‌های مقدس،
مسلمانان رها را فتح کردند. واعظان مسیحی متعددی دعوت به یک دوره جدید جنگ‌های
صلیبی کردند. لشکریان فرانسوی و آلمان جنوبی به ترتیب به رهبری لوئی هفتم و کنراد
سوم در سال ۱۱۴۷ به اورشلیم تاختند اما نتوانستند پیروزی مهمی کسب کنند. تنها
توانستند دمشق را که شهری بی‌طرف بود تسخیر کنند، هر چند این شهر به زودی توسط
نورالدین زنگی، دشمن اصلی صلیبیان٬[۳۱] بازپس گرفته شد. هر چند در آن سوی مدیترانه
صلیبیان در پرتغال پیروزی‌های مهمی کسب کردند و با همکاری پادشاه پرتغال آلفونسو
اول توانستند در سال ۱۱۴۷ لیسبون را از مسلمانان بازپس گیرند.[۳۱] در سال بعد بخشی
از این گروه از صلیبیون با همکاری کنت بارسلونا توانستند طرطوس را فتح کنند.[۳۲] به
سال ۱۱۵۰ در جبهه سرزمین‌های مقدس پادشاهان فرانسه و آلمان بی‌نتیجه به کشورهایشان
برگشتند. برنارد قدیس که موعظه‌های او منجر به جنگ صلیبی یکم شده بود از شدت
خشونت‌های اشتباهی و کشتار یهودیان ناراحت بود.[۵] آلمانی‌های شمالی و دانمارکی‌ها
در سال ۱۱۴۷ به وندها در شرق اروپا حمله کردند ولی ناموفق بودند.

مسلمانان مدت‌ها درگیر جنگ داخلی میان خود بودند تا سرانجام توسط صلاح‌الدین ایوبی
با هم متحد شدند و یک دولت واحد تشکیل دادند.[۳۳] در سال ۱۱۸۱ مسلمانان به فرماندهی
صلاح‌الدین صلیبیون را در جنگ حطین به سختی شکست دادند و پس از آن به سادگی با شکست
دادن لشکریان متفرق صلیبی تمام شهرها (از جمله بیت المقدس) را به جز چند شهر ساحلی
بازپس گرفتند. امپراطوری بیزانس از ترس صلیبون با مسلمانان متحد شد.

پیروزی‌های صلاح‌الدین اروپا را در شوک فرو برد. برای جبران این فاجعه امپراتور
آلمان فردریک بارباروسا معروف به ریش قرمز، شاه فرانسه فیلیپ دوم و شاه انگلستان
ریچارد شیردل با دخالت اندک پاپ یک جنگ صلیبی دیگر را پایه‌گذاری کردند. فردریک در
راه مرد و تنها اندکی از سربازانش به سرزمین‌های مقدس رسیدند. شاه فیلیپ به بهانه
دروغین ناخوشی به فرانسه برگشت با این انگیزه که دوک نرماندی را از چنگ ریچارد
دربیاورد. در جنگی به سال ۱۱۹۱ ریچارد قبرس را از بیزانسی‌ها گرفت.[۳۱] در قرن‌های
بعد قبرس به عنوان پایگاه صلیبیون استفاده شد و تا سال ۱۵۷۱ در کنترل مسیحیان
ماند.[۳۱] پس از محاصره‌ای طولانی ریچارد عکا را از مسلمانان گرفت و تمامی مسلمانان
پادگان را به اسارت گرفت. بعدها او تمامی این مسلمانان پس از مذاکرات ناموفق از دم
تیغ گذراند. سپاه صلیبی به سمت جنوب در امتداد ساحل مدیترانه پیش رفت. آنها
مسلمانان را در نبرد آرسوف شکست دادند، شهر بندری یافا را گرفتند و مُشرف به
بیت‌المقدس شدند.[۳۱] پس از این جنگ بسیاری از صلیبیان به اروپا بازگشتند و ریچارد
به این نتیجه رسید که در صورت تصرف بیت‌المقدس قادر به دفاع از آن نخواهد بود؛
بنابراین او برای فتح شهر اقدام نکرد و در سال بعد معاهده صلحی با صلاح‌الدین امضاء
کرد.

براساس صلح نامه بین ریچارد و صلاح‌الدین بیت‌المقدس تحت کنترل مسلمانان باقی ماند
اما زائران غیرمسلح مسیحی اجازه یافتند تا شهر را زیارت کنند. بیت‌المقدس و پادشاهی
همجوار (به جز چند شهر ساحلی) همچنان تحت قانون اسلامی اداره می‌شدند.[۳۴][۳۵]
ریچارد شیردل در راه بازگشت به انگلستان به وسیله دوک لئوپلد، فرمانروای اتریش،
دستگیر و زندانی شد. لئوپلد در ازای آزادی او باج هنگفتی طلب کرد

پس از موفقیت‌های اندک در جنگ صلیبی سوم، اشتیاق اندکی بین اروپاییان برای یک جنگ
دیگر باقی‌مانده بود. در سال ۱۲۰۲ جنگ صلیبی چهارم به درخواست پاپ اینوسنت سوم با
انگیزه حمله به سرزمین‌های مقدس از راه مصر آغاز شد. صلیبیون برای تأمین کشتی‌های
مورد نیاز با انریکو داندولو حاکم جمهوری ونیز قرارداد بستند. داندولو کشتی‌ها را
فراهم کرد اما صلیبیان قادر به پرداخت هزینه‌ها نبودند؛ لذا داندولو از آنها خواست
که در عوض بدهی‌شان با حمله به شهر بندری زادار آن را تحت اطاعت جمهوری ونیز
درآورند.

پس از حمله به زادار و غارت آن صلیبیون دوباره متوجه شدند که از عهده بازپرداخت
اجاره کشتی‌های داندلو بر نمی‌آیند. به همین دلیل رهبران صلیبی تصمیم گرفتند تا به
قسطنطنیه بروند و شاهزاده‌ای تبعیدی را که به آنها وعده کمک داده بود دوباره برتخت
بنشانند. پس از یک سری سوتفاهم‌ها و بروز خشونت‌ها، صلیبیان شهر را در سال ۱۲۰۴
تسخیر کردند و دولتی به نام امپراتوری لاتین به همراه چند دولت صلیبی دیگر بوجود
آوردند. صلیبیان قسطنطنیه را غارت کردند و اهالی شهر را از دم تیغ گذراندند.
معمولاً این وقایع آخرین نقطه جدایی بزرگ بین کلیسای ارتدکس شرقی و کلیسای کاتولیک
به‌شمار می‌آیند.

این جنگ صلیبی در سال ۱۲۰۹ به منظور از بین بردن کاتاریسم از اوکیتانیا در جنوب
فرانسه امروزی آغاز شد.[۳۶] این جنگ‌ها که نزدیک به یک دهه به طول انجامیدند، بیشتر
به خاطر گسترش قلمرو فرانسه شمالی به مناطق جنوبی بود و در نهایت خوارج کاتار و
مردم مستقل جنوب فرانسه به دست صلیبیون نابود شدند.[۳۷]

یک جنبش ناگهانی در سال ۱۲۱۲ در آلمان و فرانسه جمعیت بزرگی از جوانان و نوجوانان
دهقان را که بعضی زیر ۱۵ سال داشتند را جذب خود کرد. آنان باور کرده بودند که جایی
که صلیبیان پیر و پر از گناه شکست خورده‌اند می‌توانند پیروز شوند و نیروی معجزه
آسای ایمان‌شان می‌تواند در جایی که قوای نظامی نتوانسته، پیروز شود. بسیاری از
کشیشان محلی و پدر و مادران هم این التهابات مذهبی را تقویت و تشویق می‌کردند. پاپ
و اسقف‌ها با این امر مخالف بودند ولی نتوانستند مانع آن شوند. گروهی متشکل از
هزاران جوان به رهبری فردی آلمانی به نام نیکولاس به سمت ایتالیا به راه افتادند.
حدود یک‌سوم آنها در حین گذر از کوه‌های آلپ زنده ماندند و حتی به جنوا نیز رسیدند.
گروهی دیگر نیز به بندر مارسی رسیدند. آنهایی که خوش شانس بودند توانستند به خانه
برگردند ولی بسیاری به عنوان برده برای تمام عمر در برده فروشی‌های مارسی به فروش
رفتند. منابع در مورد این واقعه پراکنده و مبهم‌اند و مورخان هنوز دقیقاً نمی‌دانند
چه اتفاقاتی افتاده است.[۳۸]

با گردهمایی‌ها، دعاها و موعظه‌ها کلیسا تلاش‌کرد تا جنگ صلیبی دیگری راه بیندازد.
در سال ۱۲۱۵، چهارمین شورای قصر لاتران طرحی برای بازپس‌گیری سرزمین‌های مقدس ریخت.
در مرحله اول سپاهی از اتریش و مجارستان به نیروهای پادشاهی بیت‌المقدس و شاهزادگی
انطاکیه پیوستند تا به اورشلیم حمله کنند. در مرحله دوم در سال ۱۲۱۹ صلیبیون با
پیروزی بزرگی دمیاط در مصر را تسخیر کردند ولی در پی اصرار نماینده پاپ در حمله‌ای
بی‌پروا به قاهره در ژوئیه ۱۲۲۱ شکست خوردند و به خاطر کمبود آذوقه و مهمات صلیبیان
مجبور به عقب‌نشینی شدند. در شبیخونی به رهبری کامیل پادشاه ایوبی مصر، بسیاری از
صلیبیان کشته شدند و مابقی مجبور به تسلیم شدند و کامیل درخواست صلح هشت ساله آنان
را پذیرفت.

در سال ۱۲۱۹ فرانسیس آسیزی از جبهه نبرد در دمیاط گذشت تا با کامیل مذاکره کند اما
او و همراهش اسیر و مضروب شده و به پیش سلطان برده شدند. قدیس بناونچور می‌نویسد که
کامیل تحت تأثیر فرانسیس قرار گرفته بود و مدتی را با او گذراند. کامیل به فرانسیس
اجازه عبور داد و به او پیشنهاد هدایای بسیاری کرد ولی فرانسیس فقط یک شیپور را
قبول کرد تا با آن مؤمنان را به عبادت فراخواند. این امر سرانجام منجر به پایگذاری
فرقه فرانسیسکن شد.

امپراتور مقدس روم فردریک دوم بارها قول به آغاز یک جنگ صلیبی داد ولی به قولش عمل
نکرد که باعث تکفیرش از سوی پاپ گرگوری نهم به سال ۱۲۲۸ شد. با این‌حال او از بندر
بریندیسی حرکت کرد و به عکا رسید. اگرچه جنگی رخ نداد اما او با کامیل عهدنامه صلحی
امضاء کرد که به موجب آن مسیحیان بر اکثر اورشلیم و نواری از منطقه بین اورشلیم و
عکا حکومت می‌کردند و مسلمانان همچنان قبةالصخره و مسجدالاقصی را در اختیار داشتند؛
بنابراین او موفقیت غیرمنتظره‌ای را بدست آورد. در سال ۱۲۲۵ او با وارث پادشاهی
اورشلیم ازدواج کرد و پس از مرگ وارث در سال ۱۲۲۸ به پادشاهی اورشلیم رسید.[۳۹] صلح
ده سال به طول انجامید در حالی‌که بسیاری از مسلمانان از این‌که کامیل از حکومت
اورشلیم دست‌کشیده‌بود ناخشنود بودند. در سال ۱۲۴۴ طی فتح اورشلیم مسلمانان دوباره
حکومت اورشلیم را دردست گرفتند.[۲۷]

در سال ۱۲۴۴ خوارزمشاهیان با همدستی مملوک‌ها اورشلیم را تصرف کردند. اروپاییان که
بارها دست‌به‌دست شدن اورشلیم بین مسیحیان و مسلمانان را تجربه کرده بودند دیگر به
فراخوان‌های پاپ برای بازپس‌گیری اورشلیم بی‌اعتنا شده بودند. سرانجام لویی نهم
حاضر به جنگ صلیبی شد. صلیبیون در سال ۱۲۴۴ در غزه با قوای خوارزمشاهیان به رهبری
ظاهر بیبرس روبرو شدند و طی ۴۸ ساعت کاملاً منهدم شدند. بسیاری از مورخان این جنگ
را ناقوس مرگ پادشاهی آتنمرز، یکی از دولت‌های صلیبی، می‌دانند.

لویی نهم جنگ صلیبی دیگری را علیه مصریان در سال‌های ۱۲۴۸ تا ۱۲۵۴ تدارک دید.
صلیبیون در این جنگ شکست قاطعی خوردند و لویی اسیر شد. ترک‌ها خون‌بهای هنگفتی بابت
آزادی لویی دریافت کرده و در نهایت او را آزاد کردند.[۴۰]

در سال ۱۲۷۰ لویی نهم با نادیده گرفتن توصیه مشاورانش دوباره به عرب‌ها در تونس و
شمال آفریقا حمله کرد. او گرم‌ترین فصل سال را انتخاب کرد و در نتیجه سپاه او به
خاطر بیماری‌های مختلف به دردسر افتاده و هلاک شدند. لویی خودش هم مرد و تلاشش برای
بازپس‌گیری سرزمین‌های مقدس ناکام ماند.[۴۱]

در سال ۱۲۷۱ ادوارد یکم انگلستان پس از همراهی با لویی نهم در جنگ صلیبی هشتم جنگ
صلیبی دیگری را علیه بایبرس آغاز کرد. لویی در تونس مرد و با شکست صلیبیون، دوره
نهم جنگ‌های صلیبی در خاورمیانه پایان یافت.[۴۲] در شماره‌گذاری جنگ‌های صلیبی گاهی
جنگ صلیبی نهم را بخشی از جنگ صلیبی هشتم به‌شمار می‌آورند.

در سال‌های پایانی صلیبیان که با خطر مملوک‌های مصری مواجه بودند امید به اتحاد با
مغولها بسته بودند. ایلخانان مغول تصور می‌شد که به مسیحیت نزدیک‌تر هستند و
شاهزادگان فرانکی در چند مورد توانسته بودند مغول‌ها را برای حمله به چندین ناحیه
در خاورمیانه تحریک و سازماندهی کنند.[۴۳] اگر چه مغول‌ها تا دمشق تازش‌های
موفقیت‌آمیزی داشتند اما آنها نتوانستند به طرز مؤثری با صلیبیان در حمله به
سرزمین‌های مقدس هماهنگ شوند و در جنگ‌ها از مصریان شکست خوردند. بزرگ‌ترین شکست
مغولان در جنگ تعیین کننده عین جالوت به سال ۱۲۶۰ رقم خورد. سرانجام مملوک‌ها به
رهبری بایبرس تصمیم خود برای پاکسازی شام از فرانک‌ها را به تدریج عملی کردند. با
سقوط انطاکیه (۱۲۶۸)، طرابلس (۱۲۸۹)، و عکا (۱۲۹۱) مسیحیانی که قادر به فرار نبودند
کشته و یا به بردگی گرفته شدند و به این ترتیب آخرین آثار مسیحیت از شام ناپدید
شد.[۴۴][۴۵]

شوالیه‌هایی که از جنگ‌های صلیبی در خاورمیانه بازمی‌گشتند، ره‌آوردهای فراوانی را
از سرزمین‌های عربی با خود به اروپا آوردند که یکی از این ره‌آوردها ساز بربط یا
همان عود می‌باشد. موسیقی نواخته شده با ساز عود، در دربار پادشاهان قرون وسطی
محبوبیت خاصی به دست آورد. آهنگ‌های عود روی سیم‌های پنج جفتی ساز عود نواخته
می‌شد.

در اروپای قرون وسطی، از عسل برای شیرین کردن غذاها و نوشیدنیها استفاده می‌کردند.
صلیبیان نیشکر را به خانه بردند. قند و شکر به عنوان اشیاء گرانبها، در گنجینه‌ها
نگهداری شد و فقط در مناسبتهای مخصوص مورد استفاده قرار می‌گرفت. صلیبیان همچنین
ادویه جاتی مثل فلفل سیاه، دانه‌های خشخاش (تخم خشخاش)، سیر و همچنین میوه‌های خشک
شده و لیمو را با خود به اروپا بردند. دولت-شهر ونیز، در شمال ایتالیا، در زمینه
واردات مواد غذایی جالب توجه و جدید از خاورمیانه شکوفایی خاصی پیدا کرده بود.

بعد از جنگهای صلیبی فرشها و قالیچه‌های ایرانی کف اتاقها ورودی مبلهای خانه‌های
قرون وسطی را پوشاند. پیش از آن برای پوشش کف اتاقها از بوریا استفاده می‌شد.

صلیبیان علوم تمدن اسلامی را در شمال اروپا منتشر ساختند. علوم جدیدی را که صلیبیان
با خود از شرق به اروپا بردند همه چیز را از دریانوردی و فیزیک نور گرفته تا
حسابداری و معماری، دستخوش تغییر ساخت. برای مثال، روش شمارش از ۰ تا ۹ (دستگاه
دهدهی) که مسلمانان آن را از هندیان فرا گرفته بودند و یا در برخی کتب تاریخی
اختراع عدسی را به مسلمانان نسبت داده و معتقدند که این اختراعات و اکتشافات یا
بعداً ترجمه و به نام اروپاییان ثبت شده یا ندانسته برای بار دوم این دستاوردها را
کشف و اختراع کردند مثلاً اختراع عدسی در بین مسلمانان مربوط به حدود قرن دهم و
یازدهم میلادی توسط دانشمند مسلمان (ابن هیثم) است. لازم است ذکر شود که در جنگ
صلیبی یکم تمام کتب مسلمانان سوزانده شد ولی در جنگ صلیبی دوم به دستور کلیسا و یا
پادشاه کتب باقی‌مانده جمع‌آوری و به اروپا آورده شد. در نتیجه علوم ایرانی-اسلامی
به اروپا راه یافت و به طور وسیعی مورد استفاده قرار گرفت. الکامل فرزند ارشد صلاح
الدین نیز پس از فهمیدن علاقه فردریک دوم به دانش مسلمانان، گروهی از ریاضیدانان و
منجمان مسلمان را روانهٔ کاخ فردریک کرد (این کار با خشم شدید پاپ وقت همراه بود).



https://fa.wikipedia.org/wiki/%D8%A2%D8%B2%DB%8C%D8%AA%D8%B1%D9%88%D9%85%D8%A7%DB%8C%D8%B3%DB%8C%D9%86

آزیترومایسین (به انگلیسی: Azithromycin) نوعی آنتی‌بیوتیک از گروه ماکرولیدها است
که برای گلودرد استرپتوکوکی، برونشیت، برخی انواع ذات الریه (پنومونی‌) و عفونت‌های
کلامیدیایی تجویز می‌شود.

آزیترومایسن در ۱۹۸۱ توسط گروهی از داروسازان کروات کشف شد. این دارو از
اریترومایسین مشتق شده و هم اکنون از پرمصرف‌ترین آنتی‌بیوتیک‌های دنیا است. فرمول
شیمیایی آن C۳۸H۷۲N۲O۱۲ است.

بزرگسالان ۱۶ سال و بالاتر: ۱۰۰۰ میلی‌گرم به صورت یک مقدار واحد. ایمنی و کارآیی
کپسول آزیترومایسین در کودکان زیر ۱۶ سال مشخص نشده است. [۱]

عوارض جانبی احتمالی آزیترومایسین اسهال، دردهای شکمی، تهوع و استفراغ، زخم‌های
دهانی یا زبان، خارش یا ترشح واژن، پلاک‌های سفید در دندان یا روی زبان، تب،خواب
های پریشان، بی اشتهایی، افسردگی، حواس پرتی، درد مفصلی(آرترالژی) یا بثورات جلدی.

یک پاسخ حساسیتی نادر به آنتی‌بیوتیک‌ها آنافیلاکسی است که نیازمند توجه و مراقبت
فوری پزشکی می‌باشد. آنافیلاکسی به سرعت پیشرفت می‌کند و با علائمی چون تورم لب‌ها
و دور چشم، کهیر یا تورم‌های پوستی، غش ناگهانی، ضربان قلب تند یا خس‌خس سینه یا
مشکل در تنفس مشخص می‌شود.

آزیترومایسین ممکن است با برخی داروها به ویژه کاربامازپین، ترفنادین، سیکلوسپورین،
ضدانعقادها (رقیق کننده‌های خون مثل وارفارین)، تئوفیلین، و آنتی‌اسیدهای حاوی
آلومینیوم/ منیزیم تداخل نشان دهد.

با مصرف اولین دوز ۵۰۰ میلی گرمی نیمه‌عمر دارو ۱۱ تا ۱۴ ساعت میباشد. نیمه عمر ۶۸
ساعت بعد از مصرف چند دوز متوالی بدست می آید (داروشناسی دیویس برای پرستاران). مدت
اثر آزیترومایسین طولانی است. ۶۸ ساعت طول می‌کشد تا نیمی از دارو از بدن خارج شود.



https://fa.wikipedia.org/wiki/%D9%81%D9%87%D8%B1%D8%B3%D8%AA_%D9%86%DA%98%D8%A7%D8%AF%D9%87%D8%A7%DB%8C_%D8%B3%DA%AF

سگها در طول هزاران سال گاهی با تناسل میان هم خط‌های خود و گاهی با غیر هم خط‌های
خود در آمیخته‌اند که این بیشتر اوقات با در هم آمیختن خط‌های مختلف سگ همراه
بوده[۱]، این روند تا به امروز به همین صورت ادامه داشته‌است، که نتیجه‌اش تنوع
وسیع نژادها گروه‌ها و آمیختگی‌ها شده‌است. سگ‌ها تنها جانورانی هستند که این مقدار
تنوع را از شیهواهوا تا گریت دین دارند.[۲]

این فهرست به نژادهای مختلف سگ می‌پردازد، نژادهای مختلف سگ معمولاً طبق نوع
کاربردشان بسته به این که از کدام نژاد مشتق شده‌اند گروه بندی می‌گردند. انواع
اصلی سگ‌ها به سگهای نگهبان، سگ شکاری، سگ گله و سگ کاری تقسیم بندی می‌شوند، بنا
بر این به بسیاری از انواع و زیر انواع تقسیم می‌شوند. نژادهای موجود در این فهرست
در حال گسترش است و ممکن است از نژادهای سنتی و با سابقه طولانی و یا نژادهای جدید
در آن باشد.



https://fa.wikipedia.org/wiki/%D8%B3%D8%A7%D9%84%D8%A7%D8%B1_%D8%B9%D9%82%DB%8C%D9%84%DB%8C

سالار عقیلی زاده (۱۱ آذر ۱۳۵۶ تهران) خوانندهٔ موسیقی سنتی ایرانی و دانش‌آموختهٔ
هنرستان موسیقی سوره و نیز دارای مدرک کارشناسی در رشتهٔ بازیگری تئاتر است. وی
خوانندهٔ ثابت ارکستر موسیقی ملی ایران است و سابقهٔ کار با ارکستر سمفونیک اصفهان،
گروه دستان،، گروه راز و نیاز و ارشد تهماسبی را دارد.[۲] سالار عقیلی سرود ایران
جوان را با اجرای ارکستر ملل خوانده است.[۳][۲] همسر وی با نام حریر شریعت زاده
نوازنده پیانو و دف است.[۴]

سالار عقیلی از ۸ سالگی فراگیری موسیقی را با نوازندگی سازهای مختلف آغاز کرد.
برادر و مادرش علاقه‌مند به موسیقی و مشوق او بودند و پدرش که وکیل دادگستری بود
بیش تر متمایل به پیشرفت تحصیلی او بود. او به هنرستان موسیقی رفت و از همان‌جا
تصمیم به یادگیری آواز گرفت. او در طی بیش از ۵ سال نزد صدیق تعریف به فراگیری آواز
پرداخت.[۵] هم‌اکنون عقیلی افزون بر اجرا و ضبط آثار موسیقی به تدریس موسیقی در
آموزشگاه خود و در هنرستان موسیقی مشغول است. او همچنین گروه راز و نیاز را تشکیل
داد؛ که اعضای این گروه عبارتند از سالار عقیلی، حریر شریعت زاده، حامد فکوری، مهدی
باقری، آرش فرهنگ فر و شهرام غلامی بودند. او به همراه این گروه کنسرت‌های بسیاری
در داخل و خارج از کشور اجرا کرده‌است.[۴]

در جشنوارهٔ موسیقی فجر سال ۱۳۷۵، سالار عقیلی جوانی ۱۸–۱۷ ساله، برای نخستین بار
به روی صحنه می‌آید و موجب حیرت تماشاچیان شد. حریر شریعت زاده نیز در آن کنسرت
حاضر بوده است و به سبب تسلط بر آوازهای ایرانی، با شنیدن صدای سالار عقیلی به
استعداد وی پی می‌برد. پس از اتمام برنامه در رابطه با آوازهای ایرانی به صحبت
می‌نشینند و همین امر موجب همکاری‌های بعدی و در نهایت ازدواج این دو هنرمند منجر
می‌شود. «شریعت زاده» در آلبوم «مایهٔ ناز» سالار عقیلی نوازنده پیانو است، همچنین
شنیده‌ها حاکی از آن است که به تازگی تهیه‌کنندگی فعالیت‌های همسرش را نیز بر عهده
دارد.

سالار عقیلی که برای اجرای کنسرت به لندن سفر کرده بود در بهمن ماه ۹۴ در استودیوی
تلویزیون من‌وتو حاضر شد و در یکی از برنامه‌های این شبکه ماهواره‌ای به گفت‌وگو
نشست. حضور او در این برنامه با واکنش منفی رسانه‌های محافظه‌کار در ایران روبه‌رو
شد و حمیدرضا نوربخش، مدیر سی و یکمین دوره جشنواره موسیقی فجر گفت که بر اساس
تصمیم شورای نظارت جشنواره فجر به همین دلیل از جدول این دوره از جشنواره حذف خواهد
شد.[۶] از نکات قابل توجه این ماجرا می‌توان به انتشار آلبوم قصه باران چند روز پس
از مصاحبه در دوازده بهمن اشاره کرد و از سوی دیگر صدای او از رسانه ملی ایران قطع
نشد و پیوسته صدای او از رادیو و تلویزیون پخش شد.



https://fa.wikipedia.org/wiki/%D8%A7%D8%B1%D8%AF%D8%A8%DB%8C%D9%84

اَردَبیل تلفظ راهنما·اطلاعات (نام باستان: آرتاویل )[۲] یکی از کلان شهرهای
ایران[۳] و مرکز استان اردبیل در شمال غربی این کشور است.

شهرت و اهمیّت اردبیل تنها از آن جهت نیست که چند تن از پادشاهان ایران آن شهر را
قرارگاه خود ساختند، بلکه از آن لحاظ است که سر حلقه فرقه صفویه، شیخ صفی‌الدین
اردبیلی، از این جا برخاست و در همین‌جا به خاک سپرده شد.

واژهٔ اردبیل یک واژه ایرانی است که ریشه در اوستایی دارد که از واژه «آرتا»
(به‌معنی مقدس که در فارسی میانه تبدیل به «ارد» شده‌است و در کلماتی نظیر اردشیر،
اردوان ، اردستان، اردکان آمده‌است) و «ویل» به معنی شهر تشکیل شده‌است. وسعت این
شهرستان ۳۸۱۰ کیلومتر مربّع است و چهرهٔ عمومی شهرستان اردبیل متأثّر از ارتفاعات
کوهستان‌های ساوالان (سبلان)، باغرو (تالش) و بزغوش است که این عوامل طبیعی سبب
محصور شدن آن شده‌اند. اردبیل از مناطق با اهمیّت ایران به شمار می‌آید و دارای
آثار و ابنیّه تاریخی و جاذبه‌های طبیعی بسیار زیادی است.

این شهر همچنین مرکز شهرستان اردبیل است. جمعیت اردبیل در سال ۱۳۹۰ خورشیدی بالغ بر
۴۸۲۶۲۳ نفر بوده که این رقم با احتساب جمعیت ساکن در حومهٔ شهر به بیش از ۵۸۰۰۰۰
نفر می‌رسد. اردبیل از شهرهای باستانی و تاریخی ایران است. این شهر در نزدیکی مرز
جمهوری آذربایجان قرار گرفته و از سردترین شهرهای ایران محسوب می‌گردد که جاذبه‌های
طبیعی زیادی دارد. این شهر در ۲۱۹ کیلومتری تبریز و ۵۷۸ کیلومتری تهران واقع
شده‌است.[۵]

شهر اردبیل در میان دشتی با همین نام در ارتفاع ۱۵۰۰متری از سطح دریا و در میان
کوه‌های باغرو (تالش) و سبلان در شمال غرب فلات ایران جای گرفته و دارای زمستان‌های
سرد و تابستان‌های معتدل است.[۶][۷][۸]

جمعیت این شهر براساس سرشماری سراسری سال ۱۳۹۰ ایران، برابر با ۴۸۲٬۶۳۲ نفر است.
زبان مردم شهر اردبیل ترکی آذربایجانی است. دین اکثر مردم این شهر، اسلام مذهب
(شیعه دوازده‌امامی) هستند. هم‌چنین مسیحیان شهر که اغلب ارمنی بوده‌اند در دهه‌های
گذشته مهاجرت نموده‌اند.[۹][۱۰][۱۱]

اردبیل یا آرتاویل واژه ای اوستایی است که از ترکیب دو کلمه «آرتا» به‌معنی «مقدس»
که در پارسی میانه تبدیل به «ارد» تبدیل شده‌است و «ویل» که به معنای «شهر» است
تشکیل شده‌است. . آدام اولئاریوس در سفری که به اردبیل داشته است عنوان نموده که
اهالی شهر که ترک زبان هستند، نام شهر را آردویل تلفظ می‌کنند.[۱۲] در مناطق تالش
نشین استان، هنوز هم به اردبیل، «آردویل» می‌گویند که به معنای "ناحیّه مقدس"
است.[۱۳][۱۴]

اردبیل در طول تاریخ، به نام‌های گوناگونی ازجمله «دارالارشاد»، «دارالملک»،
«دارالعرفان»، «دارالامان» و «شهر مقدس» ملقب بوده‌است و در دوره‌های مختلف، مرکز
ایالت آذربایجان بوده و به‌علت قرارداشتن در مسیر جاده ابریشم، از رونق اقتصادی
بسیار خوبی، برخوردار بوده‌است.[۱۵]

اردبیل تمدنی ۳۰۰۰ ساله در حاشیه جادهٔ ابریشم دارد که سابقهٔ تاریخی و باستانی آن
را کاروانسراهای بی‌نظیر به جهت نوع معماری و تجمیع هنرهای ظریف ایرانی بیان
می‌کند. اردبیل در گذشته گذرگاه کاروان‌های تجاری و نظامی متعددی بوده که زمینهٔ
احداث کاروانسراها را فراهم کرده‌است. به عقیدهٔ کارشناسان وجود کاروان‌سرا در
شهرستان‌های مختلف این استان بیانگر رونق اقتصادی تمامی شهرهای این منطقه در گذشته
است. از جملهٔ مهمترین کاروانسراهای اردبیل می‌توان به کاروانسرای سنگی صائین در
نیر، شاه عباسی شورگل در بیله سوار، عباسی نقدی کندی و قانلی بولاغ در مشگین شهر
اشاره کرد.[۱۶][۱۷]

این شهر در زمان حکومت بنی‌امیه مرکز حکومت آذربایجان و در زمان بنی‌عباس مرکز قیام
بابک خرمدین بوده‌است. در سال ۶۱۸ هجری مورد حمله مغولان قرار گرفت. در دوران
باستان نیز که ایران به چهار ولایت تقسیم شده بود اردبیل مرکز ولایت باختر شامل
آذربایجان (از همدان و ساوه تا دربند در جنوب روسیه و ارمنستان فعلی) بوده‌است.[۱۸]
اما در زمان تیموریان و صفویان، نهضت تشیع و جنبش‌های سیاسی ایران از این شهر
برخاست. اردبیل در زمان صفویان آباد گردید و به اوج اعتبار، عزت، و عظمت خود رسید،
اما پس از انقراض این سلسله در پیشامدها و تحولات تاریخی دورهٔ نادرشاه و اوایل
قاجار و به‌خصوص با ورود قشون روسیه به ایران و حوادث دوران مشروطیت، از رونق و
اهمیت افتاد. پس از پیروزی انقلاب اسلامی ایران، در ۲۴ فروردین ۱۳۷۲ به مرکز استان
تبدیل شد.

از آثار تاریخی اردبیل که برخی به دورهٔ پیش از اسلام می‌رسد، می‌توان از دهکده
آتشگاه، شهر هیر، شهریور، و مسجد جامع اردبیل که در قدیم آتشکده بوده‌است، نام برد.
با توجه به این‌که این مسجد، بزرگ‌ترین و قدیمی‌ترین مسجد اردبیل است، یکی از
واحدهای آن، کتابخانه بوده است.

بسیاری از مؤلفان دورهٔ اسلامی، بنای شهر اردبیل را به فیروز، پادشاه ساسانی نسبت
می‌دهند و می‌نویسند که اردبیل به دستور این پادشاه، که در سدهٔ پنجم میلادی
می‌زیست، ساخته شده‌است. فردوسی در شاهنامه بنای اردبیل را به پیروز ساسانی نسبت
می‌دهد.

اما تاریخ اردبیل خیلی قدیمی‌تر از زمان فیروز ساسانی‌است. زیرا که فیروز درسال ۴۵۹
میلادی به سلطنت رسیده‌است و ۳۴ سال قبل از این تاریخ، بهرام پنجم ملقب به بهرام
گور در مقابل حملهٔ هیاتله از راه اردبیل به آمل وگرگان و سپس به خراسان رفته و در
آن‌جا، خاقان هیاتله را کشته‌است. این موضوع در شاهنامه فردوسی آمده‌است:

در زمان فیروز به دلیل حملهٔ طوایف شمال (هونها) ویران گردید و به دستور فیروز،
آباد گردید و برج و بارو درآن ساخته شد و از این‌رو بنای آن را به فیروز نسبت
می‌دهند.

در قرن ششم قبل از میلاد زرتشت پیامبر بزرگ ایران ظهور کرد و بنا به روایت اوستا،
کتاب یسنا در بالای کوه سبلان بر او نازل شده‌است.[۱۹]

شهر اردبیل به علت نزدیکی به قفقاز و گرجستان و ارمنستان، جایگاه ویژه‌ای داشت
به‌طوری که در زمان جنگ‌های ایران و روس در عهد قاجار، اردبیل مرکز استقرار نیرو و
ستاد عملیات سپاه ایران در برابر طوایف شمال بوده‌است. شهر اردبیل در سال ۲۷۲
(شمسی) در اثر زمین لرزه‌ای قدرتمند لرزید و در اثر آن به طور کامل ویران شد که در
طی آن زمین لرزه ۱۵۰۰۰۰ از ساکنان آن کشته شدندزمین‌لرزه اردبیل (۲۷۲).

یافته‌های تازه دربارهٔ پیشینه اردبیل در منطقه مرادلو اردبیل نشان از کشف تاریخ ۴۰
هزار ساله در اردبیل را به اثبات می‌رساند. محوطه شامل بیش از یکصد تخته سنگ مزین
به نقوش صخره‌ای بوده که با بررسی و مطالعه هر یک از آنها زوایای پنهانی از نحوه
زندگی و استقرار بشر در این منطقه از کشور نمایان خواهد شد.[نیازمند منبع]

برخی از کارشناسان معتقدند: نقوش خمره‌ای یا همان سنگ نگاره‌ها کهن‌ترین آثار هنری
بر جای مانده از بشر هستند که قدمت برخی از آنها به ۴۰هزار سال قبل
برمی‌گردد.[نیازمند منبع]

منطقهٔ اردبیل حداقل از هزارهٔ ششم قبل از میلاد مسکونی بوده‌است. براساس پژوهش،
سراسر منطقه از تپه‌های باستانی پوشیده شده‌است. کاوش‌های مقدماتی در برخی از نواحی
اردبیل به ویژه در قسمت‌های شمالی و شرقی آن نشان می‌دهد که اردبیل از کانون‌های
مهم فرهنگ مگالی تیک یا سنگ افراشتی بوده‌است. مردم مگالی تیک شرق آذربایجان که
ماهیت قومی آن‌ها می‌باید از عناصر کاسی و هوری بوده‌باشد، ده‌ها اثر مگالی تیک
پرارزش از خود به یادگار گذاشته‌اند. یافته‌های اخیر در محوطهٔ باستانی شهر یئری
مشگین شهر، پرتو تازه‌ای به تمدن و فرهنگ هشت هزارسالهٔ اقوام ساکن در اردبیل و
اطراف آن افکنده‌است و انتشار نتیجهٔ این یافته‌ها می‌تواند ارتباط تمدن و فرهنگ
مگالی تیک اردبیل را با دیگر مناطق ایران و آذربایجان تاریخی و قفقاز و شرق آسیای
صغیر مشخص کند. تصاویر هیکل‌های سنگی شهر یئری با تصاویر هیکل‌ها و سرهای آدمیانی
که برروی اجاق‌های نعل اسبی ایغدیر (ایگدیر درشمال شرقی ترکیه در نزدیکی مرز ایران
و ارمنستان) نقش بسته، شباهت تام دارد. آثار یافت شده درموزهٔ باستان‌شناسی اردبیل
قرار دارند.[۲۰][۲۱]

آثار به‌دست‌آمده در حفاری‌های صورت گرفته در اردبیل، نشان از حیات در دوره مفرغ را
به اثبات می‌رساند. آثار به‌دست‌آمده شامل شمشیرهای مسی، خنجرهای مختلف، تیر و
سرنیزه، حلقه برای گرفتن زه کمان و تیردان‌های مسی، از نوع تبری که در لرستان پیدا
شده و باستان‌شناسان، تاریخ آن را قریب سه‌هزار سال قبل از میلاد معین کرده‌اند، در
ناحیه اردبیل نیز پیداشده‌است؛ چون این اشیا از مفرغ‌های به‌دست آمده لرستان
ساده‌ترند، این امر قدمت اردبیل را فراتر هم می‌برد. باستان‌شناسان در یکی از گورها
تعدادی مهره عقیق، لاجورد، شیشه، یک دکمه طلا و سفال به دست آورده‌اند.[۲۲][۲۳][۲۴]

از اشیایی که همراه با اسکلت‌ها به دست آمده می‌توان به: خنجر، سرنیزه و پیکان در
گور مردان و سنجاق سینه، مهره‌های تزئینی، پولک و ... در گور زنان اشاره
کرد.[۲۲][۲۵][۲۶][۲۷][۲۸][۲۹]

اردبیل در زمان حمله اعراب مقرّ مرزبان آذربایجان بوده و حذیفه بن یمان، سردار عرب
آن را در سال ۲۲ه. ق. /۶۴۳. م، به صلح گشود. در این دوره، اردبیل مرکز آذربایجان
بود و از میانه تا باجروان در کنار رود ارس و شهر شیز نزدیک مراغه جزو این ایالت
محسوب می‌شد. پس از چندی حذیفه به دستور عمر بن خطّاب عزل شد و عتبه بن فرقد به جای
او منصوب گشت. در زمان او، مردم اردبیل علیه اعراب شورش کردند. عتبه بن فرقد چون به
اردبیل رسید با شورشیان جنگید و بر آن‌ها پیروز شد و غنایم بسیاری از آن‌ها گرفت.

در زمان خلافت علی بن ابیطالب، ولایت آذربایجان نخست با سعید بن ساریه خزاعی و سپس
با اشعث بود. در زمان ولایت اشعث، اکثر مردم آذربایجان اسلام آورده بودند و قرآن
می‌خواندند. او گروهی از اعراب اهل عطا و کسانی که از بیت‌المال حقوق سالانه
می‌گرفتند را در اردبیل سکونت داد و به آنان دستور داد که مردم این سامان را به
اسلام دعوت کنند. اشعث، اردبیل را پایتخت خود ساخت و در مدّت حکومت او اردبیل آباد
شد. به دستور وی مسجدی در اردبیل بنا کردند و این مسجد بعدها توسعه یافت.

هنگامی که سپاهیان عرب در آذربایجان و اردبیل بودند، عشیره‌های عرب از کوفه، بصره و
شام به آن جا روی آوردند. اینان هر چه قدر توانستند، برای خود زمین به دست آوردند و
گروهی از ایشان زمین‌های ایرانیان را خریدند و عدّه‌ای از زارعین نیز برای حفظ خود،
زمین‌ها را به آنان سپردند و خود، کشاورز آنان شدند.[۳۰]

در سال ۱۰۷ هجری قمری، یعنی در زمان هشام بن عبدالملک خلیفه اموی، خزرها از راه
دربند گذشته به استان بیلقان در کنار رود ارس حمله بردند و سپس از ارس گذشته به سوی
ایران عازم شدند و تمام آذربایجان را گرفته، غارت کردند و اردبیل را ویران ساختند.
خزرها همه مردان بالغ شهر را کشتند و زن و فرزندان آنان را به اسیری بردند.

در آن زمان، سه هزار تن مسلمان در اردبیل سکونت داشتند. در اواخر قرن دوّم هجری، که
آذربایجان همچنان به دست خلفای بغداد اداره می‌شد، یک نهضت مذهبی و اشتراکی به نام
خرمدینان پدید آمد.[۳۱]

خرمدینان جمعی از مردم ایران بودند که بر اثر فشار اعراب و سختی‌های زندگی در صدد
ترویج آیین مزدک برآمدند و تشکیلات وسیعی را در ایران به وجود آوردند. الگو:صفری،
۱۳۵۰: ۱/ ۳۲ بابک خرمدین در حدود سال ۲۰۱ هجری قمری، به پیشوایی خرمدینان رسید و در
اردبیل و حوالی آن مدّت ۲۲ سال مبارزه او با دولت عبّاسی طول کشید.[۳۲]

پیرامون علّت نام گذاری این نهضت به خرمّدینان، برخی از دانشمندان معتقدند که چون
بابک از روستایی به نام خرّم در نزدیکی اردبیل برخاسته بود، از این جهت طرفداران وی
به خرّمیان و یا خرّمدینان معروف گشته‌اند و خواجه نظام الملک می‌گوید که خرّمدین
از خوردین گرفته شده و بدان جهت این طایفه به خرّمدین شهرت یافته‌اند.[۳۳]

در اواخر عهد سلجوقیان که مصادف با قدرت یافتن دولت گرجستان بود، اردبیل از حملات
گرجیان آسیب بسیار دید و در ۶۰۵ ه. ق، /۱۲۰۹م. غارت شد و گفته‌اند که دوازده هزار
تن از مردم آن کشته شدند.[۳۴] حملهٔ گرجیان از حوادث ناگوار این عهداست. گرجیان در
این دوران، که مدّت آن در کتاب‌ها متجاوز از یک قرن نوشته شده، بلای بزرگی برای
مسلمانان آذربایجان به ویژه اردبیل بودند و از قتل و آزار آنان خودداری ننمودند.
شهرها و روستاها را ویران کردند، مردم بی گناه بسیاری را کشتند. حتّی در اردبیل به
انتقام سوخته شدگان نخجوان، جمعی را در آتش انداخته و سوزانیدند و از هیچ گونه
رفتار ناشایست روی برنتافتند.[۳۵]

اردبیل اندکی بعد از هجوم گرجیان، به دست مغولان فتح و غارت شد. چنگیز در سال ۶۱۶
هجری قمری، به ایران حمله کرد و چون علاءالدین محمد خوارزمشاه شکست خورد و فراری
شد، ولایات ایران یکی پس از دیگری در مقابل این سیل خروشان تاب مقاومت نیاورده،
سقوط کردند. پس از حملهٔ چنگیز خان به ماوراءالنهر و خراسان، یمه و سبستای، دو تن
از سرداران مغول به دنبال سلطان محمّد خوارزمشاه و تعقیب کسان او، شهرهای ایران را
به باد غارت و ویرانی دادند. لشکریان مغول بین سال‌های ۶۱۷ و ۶۱۸ هجری قمری، به
آذربایجان رسیدند. مردم تبریز انقیاد کردند و نجات یافتند. امّا مردم اردبیل مقاومت
کردند و دوبار سپاه مغول را عقب راندند، ولی سرانجام مدافعین شهر ضعیف‌تر گردیده و
در نتیجه، شهر اردبیل به دست مغول افتاد و با خاک یکسان گردید و از سکنهٔ پرشمار
آن، جز آن‌هایی که قبلاً فرار کرده بودند، کسی زنده نماند؛ ولی به زودی اردبیل پس
از این واقعه، باز رونق خود را از سرگرفت. در اوایل قرن هشتم هجری قمری، که حمدالله
مستوفی از اردبیل دیدن کرده، توابع آن را صد پارچه و حقوق دیوانش را پانصد هزار
دینار نوشته‌است.[۳۶] در عهد ایلخانان مغول، تبریز ترقّی بسیار کرد و به جای
اردبیل، مرکز آذربایجان شد، اما با ظهور شیخ صفی‌الدین اردبیلی سردودمان خاندان
صفوی، اردبیل دارالارشاد شد و در زمان شاهان صفوی اهمیّتی نوین یافت.[۳۷]

شاه اسماعیل یکم صفوی قیام مؤثر خود را بر ضد امیران آق قویونلو به سال ۹۰۷ از هجری
قمری، اردبیل آغاز کرد ولی پایتخت خود را به تبریز انتقال داد. با وجود این، اردبیل
به سبب آن که مدفن شیخ صفی الدّین بود، پایتخت معنوی شاهان صفوی به شمار می‌رفت و
از تقدس و احترام خاصّی بهره‌مند بود.[۳۴] شاهان صفوی هرگاه که فرصتی به دست
می‌آوردند، برای زیارت قبر جدّ خود به آن جا می‌رفتند. شاه عباس بزرگ از نیم فرسنگی
شهر، چکمه و پاپوش از پا درمی‌آورد و با پای برهنه، پیاده به زیارت آرامگاه جدّش
می‌شتافت.[۳۸]

شهر اردبیل در عهد صفویّه به حدّ اعلای ترقّی خود رسید. مردم اردبیل تا قرن هشتم
هجری قمری، شافعی مذهب بودند. امّا در قرن نهم هجری قمری، در زمان خواجه علی
سیاهپوش نهضت تشیع در اردبیل بروز کرد و در اواسط این قرن بود که مریدان شیخ صفی به
عنوان جهاد مذهبی به کشورهای مجاور، داغستان و چرکسان و گرجستان حمله می‌بردند.
سرانجام همین نهضت تشیّع موجب تشکیل دولت جدید صفوی گردید. اردبیل در زمان سلطان
جنید، جدّ شاه اسماعیل اوّل در شمار شهرهای محترم و مقدّس شیعیان مانند مکّه، نجف،
مشهد و کربلا درآمد.[۳۴] در دورة صفوی، اردبیل دارالامان و بست و پناهگاه مجرمان
بود و شاه عبّاس در شعبان ۱۰۱۴ هجری قمری، فرمانی صادر کرد که اردبیل که به وسیله
امیر تیمور گورکان دارالامان اعلام شده بود، همچنان دارالامان باقی بماند. نام
اردبیل در جنگ‌های ایران و عثمانی مکرّر آمده‌است. شاه تهماسب دوم پس از فتح تبریز
به دست ترکان عثمانی، از آنجا به اردبیل و سرانجام به قزوین و تهران گریخت.
آذربایجان موقّتاً زیر فرمان ترکان عثمانی قرار گرفت ولی نادر شاه، عثمانیان را در
سال ۱۱۴۲ هجری قمری، بیرون راند و چند سال بعد در مغان تاج گذاری کرد و تشریفات این
تاج گذاری در اردبیل به عمل آمد. بعد از انقراض صفویّه، اردبیل اهمیّت و اعتبار
اوّلیّة خود را از دست داد و در این امر، خواست نادر شاه اثر مستقیم داشت، زیرا که
او از صوفیان و شیخاوندان صفوی اردبیل بیم داشت و از هر اقدامی که موجب تضعیف آن‌ها
می‌شد، خودداری نمی‌نمود و برای از بین بردن علاقه‌مندان مؤثّر خاندان شیخ صفوی
همواره تلاش می‌نمود.

در جنگ‌های ایران و روس، اردبیل به صورت آمادگاهی برای تهیّه نیازمندی‌های سپاه
اردبیل و ایران درآمد و نارین قلعه معروف، که در زمان خود از قلاع مهمّ و معتبر
ایران بود، به وسیله افسران فرانسوی همراه ژنرال گاردان مرمّت یافت و در پایان
جنگ‌های مذکور نیز این قلعه پناهگاهی برای قشون ایران گردید. در این دوره، اردبیل
مستقیماً در جبهة جنگ قرار نگرفت ولی در جنگ‌های ۴–۱۲۴۲ هجری قمری، ژنرال ایوان
پاسکویچ سردار روسی اردبیل را تسخیر و موقتاً اشغال کرد و قسمت عمده کتابخانه معروف
آرامگاه شیخ صفی‌الدین اردبیلی به سن پطرزبورگ حمل شد و در موزه ارمیتاژ جای گرفت.
در زمان ناصرالدین شاه قاجار، در بقعه تعمیراتی شد و بقیّه کتابخانه آن را به تهران
حمل کردند. شهر اردبیل در دوره قاجاریه رونق و شکوه دوره صفویّه را نداشت و حوادث
پس از انقراض صفویّه، آسیب فراوان به این شهر وارد کرد. امّا بعد از صفویّه نیز
مردم ایران مخصوصاً شیعیان به اردبیل اهمیّت بسیار می‌دادند و تا اواخر قاجاریّه به
زیارت این مقبره می‌رفتند.[۳۵]

اردبیل در این زمان، مخزن کالاهایی بوده که از تفلیس، دربند و باکو به تهران و
اصفهان حمل می‌شد و بازارهای پررونقی داشت. استحکامات شهر متوسّط و شهر از نظر وجود
ساختمان‌های خوب در مضیقه بود؛ تجارت این شهر نیز به سبب بندر آستارا، که در ۷۲
کیلومتری آن است، مهمّ بوده و شهر کاروان سراهای معتبر داشته‌است و بهترین صادرات
آن خشکبار، قالی و پشم بوده‌است. در عهد فتحعلی شاه، بین ایران و روسیه تزاری دو
بار جنگ اتّفاق افتاد و چنان‌که از تواریخ بر می‌آید، این دوره یکی از ادوار مصیبت
بار ایران بود و در جنگ‌های ممتدی که بین این دو کشور روی داد، جمع کثیری از مردم
ایران و سکنه اردبیل به خاک سیاه نشست و قسمت اعظمی از خاک ایران یعنی قفقاز و
ارمنستان با هفده شهر مهمّ و معروف آن‌ها به تصرّف روس‌ها درآمد.

وقتی که عباس میرزا از قشون روس شکست خورد، برای جمع‌آوری نیرو به تبریز آمد و به
این خیال که زمستان مانع حمله روس‌ها خواهد شد، به تهیه نفرات و فراهم کردن سلاح
برای جنگ‌های بهاره پرداخت، لیکن ژنرال مدداف فرمانده روسی قره باغ از موقعیّت
استفاده کرده، از رود ارس گذشت و راه تبریز پیش گرفت. عبّاس میرزا دستور داد که
برای تأمین غذای شش‌ماهه اهالی تبریز اقدام کنند؛ زیرا قصد داشت از این شهر دفاع
نماید. فرمانده روسی چون از این امر آگاه شد، به جای آن که نیروی خود را در محاصره
تبریز صرف کند، از راه مشگین شهر عازم تسخیر اردبیل گردید. قلعه اردبیل در این زمان
فاقد نیروی کافی بود، زیرا آن‌ها را برای دفاع از حدود ارس اعزام داشته بودند. حاکم
اردبیل، که اسکندر خان قاجار بود، متوجّه این نقص گردیده بود و به دفعات ضعف نیروی
دفاعی شهر را به نایب السّلطنه اعلام کرده و حتّی خود برای عرض گزارش به تبریز رفته
بود.

عباس میرزا به محض آن که از تصمیم فرمانده روسی اطّلاع یافت، فرزند خود جهانگیر
میرزا را به اردبیل اعزام داشت و فوج شقاقی را به فرماندهی سلیمان خان گیلک در
اختیار وی گذاشت تا به حفظ و حراست قلعه بپردازند. جهانگیر میرزا با عجله خود را به
سراب و از آن جا با سه چهار دسته سرباز به اردبیل رسانید. این اوضاع مقارن با زمانی
شد که فرمانده روسی به قره‌سو، در دو فرسخی اردبیل رسید، و چون از ورود نیروی
امدادی برای دفاع از این شهر آگاه شد، به طرف مغان، که محل قشلاق احشام و ایلات
عشایر بود، متوجّه گردید و آن‌ها را چاپیده با خود برد.

در سال ۱۲۴۶ هجری قمری، عبّاس میرزا نایب السّلطنه، که در عین حال والی آذربایجان
بود، حکومت اردبیل را به دو فرزند خود داده و از این دوران است که نارین قلعه
اردبیل به علّت استحکام آن، تبعیدگاه مخالفان حکومت گردید.

اردبیل در مشروطیت ایران سهم بزرگی داشت. با پیشبرد مشروطه خواهی، اوّلین انجمن
ولایتی اردبیل در سال ۱۳۲۶ هجری قمری، تشکیل گردید ولی با پیش آمدن استبداد صغیر،
این قبیل مجامع عموماً بسته شد و جزء فعالیّت‌های زیرزمینی گردید و کسانی مثل ملّا
امام وردی و مشهدی حسین آخوندزاده و میرزا محسن امام زاده و دیگران کشته شدند و چون
محمد علی شاه از سلطنت خلع گردید، جمعی از سران استبداد مانند خادم باشی، مبشّر،
مؤتمن، مشیرالتجّار و غیر هم که برای تشکیل انجمن شهری به نارین قلعه دعوت شده
بودند، در یکی از اتاق‌های آن جا تیرباران شدند.

ولی دولت روسیه که با خلع محمد علی شاه مخالف بود، رحیم خان رئیس طایفه جلبیانلو را
در قراچه داغ با پول و سلاح مجهز کرد و او رؤسای سی و دو طایفه شاهسونان را که در
منطقه وسیع ولایت اردبیل زندگی می‌کردند، با خود هم داستان کرده، اردبیل را محاصره
کرد و شهر پس از بیست روز مقاومت در ۲۲ شوال ۱۳۲۷ ه. ق، سقوط کرد و بی رحمانه غارت
شد. پس از این واقعه، دولت روسیّه به بهانه حفظ جان و مال اتباع خود، از طریق بندر
آستارا در اردبیل نیرو پیاده کرد و در اندک زمانی این شهر را اشغال نمود. دولت
مرکزی بیرم خان را برای تنبیه عشایر به اردبیل فرستاد و او اگرچه آنان را شکست داد
و تنی چند از رؤسای آن‌ها را به اسارت درآورد، ولی به سبب حضور سپاهیان تزاری در
اردبیل، که تا انقلاب اکتبر ۱۹۱۷ میلادی در آن جا مستقر بودند، تنبیه کامل غارتگران
میسّر نگردید. در جنگ جهانی اول، که دامنه آن به ایران نیز کشیده شد، چندی هم
سپاهیان عثمانی به این شهر درآمدند و فرقه‌ای به نام فرقه اتّحاد اسلامی به وجود
آوردند. پس از انقلاب روسیه (۱۹۱۷)، جمعی از جوانان کمونیست قفقاز از راه آستارا به
اردبیل آمدند، لیکن طوایف اطراف جمع زیادی از آن‌ها را کشته، سلاح هایشان را به
یغما بردند. قبل از کودتای ۱۲۹۹ شمسی، اردبیل به سبب خودسری عشایر شاهسون از لحاظ
امنیّت وضع مساعدی نداشت. بعد از کودتا، دولت مرکزی در صدد تخته قاپو کردن آن‌ها
برآمد و سرانجام موفّق به سرکوبی و جمع‌آوری سلاح‌های ایشان گردید و امنیّت به
اردبیل بازگشت. حاج باباخان اردبیلی از مهمترین شخصیت‌های تأثیر گذار در تاریخ
مشروطه می‌باشد.[۳۵]

بررسی باستان شناسان بر روی ۱۲ قلعه و گورستان قدیمی اردبیل که قدمت آنها به دوره
عصر آهن می‌رسد سبب کشف سفال‌هایی شد که بیانگر تداوم فرهنگی از عصر مفرغ جدید تا
دوره اشکانی است. این سفال از لحاظ طرح و نقش بسیار شبیه به هم بوده که به سفال نوع
اردبیل درتاریخ معروف شده‌است. بر اساس آن می‌توان تداوم فرهنگی نقوش سبک اردبیل را
نشان داد. چرا که سبک و فرم سفال‌ها در ملی دوران‌های مختلف تغییر چندانی
نکرده‌است.[۳۹]

بررسی‌های انجام‌شده در چهار نوع گور تاریخی در منطقهٔ اردبیل، دوران عصر آهن I تا
دوران عصر آهن III را به وضوح ترسیم می‌نماید. تقریباً هیچ‌کدام از این گورها سالم
نیستند و به‌نظر می‌رسد در گذشته‌های بسیار دور مورد تاراج قرار گرفته‌اند. این نوع
از گورستان‌ها را کورگان می‌نامند و در تمامی مناطق قفقاز و قفقاز جنوبی پراکنده
هستند و به لحاظ سازه و معماری به انواع مختلفی تقسیم می‌شوند. هرکدام دارای مشخصات
خاصی هستند؛ ولی عملکرد تمام آن‌ها به یک گونه بوده‌است. گورستان‌های بررسی‌شده بین
اردبیل و مشگین‌شهر قرار گرفته‌اند.[۳۹]

بقعهٔ شیخ صفی- که از بناهای منحصربه‌فرد در میان ساختمان‌های مذهبی است- شامل
تعدادی از بناهای دوره‌های مختلف است که نخستین بار شاه طهماسب آن‌ها را به‌صورت
مجموعه واحدی درآورد. بعدها شاه عباس باعث افزودن بناهای مهم به این مجموعه و
اصلاحاتی در آن گردید. اهمیّت زیاد این اثر تاریخی به‌طور کلی در رابطه‌ای که با
سلسله خاندان سلاطین صفویّه دارد جلوه‌گر می‌شود. اسلاف شاهان صفویّه و همچنین شاه
اسماعیل یکم سرسلسله این خاندان در داخل این مجموعه تاریخی به خاک سپرده شده‌اند.
این مجموعه از نظر معماری اسلامی دارای اهمیّت فوق‌العاده است. هر یک از عمارات
منفرد آن بی نظیر می‌باشد. این امر در مورد خود مقبره کمتر صادق است تا در مورد
نمازخانه مقابل آن. ضلعی که مقابل حیاط قرار گرفته مانند نمای کاخی ساخته شده است.
طرح این بنا در هنر شرق بیگانه به نظر می‌رسد و بیشتر رنسانس را به خاطر می‌آورد.
لیکن جزییات یعنی کاشیکاری، طرح‌ها، قاب، پنجره‌ها، مقرنس‌کاری‌ها، آجرکاری‌ها که
با فاصله و بندهای وسیع‌تری انجام گرفته هنر خالص شرقی است. بناهای متعلّق به بقعهٔ
شیخ صفی عبارتند از: درب ورودی و حیاط بزرگ- حیاط کوچک یا دالان روباز- صحن بقعه-
مسجد جنّت‌سرا- حیاط مقابر- شهیدگاه- چلّه‌خانه. قسمت‌های اصلی بقعه عبارتند از:
«رواق یا قندیل خانه- مقبره شیخ صفی- مقبره شاه اسماعیل صفوی- حرمخانه- چینی خانه».
بقعهٔ شیخ صفی الدّین از نظر کاشیکاری و تزیینات از زیباترین ابنیه تاریخی دورة
صفوی محسوب می‌شود.[۴۰] مجموعه بناهای مذهبی شیخ صفی یکی از شاهکارهای هنری و
معماری دورهٔ اسلامی ایران است که از لحاظ تزیینات کاشی کاری معرّق و کتیبه‌های
زیبا در خور توجّه می‌باشد.[۴۱] مناظر تزیینی مجموعهٔ بناهای مذهبی شیخ صفی چه از
داخل و چه از خارج شامل نقّاشی، گچ بری، قطارسازی و مقرنس کاری با رنگ طلایی
می‌باشد که بسیار زیباست. این مجموعهٔ مذهبی که بر فراز یک بنای متعلّق به عصر مغول
ساخته شده است، به درستی معلوم نیست که در چه زمانی تکمیل و توسعه یافته است.[۴۲]

مقبرهٔ «شیخ امین‌الدین جبرییل» پدر شیخ صفی‌الدین اردبیلی از جملهٔ بهترین نمونهٔ
مقابر گستردهٔ معماری اسلامی ایران محسوب می‌شود که سادگی و موزون بودن اجزای آن و
سرانجام تزیین فوق‌العاده در سطوح داخلی این بنا، آن را در زُمرهٔ شاهکارهای معماری
دورهٔ صفویه قرار داده‌است.

این مقبره بنایی است که به طور نامساوی از دو قسمت تشکیل یافته، یک عمارت چهارگوش
مرکزی و یک مقصوره مانند پنج ضلعی در جلو. اضلاع این بنا که بر روی شالودهٔ سنگی
قرار گرفته دارای تاق‌نماهای نوک تیزی است. برجی که شبیه برج مقبرهٔ شیخ صفی است
احتمالاً مربوط به قرن هشتم ق چهاردهم م است که شیخ صدرالدین موسی پسر دوم شیخ صفی
آن را ساخته است، اما عمارتی که بر روی شالودهٔ اطراف بنای اصلی قرار گرفته، در
زمان‌های بعد یعنی همزمان با بقعهٔ شیخ صفی در اوایل قرن دهم/شانزدهم م بنا
گردیده‌است.

این مقبره در وسط محوطهٔ محصور وسیعی واقع شده و از قسمت‌های زیر تشکیل یافته است:
حصار، حیاط بقعه، ایوان جلوبنا، رواق، بنای اصلی بقعه، حجرات و غرفه‌ها.[۴۳]

پیران اردبیل عبارتند از پیرعبدالملک، پیرشمس الدین، پیرشمس الدین، پیر مادر،
پیرعبدالله، پیرابوسعید، عوض الخواص، شیخ محی الدین، پیرگُنبلان، سید احمد اعرابی،
, عربشاه اردبیلی، شیخ صدرالدین، شیخ صفاعلی می‌باشند.[۴۴]

مسجد جمعه، که تحت شمارة ۲۴۸ در تاریخ ۲۸ خرداد ماه سال ۱۳۱۵ جزو آثار ملّی به ثبت
رسیده، در قسمت شمال شرقی اردبیل و بر فراز تپّه‌ای بلند و در میان گورستانی مرتفع،
حدّ فاصل کوچه‌های عبدالله شاه و پیرشمس‌الدّین قرار گرفته است.[۴۵] بر طبق روایاتی
که در محلّ وجود دارد، مسجد جمعه دقیقاً بر جای یک بنای پیش از اسلام برپاشده و
چنین تصوّر می‌شود که محلّ آن آتشگاهی بوده که در صدر اسلام، همزمان با روی آوردن
مردم به دین اسلام، به مسجد تبدیل شده است.[۴۶] "این مسجد در شرق شهر و روی یک
بلندی کوچک قرار دارد و جهت استفاده نمازگزاران به قسمت‌های کوچک تقسیم شده؛ بخش
اصلی که زیر گنبد قرار گرفته (گنبدخانه) به قدر کفایت بزرگ است و گرداگرد آن
دیواره‌ای است که رفته‌رفته به شکل ناقوس درآمده است. در جلوی مسجد نیز یک چشمه
قرار دارد.[۴۷] این بنا برای نخستین بار در قرن پنجم هجری قمری، احتمالاً بر روی
ویرانه‌های یک بنای زمان ساسانی ساخته شده، و در آن زمان از یک شبستان گنبد دار
مربّع و تالار تاق دار بلند مرکّب بوده است. وقتی که مغولان در سال ۱۲۱۷ میلادی شهر
اردبیل را نابود کردند، به مسجد جمعه آسیب فراوان وارد آمد و گنبد آن در سال ۶۵۰
هجری قمری دوباره ساخته شد و در آن زمان بعضی قسمت‌های آن با گچ پوشیده و بندکشی
کاذب و توپی روی آن نقش گردید. در اواسط قرن هشتم هجری قمری، شبستان گنبد سفیدکاری
شده و محراب گچی ساخته شد و روی آن با نقّاشی تزیین گردید. عناصری که [در مسجد
جمعه] از قرن هشتم [هجری قمری] وجود دارد، شامل پوشش گچی سختی است که سطوح دیوار
داخلی اتاق گنبد را پوشانیده و محراب مقرنس و تزیینات دیگر نقّاشی شده است. نمای
تاق‌های گوشه‌ای و نغول مدوّر و تزیینات دیوارهای تحتانی تزیین شده و طرح‌های آن به
رنگ نیلی است که با الگو انداخته شده است. تزیینات مزبور شبیه تزیینات داخلی مقبره
اولجایتو و برج ابرقو است، ولی در مسجد جمعه اردبیل طرح‌ها دقیق تر و ظریف تر و
محدود به نواحی معیّن است.[۴۸]

جمعه مسجد از نظر پلان در ردیف مساجد با ترکیب چهار تاق و ایوان قرار می‌گیرد. این
ترکیب در قرون اولیه اسلامی به شکل چهار تاق بوده است که در مسیر تکامل خویش به
صورت کنونی درآمده است. در زمان سلجوقیان این ترکیب چهار تاق در سمت عقب و ایوان در
سمت جلو متداول و معمول شد. بدون تردید مساجد با ترکیب چهار تاق و ایوان، که در عصر
اسلامی در معماری جای گرفتند ملهم از آتشکده‌های عصر ساسانی بوده‌اند.[۴۹]

اردبیل، اولین شهر ایران از لحاظ لوله کشی آب شرب می‌باشد. تاریخ این لوله کشی
احتمالاً به دوره صفوی معطوف می‌گردد. بطوریکه آثار آن در حفاری‌های صورت پذیرفته
شده موجود می‌باشد[۲۲][۵۰][۵۱][۵۲]

نخستین کتابخانه در اردبیل در قرن هشتم قمری به‌همت شیخ صدرالدین موسی، فرزند شیخ
صفی‌الدین اردبیلی، در جوار آرامگاه پدرش جهت استفادهٔ عموم ایجاد شد. در آن زمان
پس از کتابخانه آستان قدس رضوی، کتابخانهٔ اردبیل قدیم‌ترین و غنی‌ترین کتابخانهٔ
ایران به‌شمار می‌رفت. شیخ صفی‌الدین اردبیلی به سال ۷۰۰ ق. جانشین شیخ زاهد گیلانی
گردید و خانقاهی برای مریدانش ترتیب داد و کتابخانه‌ای نیز بنیان نهاد که پس از مرگ
او، کتابخانه همچنان مجمع مریدان بود. مخصوصاً پس از تشکیل سلسلهٔ صفویه (۹۰۷ ق)،
به کتابخانه و آرامگاه شیخ توجه بیشتری شد به‌حدّی که شاه عباس اول صفوی (۹۹۶–۱۰۳۸
ق) در سنهٔ ۱۰۱۷ ق. کتاب‌های گرانبهایی در آنجا وقف کرد.

آدام اولئاریوس که به سال ۱۰۴۷ ق. / ۱۶۳۷ م. از این کتابخانه بازدید کرده، می‌نویسد
که اکثر کتاب‌های خطی آنجا از نظر هنر و درونمایه در دنیا بی‌نظیرند... .

جیمز موریه انگلیسی این کتابخانه را به سال ۱۲۲۷ ق. / ۱۸۱۲ م. در حالی‌که کتاب‌ها
بر روی هم انباشته شده بود، دیده‌است. در جنگ دوم ایران و روس (۱۲۴۱–۱۲۴۳ق)، این
کتابخانه به‌عنوان غنیمت جنگی نصیب روس‌ها گردید و تعداد ۱۱۴ نسخه از کتاب‌های نفیس
و نادر آن به کتابخانهٔ سن پترزبورگ روسیه منتقل گردید. در سال ۱۳۱۴ ش. تعداد
کتاب‌های باقی‌مانده به دستور وزارت معارف به تهران انتقال یافت.

تا سال ۱۳۷۸، تعداد کتابخانه‌های کودکان و نوجوانان استان ۹ واحد (۷ واحد ثابت، ۱
واحد پستی، ۱ واحد سیّار) و مجموعه آن ۹۲۹۸۶ جلد و کارکنان آن ۱۷ نفر بوده‌است.[۵۳]

مضافاً این که دریاچه شورابیل (در داخل شهر)، رودخانه بالیقلو چای (در داخل شهر)،
دریاچه نئور، جنگل فندق‌لو، تله کابین جنگل فندقلو-گردنه حیران، پیست اسکی آلوارس،
پیست اسکی روی چمن جنگل فندقلوی نمین(اردبیل)، پیکره سنگی بابا داوود عنبران، شهر
توریستی سرعین، تفرجگاه بولاغلار و دهکده سولان در زمره جاذبه‌های گردشگری مهم این
شهر به حساب می‌آیند.

از دیگر جاذبه‌های گردشگری اردبیل، آب‌های معدنی که اغلب مزین به زیبایی‌های
بی‌نظیر طبیعی می‌باشند عبارت‌اند از: خلخال سویی، قطورسویی، دودو، ایلاندو (که بر
اثر زلزله ویران شده‌است)، مشه سویی، شابیل، قینرجه، ویلادره، سردابه و... همچنین
آبشارها و عوارض طبیعی دیدنی مانند آبشار نره‌گر در روستای اسبوی خلخال، آبشار
شورشورنه عنبران، آبشار سردابه، دریاچه واقع در قله سلطان سبلان، روستای زیبای
اندبیل(خلخال) و سواحل رود قزل اوزن، جاده فوق‌العاده زیبای خلخال به اسالم، مراتع
وسیع دامنه سبلان[۵۴] روستای اناردر جاده اردبیل به مشکین شهر زادگاه مادر بابک
خرمدین وقلعه مربوط به بابک خرمدین مبارز اردبیلی می‌باشد.

از دیگر جاذبه‌های گردشگری استان اردبیل جشنواره گل‌های بابون در شهرستان نمین
می‌باشد، که همه ساله همزمان با روز جهانی گل و گیاه در ۲۵ و ۲۴ خرداد، با حضور
گسترده گردشگران داخلی و خارجی در منطقه توریستی جنگل فندقلو ی نمین که یکی از
مناطق بکر و ذخیره‌گاه طبیعی گیاهان دارویی است برگزار می‌شود. این جشنواره در
مراتعی با وسعت چند صد هکتار بابونه، به همت سازمان میراث فرهنگی، گردشگری و صنایع
دستی استان برگزار می‌گردد. ضمن برگزاری برنامه‌های شاد موسیقی و نمایش گروه‌های
هنرمند، در دو بخش برنامه‌های متنوع فرهنگی، هنری و تفریحی را برای کودکان و
نوجوانان و قشرها مختلف مردم برگزار کردند. در این جشنواره هنرمندان چیره‌دست و
صنعتگران این منطقه، با تولید گلیم، مسند، جاجیم و ورنی میراثی گرانبها را در معرض
نمایش عموم قرار می‌دهند.[۵۵][۵۶][۵۷]

اردبیل به واسطه داشتن مناظر بی نظیر طبیعی، شاید به جرات بتوان گفت رتبه نخست
گردشگری درایران را دارا می‌باشد. اردبیل وسرعین به واسطه پذیرش گردشگر، میزبان
مسافران تابستانی و زمستانی می‌باشد. در تابستان استفاده از مناطق خوش آب وهوای
اردبیل و در پاییز و زمستان به واسطه دارا بودن پیست اسکی آلوارس و آبگرم‌های معدنی
سرعین میزبان مسافران می‌باشد؛ لذا هتل‌های زیر در خدمت میهمانان می‌باشد:[۵۸]

اردبیل به واسطه داشتن تاریخ کهن در ادوار مختلف و تکامل در این دوره‌ها صنایع دستی
مختلفی را در جهت نیاز به ان به تکامل رسانده وبه جوامع مختلف معرفی و صادر
نموده‌است. به وضوح می‌توان اوج این شکوه را در دوره صفویه جستجو نمود که بایستی
این شکوه را به نام مکتب اردبیل ثبت نمود.[۶۲]

جمعیت اردبیل در اولین سرشماری رسمی ایران که در سال ۱۳۳۵ خورشیدی انجام پذیرفت،
بالغ بر ۶۵٬۷۴۲ نفر بوده‌است. این تعداد در سال ۱۳۴۵ خورشیدی به ۸۳٬۵۹۶ نفر، در سال
۱۳۵۵ خورشیدی به ۱۴۷٬۸۶۵ نفر، در سال ۱۳۶۵ خورشیدی به ۲۸۱٬۹۷۳ نفر و در سال ۱۳۷۵
خورشیدی به ۳۴۰٬۳۸۶ نفر افزایش پیدا کرد.[۶۵] جمعیت اردبیل براساس نتایج نهایی
سرشماری عمومی نفوس و مسکن سال ۱۳۹۰ خورشیدی بالغ بر ۴۸۵۱۵۳ بوده‌است که از این
جهت، هفدهمین شهر پرجمعیت ایران به‌شمار می‌رود. برپایهٔ همین آمار از مجموع جمعیت
شهر اردبیل ۲۴۶۶۱۸ نفر را مردان و ۲۳۸۵۳۵ نفر را زنان تشکیل می‌دهند. همچنین شمار
خانوارهای این شهر بالغ بر ۱۳۵۴۳۴ خانوار بوده‌است.[۶۶]

اردبیل با واقع شدن در دامنه کوه مرتفع سبلان با ارتفاع ۱۳۵۰ متر و با فاصله کم از
بندر آستارا با ارتفاع ۳۰ - به منزله دامنه وسیع کوه مرتفعی مشرف بر دریاست که
دارای اقلیم مناطق فوقانی از یک طرف و تأثیرپذیر از مناطق بحری از طرف دیگر
است.[۷۳] شهرستان اردبیل دارای چهار اقلیم مدیترانه‌ای گرم، مدیترانه‌ای معتدل،
کوهستانی سرد و معتدل است. این شهرستان به عنوان یکی از مناطق سردسیر ایران و استان
بین پنج تا هشت ماه از سال سرد است. بارندگی نیز در تمام فصول وجود دارد، ولی شدت
آن در بهار و پاییز بیشتر است. براساس گزارش ایستگاه هواشناسی اردبیل که در ارتفاع
۱۳۷۲ متری واقع شده، بارندگی این شهر در سال ۱۳۷۲ برابر ۷/۳۲۷ میلی‌متر گزارش
شده‌است. این شهرستان دارای زمستان‌های بسیار سرد و تابستان‌های معتدل است. متوسط
درجه حرارت آن در حدود هفت درجه سانتی‌گراد است. وجود کوهستان‌های سبلان، طالش و
بزغوش، تأثیر بخارهای دریای خزر و بادهای سرد شمالی و وجود جنگل‌های شمال و شرق آن
در میزان بارندگی و نوسان دمای شهرستان اردبیل بسیار مؤثر است.[۷۴]

قله سبلان به شماره ۱۹۴۹۶/۱۲ در فهرست آثار طبیعی ملی کشور به ثبت رسیده و سند
مالیکت آن از ارتفاع بالای سه هزار و ۶۰۰ متری قله سبلان به وسعت شش هزار و ۲۰۰
هکتار به نام سازمان حفاظت محیط زیست صادر شده‌است.[۷۶]

آش دوغ اردبیل (آیران آشی) مهم‌ترین غذای سنتی اردبیل است و به‌عنوان غذای سنتی
جهانی شناخته شده‌است.[۷۷]

حلوای سیاه اردبیل معجونی است که از جوانهٔ گندم و کرهٔ طبیعی تهیه می‌شود و بسیار
مقوی و نیروزا می‌باشد.[۷۸]

تقسیم‌بندی کل بازار اردبیل عبارتنداز: بازار بقالان، قصابان، خراطان، سراجان،
قیصریه، چاقو فروشان، کلاه دوزان و... سرای دیگر اشاره کرد. راسته‌های موجود در
بازار اردبیل عبارتند: از راسته اصلی بازار، راسته قیصریه، علافان، راسته
پیرعبدالملک، بازار زرگران، سراجان، پارچه فروشان، کفاشان، مسگران، چاقوسازان،
آهنگران و سراهای آنها. در قرن هفتم و هشتم بازار اردبیل رونق فراوان داشته‌است. در
دوره‌های بعد، قسمتی از بازار بزرگ و تیمچه‌ها و سراها از موقوفات بقعه شیخ صفی
الدین بشمار می‌رفت و درآمد و عواید حاصله به مصرف مخارج این بقعه می‌رسید.[۷۹]

ثبت نام در مکتب خانه بدون اینکه همراه با تشریفات باشد صرفاً با ملاک توان کودک
برای نشستن و تعلیم گرفتن همراه بوده‌است. بابا صفری نویسندهٔ کتاب «اردبیل در
گذرگاه تاریخ» آورده که مکتب دار کودکان را از پنج سالگی می‌پذیرفته و همین که طفل
می‌توانسته بنشیند و آمادهٔ خواندن باشد می‌توانسته در مکتب خانه برای یادگیری
پذیرفته شود. چهار دوره آموزشی با تنوع تدریس در مکتب‌خانه‌های اردبیل دوره‌های
آموزشی به چهار بخش دورهٔ پیش از دبستان، دبستان، دورهٔ سوم و دورهٔ عالی
تقسیم‌بندی شده بود. دورهٔ پیش از دبستان مربوط به مکتب خانه‌هایی با حضور آخوند
باجی‌ها بوده که آموزش اولیه به مانند مهد کودک را برعهده داشته‌اند. در این دوره
کودکان تا اذان ظهر تحصیل می‌کردند. در دورهٔ دبستان ملا و آخوندهای برجسته کودک را
تعلیم می‌دادند و پس از آن مدرسه و آموزش عالی آغاز می‌شد. در این دوره نیز تحصیل
از اذان صبح تا اذان مغرب با وقفه یک ساعته برای ناهار همراه بود. اما تفاوت
دوره‌های آموزشی به مانند شیوهٔ آموزش فعلی در مواد درسی و به صورت پله به پله
بوده‌است.[۸۰] ظهور طبقهٔ جدید منورالفکر در ایران منجر به ستیز سنت گرایان و
روشنفکران جهت تأسیس مدارس گردید. تعطیل شدن مکتب خانه‌ها که وسیلهٔ ارتباطی بین
خانواده و روحانیت بود برشدت مخالفت با مدارس جدید می‌افزود. چرا که با تعطیلی مکتب
خانه‌ها، اولین مکان مؤثر در شکل‌دهی ذهنیت دینی دچار آسیب می‌گردید. از جمله
افرادی که در اردبیل مانع بزرگی در جهت تأسیس مدارس نوین بود میرزا علی اکبر مجتهد
بود. او مدارس نوین را اشکولا (برگرفته از واژه School به معنی مدرسه) می‌خواند به
مردم عامی می‌گفت که تحصیل در چنین مدارسی سبب ترویج بابی‌گری می‌شود.

او به واسطهٔ داشتن قدرت و ثروت به کمک هوادارانش در تعطیلی مدارس نقش عمده‌ای ایفا
نمودند. چرا که روشن شدن حقایق علوم زمان از جمله تحصیل کودکان به علوم جدید
فی‌المثل جغرافیا سبب بروز بابی‌گری می‌گردید. به واسطهٔ فشارهای بیش از حد او
مخبرالسلطنه دستور داد موقتاً تدریس جغرافیا در مدارس نوین حذف گردد تا به نحوی
موجب تعطیلی مدارس نگردد. کسروی معتقد است که میرزا علی اکبر زورش بیشتر بوده تا
علمش.

به واسطهٔ اصرار بیش از حد مردم به تحصیل فرزندانشان در مدارس نوین، توسعهٔ این
مدارس دراردبیل با استقبال مواجه گردید؛ که نمونه‌ای از مدارس نوین به شرح ذیل
است.[۸۱][۸۲]

گرمابه‌های تاریخی اردبیل معمولاً قدمتی طولانی دارند. نقشه‌های تاریخی موجود از
بافت قدیمی شهر نشان می‌دهند که بیش تر گرمابه‌های شهرً در کنار مساجد قرار
داشته‌اند.[۸۵]

باتوجه به جایگاه تجاری-اقتصادی شهر اردبیل طی ادوار گذشته و در پی آن ورود تجار و
مسافران مختلف، بدیهی است مکانهایی برای اقامت و اتراق مسافران و چهارپایان
درنظرگرفته شده بود که اصطلاحاً کاروانسرا نامیده می‌شد؛ که سرا هم به اختصار
نامیده می‌شد. بطور نمونه: سرای حاج احمد، سرای گلشن، کاروانسرای زنجیرلی و... در
نقشه‌های سال ۱۸۲۷ میلادی ۳ کاروانسرای شهر در نزدیکی دروازه قنبلان و اطراف بازار
قرار داشته‌اند.[۸۸]

همزمان با ۲۶ رجب برابر با ۴ مرداد سالروز تأسیس سلسله صفویه و با هدف گرامی‌داشت
خدمات خاندان صفوی، این روز توسط شورای فرهنگ عمومی کشور، به نام «روز ملی اردبیل»
در تقویم تاریخ فرهنگی ایران ثبت گردید.[۸۹][۹۰][۹۱]

قدمت فعالیت پستی به شکل رسمی در شهرستان اردبیل با قدمت ساختمان این شرکت که در
جنب ساختمان شهرداری مرکز اردبیل قرار دارد برابر است و به ۴۵ سال می‌رسد. یک بانوی
سال خورده اردبیلی می‌گوید: در آن سال‌ها به لحاظ اینکه وسایل ارتباطی امروزی وجود
نداشتند برای مدت طولانی از احوال اقوام و آشنایان خود بی‌خبر می‌ماندیم و بطور
تقریبی حداکثر در طول یک ماه نامه‌ای از این افراد می‌رسید. در نامه‌های آن زمان
عبارت زیر در سربرگ نامه‌ها تکرار می‌گردید:با عرض سلام و خسته نباشید، امیدوارم که
سلامت باشید و اگر از احوالات اینجانب جویا باشید ملالی نیست به غیر از دوری
شما.[۹۲]

چندین دانشگاه در شهر اردبیل وجود دارد که اولین آنها در سال ۱۳۵۷ تأسیس شده‌است.
از آن جمله می‌توان به موارد زیر اشاره کرد:[۹۳][۹۴][۹۵][۹۶]

فرودگاه اردبیل در فاصله ۱۱ کیلومتری شمال شرق شهر اردبیل، در ارتفاع ۱۳۱۱ متری از
سطح دریا و در ارا ضی نسبتاً مسطحی به مساحت حدود ۱۰۰۰ هکتار واقع شده است. احداث
این فرودگاه از سال ۱۳۵۲ شروع و بعلت آغاز جنگ تحمیلی در سال ۱۳۵۸ عملیات تکمیلی
احداث آن فرودگاه متوقف واز سال ۱۳۶۸ عملیات تکمیل احداث فرودگاه شروع و در سال
۱۳۷۰ با تکمیل باند به طول ۳۳۵۰ متر و ترمینال به مساحت ۹۰۰ متر مربع تکمیل سایر
پروژه‌ها و نصب سیستم ناوبری NDB وسایر تجهیزات اولیه فرودگاهی، فرودگاه اردبیل
عملیاتی شد وبا نشست هواپیمای C-130در سال ۱۳۷۰ افتتاح گردید. در حال حاضر هفته‌ای
۶۰ پرواز در مسیر تهران-اردبیل-تهران و ۸ پرواز در مسیر مشهد-اردبیل-مشهد و
پروازهای حج عمره برقرار می‌باشد، با توسعه فرودگاه و تأسیس ترمینالهای حجاج به
مساحت ۶۰۰۰ متر مربع احداث گردیده است. بر اساس برنامه‌ریزی و توافقات انجام یافته
پرواز به استانبول ترکیه و پرواز به عتبات و سوریه، بر تعداد پروازهای فرودگاه
افزوده می‌گردد. .[۹۷]

پروژه ساخت راه آهن اردبیل-میانه به طول ۱۸۰ کیلومتر از جنوب استان اردبیل از سال
۱۳۸۴ با پیشرفت فیزیکی ۴۴ درصد در سال ۱۳۹۲ شروع و پس از آن با ایجاد راه آهن
اردبیل-پارس‌آباد به طول ۲۱۰ کیلومتر جهت اتصال به جمهوری آذربایجان در راستای تحقق
کریدور شمال-جنوب، در حال احداث می‌باشد.[۹۸][۹۹]

این پروژه ۵۶ دستگاه تونل و ۳٫۵ کیلومتر پل بزرگ به عنوان یکی از سخت‌ترین جبهه‌های
کاری وزارت راه و ترابری است.[۱۰۰]

سازمان تاکسی رانی اردبیل با تعداد کل تاکسیهای شهر اردبیل در سال ۱۳۹۲ شامل ۳۴۳۶
دستگاه که ۱۱۵۸ دستگاه آن بصورت خطی و در ۳۱ مسیر فعالیت می‌کنند، ۳۴ دستگاه ون
برای سرویس دهی مدارس، ۳۹ دستگاه تاکسی ویژه فرودگاه، ۴۳ دستگاه تاکسی ویزه بیسیم
۱۳۳، ۲۲۷۸ دستگاه تاکسی گردشی فعالیت می‌کنند.[۱۰۱]

درکشور ایران به ویژه منطقه آذربایجان مرثیه سرایان اردبیلی بی شک نقش ارزنده‌ای در
روایت حماسه بزرگ عاشورا و انتقال آن به نسل‌های امروزی داشته‌اند و شاعران و
مداحان این دیار قرن هاست که با سروده‌ها و نوای توحیدی خود پیام و خاطره نهضت
عاشورا را در اذهان زنده نگه داشته‌اند. در مرثیه‌های شاعران اردبیلی به واقعه بزرگ
کربلا از زاویه‌های گوناگون پرداخت شده و در آن‌ها حماسه دشت نینوا، مظلومیت اهل
بیت و قساوت یزید و یزیدیان به زیبایی هر چه تمام عرضه شده‌است. اردبیل که به لحاظ
پیشینه مذهبی و تاریخی خود از چندین سده قبل به دارالارشاد و دارالامان شهرت
یافته‌است یکی از کانون‌های مهم مرثیه سرایی در ایران محسوب می‌شود.[۱۰۲] همچنین
شمس عطار اردبیلی، بیضای اردبیلی، عباسقلی یحیوی (تاج الشعرا) و استاد رحیم منزوی
اردبیلی از شاعران تأثیرگذار این خطه بوده‌اند. از شعرای در قید حیات اردبیل
می‌توان به یوسف معزی اردبیلی، غفاری، تقایی و هادی اشاره کرد که در ادامه راه
شعرای درگذشته تلاش کرده و در ترویج فرهنگ عاشورایی زحمات فراوانی کشیده‌اند.

با افتتاح این دفتر در تاریخ ۳ تیرماه ۱۳۹۲ در استان اردبیل، امور مربوط به وزارت
امور خارجه در داخل استان انجام می‌گردد. با آغاز به کار این دفتر، مسئولان استان
با مقامات شهرهای مرزی جمهوری آذربایجان در خصوص مسائلی از قبیل امور گمرکی،
مرزبانی، پایانه‌ها، امور مربوط به برپایی نمایشگاه، فعال کردن بازارچه‌های مشترک
مرزی و نیز استفاده بیشتر از پتانسیل‌های استان اردبیل در حوزه‌های گردشگری، توریسم
درمانی، پیگیری مشکلات اتباع ایرانی، ویزای اتباع خارجی در مرز با ایجاد شعبه و
دیگر موارد می‌توانند هماهنگی لازم را بعمل آورند. علاوه بر این نمایندگی وزارت
امور خارجه در استان اردبیل سرویس‌های دیگری نظیر دعوت از سفرای کشورهای خارجی به
استان برای آشنایی آنان با قابلیت‌های مختلف اردبیل، تأیید مدارک دانشجویان در خارج
از کشور، پیگیری هرگونه مشکلات احتمالی اتباع ایرانی در خارج از کشور را نیز، ارائه
خواهد کرد.[۱۰۶]



https://fa.wikipedia.org/wiki/%D8%A7%D8%AE%D8%AA%D9%84%D8%A7%D9%84_%D8%AF%D9%88%D9%82%D8%B7%D8%A8%DB%8C

اختلال دوقطبی (یا شیدایی - افسردگی) نوعی اختلال خلقی و یک بیماری روانی است.
افراد مبتلا به این بیماری دچار تغییرات شدید خلق می‌شوند. اختلال دو قطبی به صورت
معمول در آخر دوره نوجوانی یا اوائل دوره بزرگسالی تظاهر پیدا می‌کند. این بیماری
انواع مختلفی دارد که مهمترین انواع آن اختلال دوقطبی نوع یک و اختلال دو قطبی نوع
دو است. تفاوت این دو اختلال در وجود دوره شیدایی است؛ در نوع یک این حالت اتفاق
می‌افتد ولی در نوع دو فرم خفیف‌تری از آن که نیمه‌شیدایی است، بروز می‌کند. شروع
بیماری معمولاً با دوره‌ای از افسردگی می‌باشد و پس از یک یا چند دوره از افسردگی،
دوره شیدایی بارز می‌شود. در تعداد کمتری از بیماران شروع بیماری با دوره شیدایی یا
نیمه-شیدایی است.

دوره شیدایی Mania مشخصه تشخیص اختلال دوقطبی است. این بیماری با توجه به شدت این
دوره طبقه‌بندی می‌شود. بیماران مبتلا ممکن است ناگهان از اوج شادی و خوشحالی به
اوج غم و اندوه فروروند و ارتباطی بین خُلق بیمار و آنچه واقعاً در زندگی بیمار رخ
می‌دهد وجود ندارد. دوره شیدایی می‌تواند شدت مختلفی از شیدایی خفیف (نیمه-شیدایی)
تا شیدایی کامل با علائم جنون‌آمیز نظیر توهم یا کاتاتونیا، داشته باشد. در این
دوره تمرکز کاهش پیدا می‌کند، نیاز به خواب کم می‌شود و بیمار توهم خودبزرگ‌بینی
پیدا می‌کند. قضاوت بیمار ممکن است مختل شود و دست به ولخرجی‌های غیرمعمول یا
رفتارهای غیرطبیعی بزند.

دوره نیمه-شیدایی همان دوره شیدایی با شدت کمتر است که در آن علائم جنون و
خودبزرگ‌بینی وجود ندارد. بسیاری از بیماران در دوره نیمه-شیدایی فعال‌تر از حالت
عادی هستند، در حالی که بیماران در دوره شیدایی به دلیل کاهش تمرکز در فعالیت‌های
خود دچار مشکل می‌شوند. خلاقیت در بعضی بیماران نیمه-شیدا افزایش پیدا می‌کند.
بسیاری از بیماران علائم Hypersexuality را نشان می‌دهد. دوره نیمه-شیدایی ویژگی
اختلال دوقطبی نوع دوم و اختلال خلق ادواری است اما می‌تواند در اختلال
روان‌گسیختگی عاطفی (Schizoaffective) نیز ظاهر شود. نیمه-شیدایی ویژگی اختلال
دوقطبی نوع اول نیز هست و زمانی رخ می‌دهد که خلق بیمار بین وضعیت‌های عادی و
شیدایی نوسان می‌کند.

خلق ترکیبی (یا Mixed State) وضعیتی است که در آن هر دو علائم شیدایی و افسردگی به
طور همزمان بروز می‌کنند (مثلاً تحریک‌پذیری، اضطراب، خستگی، احساس گناه، پرخاشگری،
تفکرات خودکشی، ترس، شک یا پارانویا، صحبت بی‌وقفه و خشم). به عنوان نمونه، حالت
گریه در وضعیت شیدایی یا تفکرات سریع در وضعیت افسردگی است. حالت‌های ترکیبی
معمولاً خطرناک‌ترین دوره در بیماری‌های خلقی هستند زیرا رفتارهایی مانند سوء مصرف
مواد، بیماری پانیک و اقدام به خودکشی تا حد زیادی افزایش پیدا می‌کنند.

بیشتر افرادی که دارای اختلال دوقطبی تشخیص داده می‌شوند، دارای تعداد دوره، به
متوسط ۰٫۴ تا ۰٫۷ در سال، با طول سه تا شش ماه هستند. تناوب سریع به افرادی اطلاق
می‌شود که بیشتر از سه دوره در سال را تجربه می‌کنند. بخش قابل توجهی از بیماران
دوقطبی شامل این عنوان می‌شوند. در برخی منابع عناوین تناوب بسیار سریع و تناوب به
شدت سریع یا تناوب بسیار بسیار سریع تعریف شده‌اند. یک تعریف از تناوب بسیار بسیار
سریع، تغییر خلق در طول بازه ۲۴ تا ۴۸ ساعت است.

اگرچه دلیل قطعی برای این اختلالات هنوز شناخته نشده‌است، اما محققان بر این باورند
که اختلالات دوقطبی منشا ارثی دارد وترکیب ژنتیکی افراد بیشتر از تربیت آنها در این
اختلالات مؤثر است. ممکن است مشکل فیزیکی در قسمتی از مغز که کنترل حالات روانی را
به عهده دارد عامل این اختلالات باشد. به این دلیل است که این اختلالات با دارو
قابل کنترل هستند. همچنین نوسانات خلقی ممکن است گاهی توسط استرس و یا بیماری بوجود
بیایند.[۲]

از افراد مشهور مبتلا به این بیماری می‌توان ونسان ونگوگ، لودویگ ون بتهوون، پابلو
پيكاسو، كورت كوبين، ناپلئون بناپارت، ارنست همینگوی، وینستون چرچیل، بریتنی
اسپیرز، دمی لواتو، امی واینهاوس ، کاترین زتا جونز، اسحاق نیوتن، صادق هدایت، جرمی
برت و مرلین مونرو را نام برد. چرچیل این بیماری را سگ سیاه می‌نامید.[۳]



https://fa.wikipedia.org/wiki/%D9%85%D9%88%D8%AA%D9%88%D8%B1_%D8%A7%D9%84%DA%A9%D8%AA%D8%B1%DB%8C%DA%A9%DB%8C

موتور الکتریکی (به انگلیسی: Electric motor)، نوعی ماشین الکتریکی است که
الکتریسیته را به حرکت مکانیکی تبدیل می‌کند. عمل عکس آن که تبدیل حرکت مکانیکی به
الکتریسیته‌است، توسط ژنراتور انجام می‌شود. این دو وسیله بجز در عملکرد، مشابه
یکدیگر هستند. اکثر موتورهای الکتریکی توسط الکترومغناطیس کار می‌کنند، اما
موتورهایی که بر اساس پدیده‌های دیگری نظیر نیروی الکترواستاتیک و اثر پیزوالکتریک
کار می‌کنند، هم وجود دارند.

ایده کلی این است که وقتی که یک ماده حامل جریان الکتریسیته تحت اثر یک میدان
مغناطیسی قرار می‌گیرد، نیرویی بر روی آن ماده از سوی میدان اعمال می‌شود. در یک
موتور استوانه‌ای، چرخانه (روتور) به علت گشتاوری که ناشی از نیرویی است که به
فاصله‌ای معین از محور چرخانه به چرخانه اعمال می‌شود، می‌گردد.

اغلب موتورهای الکتریکی دوار هستنند، اما موتور خطی هم وجود دارند. در یک موتور
دوار بخش متحرک (که معمولاً درون موتور است) چرخانه یا روتور و بخش ثابت ایستانه یا
استاتور خوانده می‌شود. موتور شامل آهنرباهای الکتریکی است که روی یک قاب سیم پیچی
شده‌است. گر چه این قاب اغلب آرمیچر خوانده می‌شود، اما این واژه عموماً به غلط
بکار برده می‌شود. در واقع آرمیچر آن بخش از موتور است که به آن ولتاژ ورودی اعمال
می‌شود یا آن بخش از ژنراتور است که در آن ولتاژ خروجی ایجاد می‌شود. با توجه به
طراحی ماشین، هر کدام از بخش‌های چرخانه یا ایستانه می‌توانند به عنوان آرمیچر
باشند. برای ساختن موتورهایی بسیار ساده کیت‌هایی را در مدارس استفاده می‌کنند.

موتور کلاسیک جریان مستقیم دارای آرمیچری از آهنربای الکتریکی است. یک سوییچ گردشی
به نام کموتاتور جهت جریان الکتریکی را در هر سیکل دو بار برعکس می‌کند تا در
آرمیچر جریان یابد و آهنرباهای الکتریکی، آهنربای دائمی را در بیرون موتور جذب و
دفع کنند. سرعت موتور DC به مجموعه‌ای از ولتاژ و جریان عبوری از سیم پیچ‌های موتور
و بار موتور یا گشتاور ترمزی، بستگی دارد.

سرعت موتور جریان مستقیم وابسته به ولتاژ و گشتاور آن وابسته به جریان است. معمولاً
سرعت توسط ولتاژ متغیر یا عبور جریان و با استفاده از تپ‌ها (نوعی کلید تغییر دهنده
وضعیت سیم‌پیچ) در سیم‌پیچی موتور یا با داشتن یک منبع ولتاژ متغیر، کنترل می‌شود.
به دلیل اینکه این نوع از موتور می‌تواند در سرعت‌های پایین گشتاوری زیاد ایجاد
کند، معمولاً از آن در کاربردهای کششی نظیر لوکوموتیوها استفاده می‌کنند.

اما به هرحال در طراحی کلاسیک محدودیت‌های متعددی وجود دارد که بسیاری از این
محدودیت‌ها ناشی از نیاز به جاروبکهایی برای اتصال به کموتاتور است. سایش جاروبک‌ها
و کموتاتور، ایجاد اصطکاک می‌کند و هر چه که سرعت موتور بالاتر باشد، جاروبک‌ها
می‌بایست محکمتر فشار داده شوند تا اتصال خوبی را برقرار کنند. نه تنها این اصطکاک
منجر به سر و صدای موتور می‌شود بلکه این امر یک محدودیت بالاتری را روی سرعت ایجاد
می‌کند و به این معنی است که جاروبک‌ها نهایتاً از بین رفته نیاز به تعویض پیدا
می‌کنند. اتصال ناقص الکتریکی نیز تولید نویز الکتریکی در مدار متصل می‌کند. این
مشکلات با جابجا کردن درون موتور با بیرون آن از بین می‌روند، با قرار دادن
آهنرباهای دائم در داخل و سیم پیچ‌ها در بیرون به یک طراحی بدون جاروبک می‌رسیم.

آهنرباهای دائم در بیرونی یک موتور DC را می‌توان با آهنرباهای الکتریکی تعویض کرد.
با تغییر جریان میدان (سیم پیچی روی آهنربای الکتریکی) می‌توانیم نسبت سرعت/گشتاور
موتور را تغییر دهیم. اگر سیم پیچی میدان به صورت سری با سیم پیچی آرمیچر قرار داده
شود، یک موتور گشتاور بالای کم سرعت و اگر به صورت موازی قرار داده شود، یک موتور
سرعت بالا با گشتاور کم خواهیم داشت. می‌توانیم برای بدست آوردن حتی سرعت بیشتر اما
با گشتاور به همان میزان کمتر، جریان میدان را کمتر هم کنیم. این تکنیک برای کشش
الکتریکی و بسیاری از کاربردهای مشابه آن ایده‌آل است و کاربرد این تکنیک می‌تواند
منجر به حذف تجهیزات یک جعبه دنده متغیر مکانیکی شود.

یکی از انواع موتورهای DC میدان سیم پیچی شده موتور FVTEیونیورسال است. اسم این
موتورها از این واقعیت گرفته شده‌است که این موتورها را می‌توان هم با جریان DC و
هم AC بکار برد، اگر چه که اغلب عملاً این موتورها با تغذیه جریان متناوب کار
می‌کنند. اصول کار این موتورها بر این اساس است که وقتی یک موتور DC میدان سیم پیچی
شده به جریان متناوب وصل می‌شود، جریان هم در سیم پیچی میدان و هم در سیم پیچی
آرمیچر (و در میدانهای مغناطیسی منتجه) هم‌زمان تغییر می‌کند و بنابراین نیروی
مکانیکی ایجاد شده همواره بدون تغییر خواهد بود. در عمل موتور بایستی به صورت خاصی
طراحی شود تا با جریان متناوب سازگاری داشته باشد (امپدانس/راکتانس بایستی مدنظر
قرار گیرند) و موتور نهایی عموماً دارای کارایی کمتری نسبت به یک موتور معادل DC
خالص خواهد بود. مزیت این موتورها این است که می‌توانPOGH تغذیه AC را روی
موتورهایی که دارای مشخصه‌های نوعی موتورهای DC هستند بکار برد، خصوصاً اینکه این
موتورها دارای گشتاور راه اندازی بسیار بالا و طراحی بسیار جمع و جور در سرعت‌های
بالا هستند. جنبه منفی این موتورها تعمیر و نگهداری و مشکل قابلیت اطمینان آنهاست
که به علت وجود کموتاتور ایجاد می‌شود و در نتیجه این موتورها به ندرت در صنایع
مشاهده می‌شوند، اما عمومی‌ترین موتورهایFG AC در دستگاه‌هایی نظیر مخلوط کن و
ابزارهای برقی خانگی مورد استفاده قرار می‌گیرند.

موتورهای القایی AC عمومی‌ترین موتورهایی هستند که در سامانه‌های کنترل حرکت صنعتی
و همچنین خانگی استفاده می‌شوند. طراحی ساده و مستحکم، قیمت ارزان، هزینه نگه داری
پایین و اتصال آسان و کامل به یک منبع نیروی AC امتیازات اصلی موتورهای القایی AC
هستند. انواع متنوعی از موتورهای القایی AC در بازار موجود است. موتورهای مختلف
برای کارهای مختلفی مناسب اند. با اینکه طراحی موتورهای القایی AC آسانتر از
موتورهای DC است، ولی کنترل سرعت و گشتاور در انواع مختلف موتورهای القایی AC
نیازمند درکی عمیقتر در طراحی و مشخصات در این نوع موتورهاست. این نکته در اساس
انواع مختلف، مشخصات آنها، انتخاب شرایط برای کاربریهای مختلف و روشهای کنترل مرکزی
یک موتورهای القایی AC را مورد بحث قرار می‌دهد.

مانند بیشتر موتورها، یک موتورهای القایی AC یک قسمت ثابت بیرونی به نام استاتور و
یک روتور که در درون آن می‌چرخد دارند، که میان آندو یک فاصله دقیق کارشناسی شده
وجود دارد. به طور مجازی همه موتورهای الکتریکی از میدان مغناطیسی دوار برای
گرداندن روتورشان استفاده می‌کنند. یک موتور سه فاز القایی AC تنها نوعی است که در
آن میدان مغناطیسی دوار به طور طبیعی بوسیله استاتور به خاطر طبیعت تغذیه گر آن
تولید می‌شود. در حالی که موتورهای DC به وسیله‌ای الکتریکی یا مکانیکی برای تولید
این میدان دوار نیاز دارند. یک موتور القایی AC تک فاز نیازمند یک وسیله الکتریکی
خارجی برای تولید این میدان مغناطیسی چرخشی است. در درون هر موتور دو سری آهنربای
مغناطیسی تعبیه شده‌است. در یک موتور القایی AC یک سری از مغناطیس شونده‌ها به خاطر
اینکه تغذیه AC به پیچه‌های استاتور متصل است در استاتور تعبیه شده‌اند. بخاطر
طبیعت متناوب تغذیه ولتاژ AC بر اساس قانون لنز نیرویی الکترومغناطیسی به روتور
وارد می‌شود (درست شبیه ولتاژی که در ثانویه ترانسفورماتور القا می‌شود). بنابر این
سری دیگر از مغناطیس شونده‌ها خاصیت مغناطیسی پیدا می‌کنند. -نام موتور القایی از
اینجاست-. تعامل میان این مگنت‌ها انرژی چرخیدن یا تورک (گشتاور) را فراهم می‌آورد.
در نتیجه موتور در جهت گشتاو بوجود آمده چرخش می‌کند.

استاتور از چندین قطعه باریک آلومینیم یا آهن سبک ساخته شده‌است. این قطعات بصورت
یک سیلندر تو خالی به هم منگنه و محکم شده‌اند (هسته استاتور) با شیارهایی که در
شکا یک نشان داده شده‌اند. سیم پیچهایی از سیم روکش دار در این شیارها جاسازی
شده‌اند. هر گروه پیچه با هسته‌ای که آن را فرا گرفته یک آهنربای مغناطیسی (با دو
پل) را برای کار کردن با تغذیه AC شکل می‌دهد. تعداد قطبهای یک موتور القایی AC به
اتصال درونی پیچه‌های استاتور بستگی دارد. پیچه‌های استاتور مستقیماً به منبع انرژی
متصل اند. آنها به صورتی متصل اند که با برقراری تغذیه AC یک میدان مغناطیسی چرخنده
تولید می‌شود.

روتور از چندین قطعه مجزای باریک فولادی که میانشان میله‌هایی از مس یا آلومینیم
تعبیه شده ساخته شده‌است. در رایج‌ترین نوع روتور (روتور قفس سنجابی) این میله‌ها
در انتهای خود به صورت الکتریکی و مکانیکی بوسیله حلقه‌هایی به هم متصل شده‌اند.
تقریباً ۹۰ درصد از موتورهای القایی دارای روتور قفس سنجابی می‌باشند و این به خاطر
آن است که این نوع روتور ساختی مستحکم و ساده دارد. این روتور از هسته‌ای چند تکه
استوانه‌ای با محوری که شکافهای موازی برای جادادن رساناها درون آن دارد تشکیل
شده‌است. هر شکاف یک میله مسی یا آلومینیومی یا آلیاژی را شامل می‌شود. در این
میله‌ها به طور دائمی بوسیله حلقه‌های انتهایی آنها همچنان که در شکل دو مشاهده
می‌شود مدار کوتاه برقرار است. چون این نوع مونتاژ درست شبیه) قفس سنجاب است، این
نام برای آن انتخاب شده‌است. میله‌ای روتور دقیقاً با محور موازی نیستند. در عوض به
دو دلیل مهم قدری اریب نصب می‌شوند. دلیل اول آنکه موتور با کاهش صوت مغناطیسی بدون
صدا کارکرده و برای آنکه از هارمونیکها در شکافها کاسته شود. دلیل دوم آن است که
گرایش روتور به هنگ کردن کمتر شود. دندانه‌های روتور به خاطر جذب مغناطیسی مستقیم
(محض) تلاش می‌کنند که در مقابل دندانه‌های استاتور باقی بمانند. این اتفاق هنگامی
می‌افتد که تعداد دندانه‌های روتور و استاتور برابر باشند. روتور بوسیله مهارهایی
در دو انتها روی محور نصب شده؛ یک انتهای محور در حالت طبیعی برای انتقال نیرو
بلندتر از طرف دیگر گرفته می‌شود. ممکن است بعضی موتورها محوری فرعی در طرف دیگر
(غیر گردنده - غیر منتقل کننده نیرو) برای اتصال دستگاه‌های حسگر حالت (وضعیت) و
سرعت داشته باشند. بین استاتور و روتور شکافی هوایی موجود است. بعلت القا انرژی از
استاتور به روتور منتقل می‌شود. تورک تولید شده به روتور نیرو داده و سپس برای
چرخیدن به آن نیرو می‌کند. صرف نظر از روتور استفاده شده قواعد کلی برای دوران یکی
است.

برای کاربردهای نیازمند به توان بالاتر، از موتورهای القایی سه فاز AC (یا چند فاز)
استفاده می‌شود. این موتورها از اختلاف فاز موجود بین فازهای تغذیه چند فاز
الکتریکی برای ایجاد یک میدان الکترومغناطیسی دوار درونشان، استفاده می‌کنند. اغلب،
روتور شامل تعدادی هادی‌های مسی است که در فولاد قرار داده شده‌اند. از طریق القای
الکترومغناطیسی میدان مغناطیسی دوار در این هادی‌ها القای جریان می‌کند، که در
نتیجه منجر به ایجاد یک میدان مغناطیسی متعادل کننده شده و موجب می‌شود که موتور در
جهت گردش میدان به حرکت در آید. یکی از مزیت‌های موتورهای سه فاز داشتن گشتاوری
ثابت و مستقل از زمان است که باعث می‌شود موتور به نرمی کار کرده و از ضربات ناشی
از تغییر گشتاور در حین کار که در موتورهای تک فاز وجود دارد در امان باشد و طول
عمر و راندمان بالاتری نسبت به موتورهای تک فاز خواهد داشت.

این نوع از موتور با نام موتور القایی معروف است. برای اینکه این موتور به حرکت
درآید بایستی همواره موتور با سرعتی کمتر از بسامد منبع تغذیه اعمالی به موتور،
بچرخد، چرا که در غیر این صورت میدان متعادل کننده‌های در روتور ایجاد نخواهد شد.
استفاده از این نوع موتور در کاربردهای ترکشن نظیر لوکوموتیوها، که در آن به موتور
ترکشن آسنکرون معروف است، روز به روز در حال افزایش است. به سیم پیچهای روتور جریان
میدان جدایی اعمال می‌شود تا یک میدان مغناطیسی پیوسته ایجاد شود، که در موتور
هم‌زمان وجود دارد، موتور به صورت هم‌زمان با میدان مغناطیسی دوار ناشی از برق AC
سه فاز، به گردش در می‌آید. موتورهای هم‌زمان (سنکرون) را می‌توانیم به عنوان مولد
جریان هم بکار برد.

سرعت موتور AC در ابتدا به فرکانس تغذیه بستگی دارد و مقدار لغزش، یا اختلاف در
سرعت چرخش بین چرخانه و میدان ایستانه، گشتاور تولیدی موتور را تعیین می‌کند. تغییر
سرعت در این نوع از موتورها را می‌توان با داشتن دسته سیم پیچها یا قطبهایی در
موتور که با روشن و خاموش کردنشان سرعت میدان دوار مغناطیسی تغییر می‌کند، ممکن
ساخت. به هر حال با پیشرفت الکترونیک قدرت می‌توانیم با تغییر دادن بسامد منبع
تغذیه، کنترل یکنواخت تری بر روی سرعت موتورها داشته باشیم.

نوع دیگری از موتورهای الکتریکی موتور پله‌ای است، که در آن یک روتور درونی، شامل
آهنرباهای دائمی توسط یک دسته از آهنرباهایی با کنترل الکترونیکی روشن و خاموش شدن
خارجی، کنترل می‌شود. یک موتور پله‌ای ترکیبی از یک موتور الکتریکی DC و یک
سلونوئید است. موتورهای پله‌ای ساده توسط بخشی از یک سیستم دنده‌ای در حالتهای
موقعیتی معینی قرار می‌گیرند، اما موتورهای پله‌ای نسبتاً کنترل شده، می‌توانند
بسیار آرام بچرخند. موتورهای پله‌ای کنترل شده با رایانه یکی از فرم‌های سیستم‌های
تنظیم موقعیت است، بویژه وقتی که بخشی از یک سیستم دیجیتال دارای کنترل فرمان بار
باشند.

یک موتور خطی اساساً یک موتور الکتریکی است که از حالت دوار درآمده تا بجای اینکه
یک گشتاور (چرخش) گردشی تولید کند، یک نیروی خطی توسط ایجاد یک میدان
الکترومغناطیسی سیار در طولش، بوجود آورد. موتورهای خطی اغلب موتورهای القایی یا
پله‌ای هستند. می‌توانید یک موتور خطی را در یک قطار سریع‌السیر مگلو مشاهده کنید
که در آن قطار روی زمین پرواز می‌کند.



https://fa.wikipedia.org/wiki/%D8%A8%D9%86%DA%AF%D9%84%D8%A7%D8%AF%D8%B4

جمهوری خلق بَنْگِلادِش (به بنگالی: গণপ্রজাতন্ত্রী বাংলাদেশ) کشوری است واقع در
جنوب قارهٔ آسیا و شرق هند،

پایتخت آن داکا و جمعیت آن ۱۴۸ میلیون نفر است. واحد پول بنگلادش تاکا نام دارد و
زبان رسمی آن بنگالی است. زبان بنگالی از ریشه زبان‌های هندوآریایی است و خط ویژه
خود را دارد. از زبان انگلیسی نیز در آموزش عالی و دادگستری استفاده زیادی می‌شود و
طبقه متوسط و بالا از آن به عنوان زبان دوم استفاده می‌کنند. ۹۸ درصد از مردم این
کشور بنگال هستند.

این کشور که پیش از این پاکستان خاوری نام داشت در پی جنگ آزادی‌بخش بنگلادش، در
تاریخ ۲۶ مارس ۱۹۷۱ به کمک هند از پاکستان باختری (پاکستان امروزی) جدا شده و کشوری
جداگانه شد.

۸۹٫۷ درصد از مردم بنگلادش مسلمان و اکثریت آن‌ها سنی‌مذهب هستند. ۹٫۲ درصد از
بنگلادشی‌ها نیز پیرو آیین هندو است. از آنجا که اسلام از نظر تاریخی توسط صوفیان
به بنگلادش آورده‌شد پیروان طریقت‌های صوفی هم‌چون دیوبندی و اهل حدیث نیز در این
کشور حضور درخور توجهی دارند.

بنگلادش نهمین کشور پرجمعیت جهان و از پرتراکم‌ترین کشورها از نظر جمعیت است.
بنگلادش بر روی زمین‌های حاصلخیز دلتای رود گَنگ واقع شده و در معرض آسیب سیل‌ها و
چرخندهای سالانه قرار دارد.

بنگلادش از نظر جغرافیای سیاسی در محاصره کامل هند قرار دارد و به دلیل واقع بودن
در شبه قاره هند شدیداً تحت تاثیر آن می‌باشد و مهم‌ترین روابط را در نظام
بین‌المللی، با هند دارد. بخش کوچکی از مرزهای زمینی این کشور نیز در اشتراک با
برمه می‌باشد.

بنگلادش در موسیقی، معماری و مجسمه‌سازی و نقاشی پیشینه‌ای غنی دارد. ادبیات بنگالی
از زبان و ادبیات فارسی تأثیر بسیاری گرفته است.[۱]

مرزهای قدیمی بنگلادش در جنوب آسیا ناشناخته است. در کتابهای جغرافیا به اجتماعی از
مردم که بنگا نامیده می‌شدند اشاره شده‌است. مهابهاراتا چندین درگیری را در این
اجتماع ذکر می‌کند. مارکوپولو نیز در خاطرات خود به نام بنگلا اشاره می‌کند.
تاریخ‌نگاران دیگری هم با نام‌های گوناگون به این منطقه جغرافیایی اشاره کرده‌اند
ولی برای نخستین بار نام بنگال در دوران سلطنت اکبرشاه استفاده شد؛ هنگامی که استان
شرقی موخالز بعنوان سوبا - بنگلا شناخته شد. در روزگار چیرگی بریتانیا بر هند بین
سال‌های ۱۸۵۴ -۱۸۷۴ بنگال شامل این قسمتها بود: ۱-بنگال خاص؛ ۲- ایالت بیهار در هند
کنونی و مناطق اریسا و چوتانگپور در غرب؛ ۳- قسمتی از دره سورما در شمال شرقی.[۲]

در ۱۸۷۵م هنگامی که ایالت آسام به وجود آمد، بخش‌های کاچار و سیلهت در دره سورما از
بنگال جدا شد و به ایالت جدید واگذار گردید. در ۱۹۰۵م ایالت بنگال شرقی و آسام از
ترکیب پانزده بخش از بنگال، ایالت آسام و ایالتهای کوچ بیهار، تریپورا و منپور
تشکیل شد و داکا، مقر دولت، ایالت جدید شد.[۲]

این کشور در زمان تسلط بریتانیا به شبه قارهٔ هند تا سال ۱۹۴۷ به عنوان پاکستان
خاوری شناخته می‌شد، در ۲۶ مارس ۱۹۷۱ این کشور بعد از سال‌ها جنگ‌های داخلی با نام
کشور مستقل «بنگلادش» از پاکستان اعلام استقلال کرد.

با تجزیه هند بریتانیا در ۱۹۴۷، این ناحیه به دلیل مسلمان بودن اکثریت جمعیت به
ایالت شرقی پاکستان مستقل تبدیل شد. پاکستان شرقی به خاطر فاصله ۱۶۰۰ کیلومتری از
ایالت غربی اردوزبان و از نظر سیاسی حکمفرما، خود را قربانی بی عدالتی اقتصادی و
قومی یافت. در ۱۹۷۱ این انزجار باعث بروز جنگ داخلی شد و کمک هند به نیروهای نامنظم
بنگالی منجر به ایجاد جمهوری خلق بنگلادش (بنگال آزاد) مستقلی تحت رهبری شیخ
مجیب‌الرحمن شد.

ترور این شیخ در ۱۹۷۵ در نهایت منجر به قدرت رسیدن ژنرال ضیاءالرحمان شد و وی با
انجام اصلاحاتی در قانون اساسی، کشوری اسلامی به وجود آورد. این ژنرال نیز خود در
۱۹۸۱ ترور شد و ژنرال ارشاد در ۱۹۸۲ به قدرت رسید. در ۱۹۸۶ حکومت نظامی ملغی گشت و
با اصلاحاتی در قانون اساسی دولتی غیر نظامی زمام امور را به دست گرفت. به دنبال
مدتی اغتشاش، ارشاد خلع و متهم به فساد شد. در مارس ۱۹۹۱، حزب ملی بنگلادش به رهبری
بیوه ضیاء الرحمن، برنده انتخابات چندحزبی گردید. از آن زمان نظام حکومتی بنگلادش
از محور رئیس جمهور به محور پارلمان تغییر یافته‌است.

با فراهم شدن زمینه برگزاری انتخابات آزاد، ائتلاف به رهبری حزب ملی‌گرای بنگلادش
در انتخابات فوریه سال ۱۹۹۱ توانست اکثریت کرسی‌های پارلمان را به دست آورد و رهبر
این حزب عبدالرحمان بیسواس در همین سال رئیس جمهور بنگلادش شد و خالده ضیا به عنوان
نخستین نخست وزیر زن در بنگلادش رای اعتماد پارلمان را کسب کرد. این حزب توانست در
دور بعدی انتخابات در سال ۱۹۹۶ به پیروزی چشمگیری دست یابد و خانم ضیا مجدداً به
سمت نخست وزیری منصوب شد.

خالده ضیا همسر ژنرال ضیاء الرحمن، رئیس جمهوری پیشین بنگلادش از سال ۱۹۷۷ تا زمان
ترور او در سال ۱۹۸۱ زمام امور این کشور را در دست داشت. در پی ترور ژنرال ضیاء
الرحمان، خالده ضیا وارد صحنه سیاست شد و رهبری حزب ملی‌گرای بنگلادش را در دست
گرفت. شیخ حَسینه، که دختر مجیب‌الرحمن، پایه‌گذار کشور بنگلادش است، از سال ۱۹۹۶
تا ۲۰۰۱ مقام نخست وزیری این کشور را در دست داشت و به عنوان رهبر حزب عوامی لیگ،
از رهبران سیاسی مهم بنگلادش به‌شمار می‌آمد. در انتخابات سال ۲۰۰۲ میلادی
تاج‌الدین احمد با اکثریّت آرا حائز پست ریاست جمهوری شد.

در سال ۲۰۰۹ به دنبال به قدرت رسیدن شیخ حسینه، نیروهای شبه نظامی بنگلادش دست به
شورش زدند. شورشی که از داکا آغاز شد و تدریجاً به دیگر شهرهای بنگلادش گسترش یافت
ولی بعداً به طور کامل سرکوب شد. اصلاحاتی که دولت شیخ حسینه به منظور سکولارتر
کردن قانون اساسی بنگلادش صورت داد، باعث خشم تندروها در این کشور شد.

پایتخت این کشور شهر داکا با ۱۲،۲۹۵،۷۲۸ نفر جمعیت می‌باشد. مساحت بنگلادش ۱۴۷٬۵۷۰
کیلومتر مربع و جمعیت آن ۱۵۰٬۴۴۸٬۳۴۰ نفر است که به نسبت وسعت تراکم جمعیت بسیار
زیاد است. از شهرهای مهم بنگلادش می‌توان به چیتاگونگ ۲،۵۳۲،۴۲۱ نفر، خولنا ۸۴۲،۹۹۵
نفر و راجشاهی ۷۲۷،۰۸۳ نفر اشاره کرد.

این کشور از نظر طبیعی در جلگهٔ هموار بنگال قرار دارد. نزدیکی این کشور به خط
استوا موجب وجود باران‌های موسمی شده‌است و نیز دارای رودخانه‌های بسیاری می‌باشد
که نقش مهمی را در اقتصاد این کشور بر عهده دارند. از نظر آب و هوایی، بنگلادش
دارای آب و هوای گرم و مرطوب است و به سبب واقع شدن در کنار خلیج بنگال و اقیانوس
هند تابستان‌ها این کشور به شدت در مقابل سیل‌های ناشی از جریان‌های موسمی اقیانوس
هند آسیب‌پذیر است و سالانه صدها نفر قربانی این باران‌های موسمی می‌شوند.

رودهای گنگ، براهماپوترا (جمونا)، میگهنا و پدما مهمترین رودهای بنگلادش‌اند و این
کشور را آبیاری می‌کنند. رودهای گنگ و براهماپوترا که از کوه‌های هیمالیا سرچشمه
گرفته و به خلیج بنگال می‌ریزند. رود گنگ و رودهایی که به آن می‌ریزد، ناحیه وسیعی
از جنوب غربی بنگلادش را در برمی‌گیرد. سرچشمه هیچ‌یک از رودهای بنگلادش در داخل
این سرزمین قرار ندارد، ازینرو بنگلادش بر جریان رودهایی که سرزمین آن را آبیاری
می‌کند نظارت کامل ندارد؛ برای نمونه، ساخت سدی بر بالای رود گنگ در ایالت بنگال
غربی هند، موجب تغییر مسیر مقادیر قابل ملاحظه‌ای آب به نفع این ایالت شده‌است.[۱]

رودخانه‌های پرشمار، مهمترین چشم‌انداز طبیعی بنگلادش است و به طور چشمگیری بر سبک
زندگی مردم آنجا تأثیر گذاشته‌است. این رودها زمین‌های گسترده‌ای را آبیاری کرده و
نوعی سامانه ترابری مناسب و ارزان به وجود آورده‌اند. ته‌نشینی رسوبات آبرُفتی این
رودها باعث غنای خاک کشاورزی می‌شود و ذخایر بزرگ ماهی آنها، منبع غذایی مهمی برای
ساکنان این کشور است. با اینهمه، به سبب تغییرات پیوسته و بعضاً سریع در مسیر این
رودها و طغیان آنها، خسارت زیادی متوجه بنگلادش می‌شود.[۱]

به هر صورت، سرزمین بنگلادش بسیار حاصلخیز بوده و امکان زندگی را برای جمعیت بزرگی
فراهم نموده‌است. قسمت‌های جنوب شرقی این کشور، از جنگل‌های خیزران پوشیده شده‌است.

کشاورزی بنگلادش متکی به باران‌های موسمی است. ۸۲ درصد جمعیت بنگلادش به کشاورزی
مشغول هستند[نیازمند منبع] و برنج و کنف از محصولات آنان می‌باشد. به تازگی، در
اعماق خلیج بنگال منابع گاز طبیعی، کشف شده‌است. این کشور فاقد منابع معدنی و ذخایر
زیرزمینی قابل توجه‌است.

۹۸٪ نژاد این کشور را بنگالی‌ها تشکیل می‌دهند. ۸۹٫۷ درصد از مردم بنگلادش مسلمان و
اکثریت آن‌ها سنی‌مذهب هستند. ۹٫۲ درصد از بنگلادشی‌ها نیز پیرو آیین هندو است.
زبان رسمی بنگلادش، بنگالی است، زبان انگلیسی هم اگرچه رسمی نیست ولی به عنوان زبان
دوم شناخته می‌شود،

طبق آخرین گزارش‌ها از بانک توسعه آسیایی، ۹۵ درصد از زنان در بنگلادش زیر خط فقر
زندگی می‌کنند و با شرایط دشواری روبرو هستند.[۳]

براساس برآورد انجام شده، بیش از ۷۷ میلیون نفر از مردم بنگلادش یعنی حدود نیمی از
جمعیت این کشور، از دهه ۷۰ میلادی و در پی حفر چاه‌هایی که امکان استفاده از منابع
آب زیرزمینی را می‌دهد، در معرض سم آرسنیک قرار گرفته‌اند.[۴]

بنگلادش دومین صادرکننده پوشاک جهان است.[۵] کارمزد پایین کارگران، این کشور را به
یکی از قطب‌های مورد توجه مارک‌های شناخته‌شده جهانی تبدیل کرده است.[۵]

واحد پول بنگلادش تاکا با واحد جزء (پَیسه) است. این کشور از اعضای کشورهای همسود
(مشترک‌المنافع) است،

بنگلادش با جمعیتی سریعاً در حال رشد یکی از فقیرترین کشورهاست و به کمک خارجی
شدیداً وابسته است. کشاورزی و دامداری بیش از ۷۰٪ جمعیت را به خود اختصاص می‌دهد.
برنج در بیش از سه چهارم زمین قابل کشت تولید می‌شود. با وجود حاصلخیزی زمین، محصول
اغلب با سیل و توفان از بین می‌رود. در ۱۹۹۲ طرحی بزرگ با عنوان طرح مهار سیل آغاز
شد، که طبق آن مسیر رودخانه‌ها تغییر کرده و دیواره آنها مرتفع خواهد شد. کشت تجاری
عمده کشور چای و کنف است که بنگلادش ۹۰٪ تولید جهانی کنف را در دست دارد. صنایع
معدنی کم است ولی ذخایر گاز طبیعی وجود دارد.[نیازمند منبع]

دلتای بنگلادش آبشارها و کشتزارهای چای و طبیعتی سرسبز دارد. سواحل کاکس در ۱۵۰
کیلومتری بندر چیتاگونگ و بازار آن و باغ وحش داکا از مناطق دیدنی آن کشور به‌شمار
می‌رود.

معماری سنتیِ بنگلادش در آثار باقی‌مانده از دوره گورکانیان، نمود می‌یابد. آثار و
سازه‌های تاریخی مانند مسجد کوسومبا (۹۶۵) در راجشاهی؛ مسجد شاه محمد (۱۰۹۱) در
اگرا سندور؛ مسجد داکا و دژِ لال باغ (۱۱۹۱ـ۱۱۹۲)؛ مسجد هفتاد و هفت گنبد در
باگرهات و آرامگاه بی‌بی پری در داکا از دیدنی‌های معماری دوران اسلامی در بنگلادش
است.

در شهر داکا، ریکشا (سه چرخه‌هایی که توسط انسان یا موتور حرکت می‌کنند) از
معروفترین وسایل نقلیه برای زنان به حساب می‌آمد، اما در سال ۲۰۰۲ دولت استفاده از
این وسیله نقلیه را در بسیاری از شهرها ممنوع کرد. از آن زمان به بعد تنها وسیله
حمل و نقل اتوبوس‌های خصوصی و عمومی برای رفت‌وآمد جمعیت هفت میلیونی این شهر
است.[۳]



https://fa.wikipedia.org/wiki/%D8%B3%D8%A7%D9%86%DB%8C_%D9%84%D8%A6%D9%88%D9%86%D9%87

سانی لئونه[۲] (به انگلیسی: Sunny Leone) با نام اصلی کارن مالهوترا، مدل، بازرگان،
بازیگر و هنرپیشه سابق فیلم پورنو هندی، کانادایی است. او در مجله پنت‌هاوس در سال
۲۰۰۳، به عنوان پت سال برگزیده شد و با شرکت ویوید اینترتینمنت قرار داد بست.
همچنین در مجله ماکسیم سال ۲۰۱۰، عنوان یکی از ۱۲ هنرپیشه فیلم‌های پورنو را به خود
اختصاص داد.

سانی لئونه در سارنیا، انتاریو و در یک خانواده پنجابی به دنیا آمد. پدرش زاده تبت
بود اما در دهلی بزرگ شده بود و مادرش در روستای کوچکی به نام ناهان در هند به دنیا
آمده بود. در جوانی او دختر ورزشکاری بوده است و با پسرها هاکی خیابانی بازی
می‌کرده است و نزدیک دریاچهٔ یخزدهٔ محل زندگی‌اش در زمستان اسکیت روی یخ بازی
می‌کرده است. با این وجود که خانوادهٔ او سیک بودند، پدر و مادرش او را به مدرسهٔ
کاتولیک فرستادند چون احساس می‌کردند مدرسهٔ همگانی برای او امن نیست. او در ۱۶
سالگی، به واسطهٔ رابطه با یک بازیکن بسکتبال، پردهٔ بکارتش را از دست داد و در ۱۸
سالگی به دو جنس‌گرا بودنش پی برد. وقتی ۱۳ ساله بود خانواده‌اش به فورت گراتیوت در
کالیفرنیا نقل مکان کردند و سپس به سفارش پدربزرگش برای جمع شدن خانواده به لیک
فارست، کالیفرنیا رفتند. او در سال ۱۹۹۹ دبیرستان را تمام کرد و برای دانشگاه
نام‌نویسی کرد.[۳]

او پیش از فعالیت در صنعت پورنوگرافی در یک نانوایی آلمانی سپس در اتوسرویسی به نام
جیفی لیوب و بعد از آن در یک بنگاه فعال در امور مالیات و بازنشستگی کار می‌کرد.[۴]
سانی وقتی که در دانشگاه در رشتهٔ پزشکی کودکان تحصیل می‌کرد همکلاسی‌اش که یک رقاص
بود او را به یک عکاس مجلهٔ پنت هاوس معرفی کرد. او گفته که سانی نام واقعی‌اش است
و لیونی را باب گوچیون مالک سابق پنت‌هاوس برای او برگزید. او برای مجله پنت‌هاوس
عکس انداخت و مدل ماه مارس ۲۰۰۱ پنت‌هاوس لقب گرفت و پس از آن در مجلهٔ هاسلر و چند
مجلهٔ دیگر، مانند؛ چری، های سوسییِتی، سوانک، ای‌وی‌ان آنلاین، لگ ورلد و ... حضور
یافت.

وی در سال ۲۰۱۲، با فیلم "جسم ۲" وارد بالیوود شد. او تا کنون در بیش از ۱۵ فیلم
بالیوود بازی کرده و در این کار موفق بوده است.



https://fa.wikipedia.org/wiki/%D8%A7%D9%85%D9%BE%D8%B1%D8%A7%D8%AA%D9%88%D8%B1%DB%8C_%D8%B9%D8%AB%D9%85%D8%A7%D9%86%DB%8C

امپراتوری عثمانی با نام رسمی دَوْلَتِ عَلِیّهٔ عُثمَانِی یک قدرت سیاسی و
امپراتوری مسلمان بود که از ۱۲۹۹ تا ۱۹۲۲ میلادی (حدود ۶ قرن یا ششصد سال) در
منطقهٔ مدیترانه حکومت می‌کرد. این امپراتوری در اوج قدرت خود (قرن ۱۶ میلادی)
مناطق آسیای کوچک، اکثر خاورمیانه، قسمت‌هایی از شمال آفریقا، قسمت جنوب‌شرقی اروپا
تا قفقاز را شامل می‌شد. قلمرو رسمیِ حکومت عثمانی، در اوج قدرت، نزدیک به ۵٫۶
میلیون کیلومتر مربع می‌رسید.

عثمانیان شاخه‌ای از ترکمن‌ها (طایفهٔ قایی) بودند که در اواخر امپراتوری سلجوقیان
از ترکستان به آسیای صغیر (آسیای کوچک) کوچیدند. در آن زمان، سلجوقیان روم، که
قسمتی از سلسله دولت‌های سلجوقی بودند، در این سرزمین فرمان می‌راندند. ترکان
عثمانی اندک‌اندک در نواحی غرب آناتولی به یک قدرت منطقه‌ای و متحد سلاجقه تبدیل
شدند و بعداً جانشین سلجوقیان گشتند. ایشان نام خود را از عثمان اول، پسر ارطغرل،
که رهبر ایلِ آنان بود، گرفته‌بودند. ارطغرل فرزند، سُلیمان‌شاه بود.

یکی از سلاطین سرشناس عثمانی، سلطان محمد دوم معروف به سلطان محمد فاتح بود که
توانست با تصرف کنستانتیناپولیس (استانبول) به فرمانرواییِ روم شرقی یا بیزانس
پایان دهد (۱۴۵۳ میلادی). تاریخ‌نگاران، زمان وقوع این حادثه را پایان قرون وسطی و
آغاز عصر جدید می‌دانند.

سلطان سلیم اول نوهٔ سلطان محمد فاتح بود که در جنگ چالدران، شاه اسماعیل اول صفوی
را در سال ۱۵۱۴ میلادی شکست داد و بدین‌ترتیب، عثمانی بر مناطق غربیِ ایران دست
یافت؛ درنتیجه، نواحی غرب ایران، که شامل آذربایجان، سرزمین کردستان، و عراقِ
امروزی بود، از ایران جدا شد. در جنگ‌های بعدی، آذربایجان به ایران برگردانده شد،
ولی سرزمین کردستان و عراق در اشغال عثمانی باقی ماند. در دوران شاه عباس. کردستان
و عراق از دست عثمانیان پس گرفته شد حتی مرزهای ایران تا گرجستان ادامه یافت.

سلطان سلیم اول، با سیطره بر سرزمین‌های اسلامی، خود را خلیفهٔ اسلام خواند. سلطان
سلیمان قانونی، فرزند او، هم‌دوره با شاه تهماسب صفوی بود و نیروهایش را تا پشت
دروازه‌های وین، پایتخت اتریش هم رساند.

دولت عثمانی به‌عنوان بزرگ‌ترین و پهناورترین دولت اسلامی پس از فروپاشی خلافت
عباسیان شناخته می‌شود.این دولت در سده‌های هفتم و هشتم هجری (سیزدهم و چهاردهم
میلادی) در سرزمین آناتولی ظهور کرد. از سدهٔ چهاردهم، به رهبری بایزید اول (ایلدرم
بایزید)، قلمرو آن در قارهٔ اروپا گسترش چشمگیر یافت و در اوایل نیمهٔ دوم سدهٔ
پانزدهم، با فتح قسطنطنیه، به رهبری سلطان محمد دوم (فاتح)، در مقام تنها وارث
امپراتوری روم شرقی (بیزانس) جای گرفت. بدین‌سان، در پایان سدهٔ پانزدهم، دولت
عثمانی به اوج اقتدار و شکوه خود دست یافت؛ اقتدار و شکوهی که بیش از یک سده دوام
آورد. در این دوران، عثمانی نه‌تنها ازنظر وسعت قلمرو و کثرت اتباع {دولت عثمانی
شامل قلمروهای آناتولی، سوریه، فلسطین، عراق، ارمنستان در آسیا، و مصر و لیبی در
آفریقا، و بلغارستان، یونان، صربستان، آلبانی، بوسنی و رومانی را در اروپا شامل
می‌شد}، اقتدار نظامی و سیاسی، نظم و سامان اجتماعی و ثروت دولت و سعادت و رفاه ملت
- اولین دولت اروپایی به‌شمار می‌رفت، بلکه از نیمهٔ سدهٔ شانزدهم میلادی خود را
وارث رسمیِ خلافت اسلامی و رهبر جهان اسلام نیز می‌دانست. در این زمان، عثمانی
کشوری پهناور بود که قلمرو آن در اروپا تا نزدیکی شهر وین (پایتخت امپراتوری
هابسبورگ) امتداد داشت، بخش عمده سرزمین‌های جنوب دریای مدیترانه و شبه جزیره
عربستان را دربرمی گرفت، از شمال به رود دن و از شرق به مرزهای ایران محدود بود. از
منظر اروپاییان غربی این دولت مهم‌ترین تجلی تمدن اسلامی به شمار می‌رفت و دادوستد
و تعارض‌های فرهنگی و سیاسی و نظامی با آن نقش اصلی در تکوین انگاره‌ای داشت که
غربیان از اسلام کسب کردند. سلطان سلیمان یکم، (۲۷ آوریل ۱۴۹۵ (میلادی) در
ترابوزان؛ ۶ سپتامبر ۱۵۶۶ (میلادی))، مشهور به «کبیر» و گاه «قدرتمند» و (Lawgiver)
و سلیمان قانونی، سلطان عثمانی و مشهورترین شهریار از این خاندان سلطنتی
است.[لحن ستایشگرانه نامناسب]

سلیمان نیز، مانند پدرش[نیازمند منبع]، علاقهٔ زیادی به هنر و معماری داشت و حتی
خودش نیز شعر می‌سرود. بنای بزرگ مسجد سلیمانیه در استانبول از آثار به یاد مانده
از دوران این پادشاه‌است.

مورخان، او را سلیمان قانونی (Lawgiver) می‌خوانند، زیرا وی درطول سلطنت خود، به
قضا و قانون بیش از هر چیز دیگر توجه می‌کرد. سلیمان در هر کوی و برزنی در قلمرو
عثمانی دادگاه دایر کرده بود و در جوار دفتر خود نیز یک شورای قضایی داشت. وی
می‌گفت: از هر دستی که بریده شود خون جاری می‌شود، جز دستی که قاضی قطع کند، و این
اصطلاح از همان زمان در خاورمیانه بر سرِ زبان‌ها افتاده‌است.[نیازمند منبع] در
دوران سلطان سلیمان، متصرفات عثمانی به اوج وسعت خود رسید. دشمنی عثمانی با ایران،
که از زمان سلطان سلیم آغاز شده‌بود، در زمان سلطان سلیمان ادامه داشت و به جنگ او
با شاه طهماسب صفوی انجامید.

مورخان، مرگ سلیمان قانونی (۲۰ صفر ۹۷۴ ق. / ۵ سپتامبر ۱۵۶۶ م) را نقطهٔ عطفی در
تاریخ عثمانی و سرآغاز فرایند انحطاط تدریجی این دولت می‌دانند. درواقع، این انحطاط
هرچند در اواخر سدهٔ شانزدهم میلادی، پس از مرگ سلیمان، رخ نمود و در نیمهٔ اول
سدهٔ هفدهم شتاب گرفت، ولی بنیان‌های اجتماعی آن در دوران حکومت سلیمان و در اوج
شکوه دولت عثمانی تکوین یافت.

دوران شکوه دولت عثمانی که شامل دورهٔ سلیم اول و سلیمان قانونی بود، بیش از نیم
قرن به درازا نکشید. پس از آن، ضعف دولت عثمانی آغاز شد و خط انحطاط به‌طور مستمر
ادامه یافت. گرچه گاه‌وبیگاه توقفی در این انحطاط رخ می‌داد و عاملش روی کار آمدن
برخی از خلفای قدرتمند یا تلاش اطرافیان آنان، ازجمله صدراعظم‌ها بود. زمینه‌های
ضعف دولت عثمانی از همان دورهٔ سلیمان فراهم آمد؛ چراکه سلطان تحت تأثیر همسرش خرم
سلطان قرار داشت که بر ضد شاهزاده مصطفی توطئه کرده، تلاش داشت تا فرزند خودش، سلیم
دوم را به جانشینی سلیمان بگمارد. مصطفی فرمانده بسیار خوبی بود و محبوبیت فراوانی
نزد افسران داشت. رفتار بد با مصطفی سبب خشم ینی‌چریان و شورش بزرگی بر ضد سلطان شد
که البته سلیمان آن را سرکوب کرد. در این ماجرا مصطفی و فرزند شیرخوارش کشته شدند.
همچنین سلطان، فرزند دیگرش، بایزید و چهار فرزند او را با توطئهٔ یکی از وزرا به
قتل رساند، و بدین‌ترتیب، زمینه برای روی کار آمدن سلیم دوم فراهم شد.

سیر افول مداوم دولت عثمانی مقارن و هم‌پیوند با سیر ظهور و اعتلای روزافزون تمدن
جدیدی است که در اروپای غربی سر برکشید. این دو تحول موازی بخش مهمی از فرایند
عظیمی را شکل داد که سرنوشت بشریت را در طول سده‌های اخیر رقم زد و سرانجام در
اوایل سده بیستم میلادی جغرافیای سیاسی کنونی جهان را پدید
آورد.[لحن ستایشگرانه نامناسب]

پیشگامان تنظیمات (اصلاحات)، روشنفکران دورهٔ سلطان محمود دوم و سلطان عبدالمجید
یکم، مانند مصطفی رشید پاشا، فؤاد پاشا، محمدامین علی پاشا بودند. آنها تشخیص
داده‌بودند که نهادهای مذهبی و نظامیِ قدیمی دیگر جوابگوی نیازهای امپراتوری در
جهان مدرن نیست. بسیاری از تغییرات نظیر یونیفرم جهت تغییر طرز فکر مدیران
امپراتوری بود. بسیاری از اصلاحات تلاش برای اتخاذ شیوه‌های موفق اروپایی بودند.
تغییرها شامل سربازگیری، آموزش و پرورش، اصلاح نهادها و اصلاح قوانین و تلاش
سیستماتیک از بین بردن فساد بود. پروژهٔ بلندپروازانهٔ تنظیمات جهت مبارزه با
قدرت‌های اروپایی و جلوگیری از ضعف امپراتوری عثمانی که مرزهایش در حال کوچک شدن، و
توانش در مقابل قدرت‌های اروپایی در حال کاهش بود آغاز یافت. امپراتوری عثمانی
امیدوار بود که با خلاص شدن از سیستم قدیم بتواند شهروندانش را بهتر کند.[دیدگاه
جانبدارانه]

تنظیمات در زمان سلطان محمود دوم آغاز شده بود. دورهٔ تنظیمات با صدور «خط همایون»
یا «فرمان تنظیمات خیریه» در ۱۲ آبان ۱۲۱۸ هجری شمسی مطابق با ۳ نوامبر ۱۸۳۹ م آغاز
شد. در این سند بسیار مهم، سلطان اعلام کرد که او آرزو دارد «مزایای یک دولت خوب را
به ایالت‌های امپراتوری عثمانی از طریق نهادهای جدید به ارمغان آورد». متن فرمان
روز یکشنبه ۲۵ نوامبر ۱۸۳۹ م در پارک گلخانهٔ کاخ توپقاپی و در حضور پادشاه، وزرا،
علما، مأموران عالی‌رتبهٔ لشکری و کشوری، نمایندگان اصناف و معتمدان، اسقف کلیساهای
ارامنه و یونان، خاخام یهود، سفرا و نمایندگان کشورهای خارجی و گروهی از مردم
خوانده شد. به همین سبب، فرمان تنظیمات، به «خط شریف گلخانه» نیز معروف است. خلیفه
نیز به رعایت و اجرای فرمان سوگند یاد کرد و متن فرمان در روزنامهٔ رسمی انتشار
یافت.[نیازمند منبع]

بحران بالکان که از جنگ کریمه در قرن نوزدهم و با رویارویی عثمانی با روسیه و سپس
اتریش-مجارستان آغاز گشت موجب زوال امپراتوری عثمانی شد که اینک به «مرد بیمار
اروپا» مشهور شده بود. [۳]

امپراتوری عثمانی سال‌ها چون ابرقدرتی بر گوشه‌ای از جهان دربرگیرندهٔ سرزمین‌های
عربی، آسیای صغیر و بالکان فرمان‌روا بود. با شکست در جنگ جهانی اول، امپراتوری
عثمانی فرو پاشید و جای خود را به ترکیه داد. پس از فروپاشی امپراتوری عثمانی و
پیدایش کشور جمهوری ترکیه، این نواحی به دست کشورهای پیروز در جنگ بعضاً تقسیم یا
مستقل گردیدند.



https://fa.wikipedia.org/wiki/%D8%B3%D8%A7%D8%B2%D9%85%D8%A7%D9%86_%D9%85%D9%84%D9%84_%D9%85%D8%AA%D8%AD%D8%AF

سازمانِ مللِ مُتّحد سازمانی بین‌المللی است که در سال ۱۹۴۵ میلادی تأسیس و جایگزین
جامعه ملل شد. این سازمان توسط ۵۱ کشور تأسیس و در سال ۲۰۱۱ میلادی، ۱۹۳ کشور عضو
داشته‌است. اعضای آن تقریباً شامل همه کشورهای مستقلی می‌شود که از نظر بین‌المللی
به رسمیت شناخته شده‌اند. فقط واتیکان، که عضویت در سازمان را نپذیرفته‌است و چین
ملی (تایوان) که عضویتش بعد از عضویت جمهوری خلق چین لغو شد، در سازمان ملل متحد
عضو نیستند.

مقر سازمان ملل متحد در نیویورک است و کشورهای عضو و موسسات وابسته در طول هر سال
با تشکیل جلسات منظم در مورد امور بین‌المللی و امور اجرایی مربوط به آنها
تصمیم‌گیری می‌کنند.

سازمان ملل در پایان جنگ جهانی دوم و از سوی کشورهای پیروز در آن جنگ شکل گرفت و
سازمان و روال حاکم بر فعالیت آن نشان از شرایط جهانی بعد از جنگ دوم دارد. شورای
امنیت قوی‌ترین نهاد سازمان ملل پنج عضو دائمی دارد که در تصمیمات این شورا حق وتو
دارند.

اصطلاح «ملل متحد» را نخستین بار فرانکلین روزولت، رئیس‌جمهور آمریکا در جریان جنگ
جهانی دوم برای اشاره به متفقین بکار برد. اولین کاربرد رسمی این اصطلاح در بیانیه
اول ژانویه ۱۹۴۲ ملل متحد بود که در آن متفقین از مفاد منشور آتلانتیک پشتیبانی و
اعلام کرده‌بودند که از صلح جداگانه با نیروهای محور خودداری خواهند کرد.

اندیشه ایجاد سازمان ملل متحد در کنفرانس‌های مسکو، قاهره و تهران در سال ۱۹۴۳
دقیق‌تر شد. از اوت تا اکتبر ۱۹۴۴ نمایندگان آمریکا، شوروی، بریتانیا، فرانسه و
جمهوری چین در کنفرانس دامبارتن اوکس در واشینگتن دی. سی، بر روی برنامه‌های تشکیل
سازمان ملل کار کردند. بیشتر بحث‌های این کنفرانس در مورد نقش اعضای سازمان و شرایط
دعوت از آن‌ها بود. سپس در آوریل ۱۹۴۵ در کنفرانس سان فرانسیسکو تکلیف حق وتو برای
پنج عضو شورای امنیت تعیین شد. در نهایت در ۲۴ اکتبر ۱۹۴۵ منشور ملل متحد به امضای
۵۰ کشور رسید و سازمان ملل متحد رسماً تشکیل شد (لهستان در کنفرانس شرکت نداشت ولی
جایی برای آن در نظر گرفته شد و بعداً منشور را امضا کرد).

در سال ۲۰۰۶، ۱۹۳(آخرین کشور عضو سودان جنوبی می‌باشد) کشور عضو سازمان ملل
بوده‌اند که تقریباً همه کشورها را دربر می‌گیرد. از جمله کشورهای مهم غیرعضو
می‌توان به جمهوری چین (تایوان) اشاره کرد که کرسی آن در سال ۱۹۷۱ به کشور جمهوری
خلق چین داده شد. سریر مقدس (اسقف‌نشین شهر رم) نیز فقط عضو ناظر این سازمان است.
از عضویت‌های پر سر و صدا نیز می‌توان به عضویت فلسطین که با سخنرانی یاسر عرفات در
محل مجمع عمومی انجام گرفت اشاره کرد.

ساختمان ستاد فعلی سازمان در نیویورک و طی سالهای ۱۹۴۹ و ۱۹۵۰ درکنار ایست ریور بنا
شده‌است. زمین این ملک را جان دی. راکفلر جونیوربه قیمت ۵/۸ میلیون دلار خریداری
کرد و فرزندش نلسون راکفلر را بعنوان مشاور عالی سازنده بنا در سال ۱۹۴۶ منصوب کرد
و آنرا به سازمان ملل اهدا نمود.

گروهی از معماران بین‌المللی طراحی آنرا انجام داده و تأیید کردند که از جمله آنها
می‌توان به می کی بوزیر سوئیسی و اسکار نیمیر برزیلی و برخی از نمایندگان سایر
کشورها اشاره کرد. رهبری این تیم معماری به عهده والاس هریسون بود. در مورد رهبری
وی هنوز هم مناقشاتی وجود دارد. این ستاد به طور رسمی در ۱۹ ژانویه ۱۹۵۱ افتتاح
گردید. با وجودی که مقر اصلی سازمان ملل در نیویورک واقع شده‌است، نهادهای مهم
وابسته به آن در لاهه، ژنو، وین، مونترال، کپنهاگ، بن و رم دایر شده‌اند.

دفاتر سازمان ملل از شخصیت حقوقی مجزایی برخوردار نیستند ولی از جهاتی دارای برخی
استقلال‌ها هستند. برای مثال بر اساس موافقت رسمی کشورهای میزبان، مدیریت پستی
سازمان ملل متحد می‌تواند اقدام به چاپ تمبر برای مراسلات محلی نماید. از سال ۱۹۵۱
دفتر اصلی سازمان ملل، از سال ۱۹۶۹ دفتر ژنو، و از سال ۱۹۷۹ دفتر وین مجاز به چاپ
تمبر برای خود شده‌اند. همچنین سیستم ارتباط دور سازمان ملل نیز مستقل عمل می‌کند و
هر یک از مقرهای ژنو، نیویورک و وین اینک به طور غیررسمی در تلاش برای راه‌اندازی
رادیوی مستقل سازمان ملل هستند.

به مرور زمان بنای اصلی رو به فرسودگی نهاده و بنا بر اِین مقرر شده طراحی ساختمان
موقت جدیدی توسط فومی هلیکو ماکی در بین خیابانهای ۴۱ و ۴۲ در بزرگراه اول منهتن
آغاز شود تا ساختمان فعلی گسترش یافته و ترمیم شود.

دفتر سازمان ملل متحد در ژنو مقر اروپایی این سازمان است. پیش از سال ۱۹۴۹ امور
اروپایی سازمان در شهرهای مختلف مثل نیویورک و لندن انجام می‌گرفت.

مجمع سقف خاصی را برای پرداخت هر کشور در نظر گرفته‌است. در دسامبر سال ۲۰۰۰ در
نظام تعیین بودجه تغییراتی حاصل شد و شرایط جهانی کشورها را هم در آن دخیل نمودند و
سقف پرداخت بودجه از ۲۵ درصد به ۲۲ درصد کاهش دادند. ایالات متحده تنها کشوری است
که مشمول این سقف پرداخت می‌شود که البته طبق برآوردها بالغ بر صدها میلیون دلار به
سازمان ملل بدهکار است. طبق ارزیابی‌های سال ۲۰۰۰ مهمترین کشورهای تأمین کننده
بودجه سازمان ملل برای سال ۲۰۰۱ عبارتند از: ژاپن (با ۶۳/۱۹ درصد)، آلمان با (۸۲/۹
درصد)، بریتانیا با (۵۷/۵ درصد)، ایتالیا با (۰۹/۵ درصد)، کانادا با (۵۷/۲ درصد)،
اسپانیا با (۵۳/۲) درصد، و برزیل با (۳۹/۲) درصد.[۲]

بودجه برنامه‌های خاص سازمان ملل که در بودجه معمول در نظر گرفته نمی‌شوند (مثلاً
یونیسف یا صندوق توسعه انسانی ملل متحد از محل مشارکتهای داوطلبانه دولت‌ها تأمین
می‌گردد. برخی از این کمک‌ها به صورت اهدای محصولات کشاورزی به مردم قحطی زده‌است
ولی عمدتاً کمک‌های مالی هستند.

سازمان ملل بخش عمده‌ای از نیاز خود به خدمات بانکی را از طریق بانک جی‌پی مورگان
چیس برآورده می‌کند.[۳]

کشورهای عضو سازمان ملل و آژانس‌های تخصصی آن به ارائه راهنمایی‌ها و اتخاذ
تصمیماتی در جلسات سالانه و دوره‌ای خود می‌پردازند. اداره‌کنندگان جلسات از مجمع
عمومی، شورای اقتصادی و اجتماعی و شورای امنیت و حتی همتایان این مجامع در سایر
نهادهای وابسته به سازمان ملل هستند. مثلاً مجمع بهداشت جهانی و هیئت اجرایی بر
سازمان بهداشت جهانی نظارت می‌کنند.

منشور سازمان ملل در سال ۱۹۴۵ صراحتاً در پی نظام قانونمندی بود که اطمینان دهد بخش
بسیار ناچیزی از درآمدها و منابع اقتصادی کشورهای جنگ زده صرف تولید تسلیحات نظامی
می‌شود. ابداع سلاح‌های هسته‌ای چند هفته پس از امضای منشور و طرح موضوع کنترل
تسلیحات و خلع سلاح واقع گردید. در واقع اولین قطعنامه سازمان ملل در اولین نشست
مجمع عمومی در ۲۴ ژانویه ۱۹۴۶ با عنوان تأسیس کمیسیون ویژه کشف انرژی اتمی بود که
خواستار ارائه راهکار جهت مقابله با توسعه سلاحهای هسته‌ای و کلیه جنگ‌افزارهای
کشتار جمعی شد.

سازمان ملل جلسات متعددی را با هدف رسیدگی به موضوعات خلع سلاح چند جانبه ترتیب
داده‌است. مهمترین آنها شامل کمیته اول مجمع عمومی و کمیسیون خلع سلاح می‌باشند.
مسایل مورد نظر در این کمیسیون‌ها بررسی معاهده منع آزمایش سلاحهای کشتار جمعی،
معاهده فضای بیرونی زمین، معاهده منع تولیدسلاحهای شیمیایی، خلع سلاح هسته‌ای و
سلاح‌های متعارف، ایجاد مناطق عاری از سلاح هسته‌ای، کاهش بودجه نظامی کشورها و
تقویت امنیت بین‌الملل بودند.

حافظان صلح سازمان ملل به مناطق مختلفی که درگیری نظامی بتازگی متوقف شده اعزام
می‌شوند تا توافقنامه‌های صلح را اجرا و طرفین درگیر را از شروع دوباره مخاصمات
بازدارند. مثلاً آنان در تیمور شرقی تا اعلام استقلال در سال ۲۰۰۱ حضور داشتند.
کشورهای عضو سازمان نیروهای مورد نیاز را تأمین می‌کنند و ارسال نیرو به هر عملیات
جنبه داوطلبانه دارد. در این بین دو کشور کانادا و پرتغال در همه عملیات‌های حفظ
صلح حضور داشته‌اند. سازمان ملل عملیات نظامی مستقلی انجام نمی‌دهد و تمام عملیات
آن باید با تصویب شورای امنیت باشد.

مؤسسین سازمان ملل امیدوار بودند که این سازمان مانع وقوع جنگ بین کشورها شود؛ ولی
این امید چندان جامه عمل نپوشید. در ایام جنگ سرد از سال (۱۹۴۵ تا ۱۹۹۱) دنیا به دو
اردوگاه متخاصم تقسیم و حفظ صلح بسیار دشوار شد. با پایان جنگ سرد، سازمان ملل
مجدداً بعنوان بانی ایجاد صلح در دنیا قوت دوباره‌ای گرفت و در حل و فصل اختلافات
در سراسر دنیا فعال شد. اما فروپاشی اتحاد جماهیر شوروی سبب شد تا ایالات متحده در
موضع تنها ابرقدرت جهان قرار گیرد و چالشهای جدیدی را برای سازمان ملل رقم بزند.

بودجه عملیات حفظ صلح سازمان ملل از کشورهای عضو و بر اساس معیارهای مدون تأمین
می‌شود. البته بخش زیادی از این بودجه را پنج عضو شورای امنیت فراهم می‌آورند. در
دسامبر سال ۲۰۰۰ در روند ارزیابی سهم هر کشور تغییراتی ایجاد شد و مقرر گردید هر شش
ماه یکبار این معیارها مورد بررسی دوباره قرار بگیرند. طبق این ارزیابی‌ها در سال
۲۰۰۳ حدود ۲۷ درصد بودجه کل سازمان به عملیات‌های حفظ صلح اختصاص می‌یافت. ایالات
متحده خواستار سهم کمتر خود در این پروژه‌ها بود و پرداخت سهم خویش و پرداخت دیون
معوقه خود را منوط به تصویب کنگره آمریکا می‌دانست.

نیروهای حافظ صلح سازمان ملل در سال ۱۹۸۸ جایزه صلح نوبل را احراز کردند. در سال
۲۰۰۱ دبیر کل سازمان ملل، کوفی عنان، بخاطر تلاشهایش برای سازماندهی جهانی آرام‌تر
این جایزه را به خود اختصاص داد.

سازمان ملل مدالهایی را برای اهدا به کسانیکه معاهدات مصوب را عملی می‌سازند در نظر
می‌گیرد. اولین آن‌ها مدال خدمات سازمان ملل بود که به نیروهای حاضر در جنگ کره
اعطا شد. مدال ناتو نیز با استدلالی مشابه برای خدمات بین‌المللی طراحی شد و به
عنوان یک مدال بین‌المللی به جای یک مدال نظامی مورد استفاده قرار گرفت.

پیگیری مسائل حقوق بشر دلیل اصلی ایجاد سازمان ملل بود. جنگ جهانی دوم و مسایل
مربوط به نسل‌کشی سبب شد تا بر سر ایجاد سازمان جدیدی که مانع وقوع تراژدیهای مشابه
در آینده اجماع جهانی بوجود آید. هدف اولیه نیز ایجاد یک چارچوب قانونی برای بررسی
و عملکرد مناسب بر اساس شکایات در مورد تخطی از حقوق بشر بود. منشور ملل متحد تمام
اعضای سازمان ملل را ملزم به احترام و رعایت حقوق بشر می‌نماید و همه را موظف
می‌داند تا برای رسیدن به این هدف تلاش کند. اعلامیه جهانی حقوق بشر فی نفسه الزام
آور نیست و تنها یکی از مصوبات مجمع عمومی در سال ۱۹۴۸ بود که نقش یک استاندارد
برای همگان را ایفا می‌کند. مجمع همواره مسایل حقوق بشر را دنبال می‌کنند. در ۱۵
مارس ۲۰۰۶ مجمع به اتفاق آراء رای داد که شورای حقوق بشر سازمان را جایگزین کمیسیون
حقوق بشر کند.[۴]

در حال حاضر هفت مجمع وابسته به مجامع معاهده حقوق بشر وجود دارد. از جمله کمیته
حقوق بشر و کمیته حذف تبعیض علیه زنان. سرویسهای دبیر خانه‌ای به شش مجمع خدمات
رسانی می‌کند و کمیساریای عالی حقوق بشر مسئولیت این سرویس رسانی را به عهده دارد.

در اوایل سال ۲۰۰۶ مجمع ضد شکنجه پیشنهاد بستن زندان گوانتانامو را ارائه کرد و
آمریکا را به خاطر اداره کردن یک زندان مخفی و انتقال اتباع خارجی به آن به شدت
مورد انتقاد قرار داد. برخی از گروه‌های حقوق بشر و اعضای حزب جمهوری خواه ایالات
متحده اعلام کردند که سیا اجازه نمی‌دهد نظارتی بر این زندان اعمال شود یا زندان را
تعطیل نمایند.

سازمان ملل در کنار دیگر سازمانها مثلاً صلیب سرخ به تأمین غذا، آب آشامیدنی، مامن
و دیگر کمک‌های بشردوستانه به مردمانی می‌پردازد که از قحطی و جنگ و سایر بلایا به
زحمت افتاده‌اند. بازوان اصلی سازمان ملل در راه کمک رسانی به مردم عبارتند از
برنامه جهانی غذا (که بیش از ۱۰۰ میلیون نفر را در ۸۰ کشور پوشش داده‌است)،
کمیساریای عالی پناهندگان که در ۱۱۶ کشور فعالیت دارد و نیز پروژه‌های حفظ صلح که
در ۲۴ کشور دنیا به اجرا درآمده‌است. گاهی اوقات نیروهای امدادی سازمان ملل مورد
حمله قرار گرفته‌اند.

همچنین سازمان ملل به پشتیبانی از توسعه اقتصادی پرداخته است؛ مثلاً از طریق تدوین
فرمول اهداف توسعه هزاره. برنامه توسعه سازمان ملل (UNDP) بزرگترین منبع ارائه
کمک‌های فنی در جهان است. سازمانهایی چون برنامه مشترک ملل متحد در زمینه ایدز، WHO
و صندوق جهانی مبارزه با ایدز، سل و مالاریا از موسسات پیشگام در مبارزه با
بیماریها در سراسر دنیا سرویسهای کنترل جمعیت هستند و در کاهش مرگ و میر کودکان و
مادران در ۱۰۰ کشور نقش فعالی داشته‌اند.

سازمان ملل همه ساله اقدام به انتشار شاخص توسعه انسانی (HDI) می‌کند که در آن بر
اساس شاخص‌های رفاهیٰ اقتصادی و بهداشتی مانند سطح فقر، میانگین درآمد، میزان
باسوادی، و امید به زندگی به مقایسه سطح توسعه در کشورهای مختلف می‌پردازد.

در ۹ مارس سال ۲۰۰۶ (میلادی) کوفی عنان دبیر کل سازمان ملل صندوق مرکزی واکنش سریع
CERE را برای کمک به قحطی زدگان شاخ آفریقا تأسیس کرد.[۵][پیوند مرده][پیوند مرده]

همچنین یک آژانس به عنوان شورای جهانی غذا با هدف هماهنگی وزرای کشاورزی کشورها
تأسیس شد تا به کشورهای قحطی زده و دارای سوء تغذیه کمک کنند. در سال ۱۹۹۳ این
آژانس به حالت تعلیق درآمد.

مذاکرات سازمان ملل در قالب معاهده به پیشگیری از مشاجرات بین‌المللی منجر می‌شوند.
مثل کنوانسیون قانون و یا هر گونه اختلافی در مورد کاربرد آزاد اقیانوسها در دادگاه
ویژه مورد حل و فصل قرار بگیرد.

کنگو در برابر فرانسه که در آن جمهوری دموکراتیک کنگو فرانسه را به بازداشت
غیرقانونی روسای ایالتی کنگو و جرائم جنگی متهم نمود؛ و دعوی نیکاراگوئه در برابر
ایالات متحده که در این دعوی نیکاراگوئه ایالات متحده را متهم نمود که نیروهای
معارض حکومت را مجهز کرده است (در پی این دعوی شاهد طرح دعوی ایران در مورد تجهیز
معارضین توسط آمریکا بودیم).

در سال ۱۹۹۳ و در پاسخ به رویه «پاکسازی قومی» در یوگسلاوی سابق دبیر کل سازمان ملل
دادگاه رسیدگی به جرایم نظامی در یوگسلاوی سابق را دایر کرد. در سال ۱۹۹۴ در قبال
جریان نسل‌کشی در روآندا این شورا دیوان رسیدگی به جرائم در روآندا را تأسیس کرد.
قلمرو قضایی این دو دادگاه بررسی و روشن کردن موارد نقض قوانین بین‌المللی که جرم
محسوب می‌شدند بوده‌است.

در سالیان اخیر تقاضای اصلاحات در سازمان ملل شدت گرفته‌است. البته این تقاضاها
خیلی واضح و مشخص نبوده‌اند و اجماع نظری در مورد نحوه اصلاحات وجود نداشته‌است.
عده‌ای خواستار ایفای نقش جدی و موثرتر سازمان ملل در امور جهانی شده‌اند. عده‌ای
معتقدند که کار سازمان باید به کمک‌های بشر دوستانه محدود شود و عده زیادی خواستار
عضویت در شورای امنیت و تغییر موقعیت ژئوپولتیک آن شده‌اند (یعنی اضافه شدن اعضایی
از آفریقا، آمریکای جنوبی و آسیا). در سالهای ۲۰۰۴ و ۲۰۰۵ موضوع سوء استفاده از
برنامه نفت در برابر غذا در عراق در دوران صدام حسین لزوم اصلاحات را تشدید نمود.
یک برنامه اصلاحی رسمی از سوی کوفی عنان دبیر کل سازمان ملل اندکی پس از صدارت وی
بر سازمان در اول ژانویه ۱۹۷۷ به اجرا گذاشته شد. این اصلاحات شامل تغییر عضویت
دائمی در شورای امنیت، (که همچنان نماد روابط قدرت در سال ۱۹۴۵ است)، شفاف تر ساختن
بوروکراسی و ایجاد حس مسئولیت پذیری بِیشتر در میان اعضا، دموکراتیک تر ساختن
سازمان ملل و اعمال تعرفههای مناسب به شرکت‌های مهمات و جنگ افزارسازی در سراسر
دنیا است. در سپتامبر سال ۲۰۰۵ سازمان ملل یک جلسه جهانی در سال ۲۰۰۵ برگزار کرد که
طی آن سران اکثر کشورهای عضو در شصتمین جلسه مجمع عمومی گرد آمدند. سازمان ملل این
جلسه را «فرصت بسیار نادر در اتخاذ تصمیمات مهم در حوزه‌های توسعه، امنیت حقوق بشر
و اصلاحات در سازمان ملل» نامید.[۷] کوفی عنان پیشنهاد کرد که در مورد اصلاحات
سازمان ملل و گریز از تنگنای اعمال سیستم‌های بین‌المللی صلح و امنیت حقوق بشر و
توسعه به توافقات مهمی دست یافته‌اند و چالشهای اساسی پیش روی سازمان ملل در قرن ۲۱
را ارزیابی و بررسی نموده‌اند. رهبران و سران کشورهای دنیا بر سر موارد زیر به
توافق دست یافته‌اند:

اهداف توسعه هزاره شامل ۸ مورد است که هر ۱۹۱ کشور عضو سازمان ملل پذیرفته‌اند تا
سال ۲۰۱۵ به آنها برسند. کشورهای عضو در سپتامبر ۲۰۰۰ متعهد شدند این اهداف را
دنبال کنند:

بخش بزرگی از هزینه‌های سازمان ملل متوجه مأموریت اصلی این سازمان مبنی بر حفظ صلح
و امنیت است. بودجه حفظ صلح سازمان برای سال مالی ۲۰۰۶–۲۰۰۵ حدود ۵ میلیارد دلار
بوده‌است (در حالیکه بودجه کلی سازمان ملل در دیگر امور در همین مدت زمانی معادل
۵/۱ میلیارد دلار بوده‌است) و ۷۰۰۰۰ نیرو را در در ۱۷ مأموریت به سراسر دنیا اعزام
کرده‌است. طبق «گزارش امنیت انسانی ۲۰۰۵»[۱۰] که توسط سازمان مرکز امنیت انسانی در
دانشگاه بریتیش کلمبیا و با همکاری سازمان‌های دولتی و موسسات مختلف تهیه شده‌است،
پس از دوران جنگ سرد با کاهش چشمگیر تعداد جنگ‌ها، سوء استفاده از حقوق بشر و
نسل‌کشی روبرو هستیم که دلیل آن به درستی مشخص نشده‌است. آمارهای موجود عبارتند از:
- ۴۰ درصد کاهش درگیری خشونت‌آمیز - ۸۰ درصد کاهش درگیریهای منجر به کشتار - ۸۰
درصد کاهش نسل‌کشی و از بین بردن مخالفان سیاسی طبق گزارش انتشارات دانشگاه
آکسفورد، فعالیتهای بین‌المللی که عمدتاً تحت نظارت سازمان ملل بوده علت اصلی کاهش
درگیریهای مسلحانه پس از جنگ سرد است و البته این گزارش اشاره می‌کند که مدارک برای
اثبات این مدعا فراوان هستند. دراین گزارش به چندین مورد سرمایه‌گذاری اشاره
شده‌است:[۱۱]

اما دربسیاری موارد اعضای سازمان ملل در مورد نیل به اهداف قطعنامه‌های شورای امنیت
و اجرای الزامی آنها موضع انفعالی اتخاذ کرده‌اند. مثلاً عراق از ۲۸ ژوئن ۱۹۹۱ به
این سو ۱۷ مورد از قطعنامه‌های شورای امنیت را نقض کرده و تحریم‌های اقتصادی سازمان
ملل را دور زده‌است. تقریباً به مدت یک دهه‌است که اسرائیل قطعنامه توقف شهرک سازی
در کرانه باختری و غزه را نادیده می‌گیرد. این شکستها ریشه در ماهیت بین دولتی
سازمان ملل دارد. چرا که در غالب موارد باید تمام ۱۹۱ کشور عضو به اجماع برسند حتی
گاهی وقتی که اقدامات با رای ۱۰ عضو شورای امنیت به تصویب می‌رسند دبیر خانه از
تأمین منابع کامل برای انجام آن بازمی‌ماند.

حداقل در ۵ کشوری که سازمان ملل در آنها حضور داشته یعنی جمهوری دموکراتیک کنگو
هائیتی، بروندی دماغه سبز، کوته دی آِیوری و لیبریا گزارش تجاوز جنسی نیروهای حافظ
صلح تأیید شده‌است. [۱۲] بی‌بی‌سی نیز در گزارشی تعدادی از افراد برنامه خواربار
جهانی را به عنوان قانون شکن جنسی معرفی کرد.[۱۷]

بسیاری بر این باورند که شورای امنیت سازمان ملل نمی‌تواند به روشنی و قاطعانه در
برخورد با بحران‌های بین‌المللی عمل کند. مثلاً در مورد برنامه هسته‌ای ایران و
نسل‌کشی در جنگ دارفور در سودان و همچنین جنگ داخلی سوریه. چون پنج عضو شورای امنیت
حق وتو دارند در غالب موارد با یکدیگر به توافق نمی‌رسند و نمی‌توانند به تنهایی هم
اقدام نمایند. اکثراً و نه همیشه این اختلافات بین ایالات متحده از یکسو و چین و یا
روسیه در سوی دیگر بوده‌است. درسایر موارد شورای امنیت با موفقیت عمل کرده‌است.
مثلاً در جنگ لبنان و اسرائیل ۲۰۰۶.

کمیسیون قدیمی سازمان ملل در مورد حقوق بشر در کشورهای عضو نظیر سودان و لیبی که
گزارش‌های نقض حقوق بشر از آنها واصل گردیده به تفحص می‌پردازد اگر چه این کشورها
خود عضو کمیسیون مذکور باشند[۱۸][۱۹] و حتی لیبی زمانی ریاست این کمیسیون را هم بر
عهده داشته‌است. البته این کشورها مدعی هستند که کشورهای غربی که خود متهم به
استعمارگری تجاوز و بی رحمی هستند نمی‌توانند و حق ندارند در مورد اعضای کمیسیون
حقوق بشر اظهار نظر نمایند. اما در ۱۵ مارس ۲۰۰۶ مجمع عمومی قطعنامه‌ای صادر کرد و
هیئت جدیدی را تحت عنوان شورای حقوق بشر سازمان ملل جایگزین کمیسیون مذکور نمود.
قوانین این شورا در برخورد با تخلفات کشورهای عضو اعم از صلح یا حقوق جهانی بشر و
عدول از اصول دموکراسی شدیدتر و صریح تر بود وحتی جهت حاکمیت اصل دموکراسی برشورا
مقررشد نمایندگان کشورهای بیشتری در آن عضویت یابند و از ۵۳ کشور قبلی به نصف ۱۹۲
عضو مجمع عمومی افزایش یافت.

۴۷ عضو جدید طی انتخابات ۹ می ۲۰۰۶ به این شورا اضافه شد و حتی کشورهایی که گزارش
ضعف حقوق بشر در آنها وجود دارد مثل چین، کوبا، پاکستان، روسیه، عربستان سعودی و
آذربایجان هم در آن انتخاب شدند. البته چند کشور هم در این انتخابات رای نیاوردند.

در اثر تغییراتی که در عضویت کمیسیون و شورا حاصل شد مقرر شد تعداد اعضای شورای
جدید کمتر از نصف کل اعضای مجمع عمومی نباشد.[۲۰][۲۱][۲۲]

سازمان ملل متهم است که از نظام بوروکراسی کار آمدی برخوردار نیست و بیش از حد
درگیر بروکراسی شده‌است. در دهه ۱۹۹۰ ایالات متحده که همواره بزرگترین عضو سازمان
ملل بوده با اعتراض به همین ناکار آمدی از انجام تعهدات خود در قبال سازمان سرباز
زد؛ و پرداخت دیون خود را منوط به اصلاحات نمود. در سال ۱۹۴۴ دفتر (OIOS) برای
نظارت مؤثر بر بروکراسی سازمان تأسیس شد.[۲۳] مجمع عمومی طرح اصلاح ساختار سازمان
ملل را در اختیار دارد که هنوز به تصویب نرسیده‌است.[۲۴][۲۵]

در سال ۱۹۹۶ سازمان ملل این برنامه را ارائه داد تا به عراق اجازه فروش نفت در
بازار جهانی را پیدا کند و بجای پول غذا و دارو و دیگر مایحتاج انسانی را برای
شهروندان غیرنظامی که با محرومیت و تحریم‌های اقتصادی بین‌المللی مواجه شده بودند
تأمین نماید و به هیچ وجه اجازه بازسازی ساختارهای نظامی را به دولت عراق ندهند.
ساختارهای نظامی این کشور در جنگ اول خلیج فارس متحمل خسارات سنگین شده بود. در پی
فساد مسئولین اجرای برنامه و سوء استفاده‌های مالی آنان اجرای این پروژه به تعلیق
درآمد. مدیر قبرسی برنامه، بنون سیوان، ابتدا از کار برکنار شد و سپس از سازمان ملل
استعفا داد پاول ولکر در یک گزارش انتشار یافته توسط سازمان ملل interim progress
report اعلام کرد که وی خود به سوء استفاده و همکاری با دولت وقت عراق اذعان نموده
و پیشنهاد داد برای محاکمه وی، مصونیت قضایی وی را با کنار گذاشتنش از سازمان ملل
باطل کنند.[۲۶]

تحت نظارت سازمان ملل ۶۰ میلیارد دلار نفت عراق به بازار جهانی عرضه شد و رسماً ۴۶
میلیارد دلار صرف برنامه شد باقی این مبلغ هم صرف جبران خسارات جنگ خلیج فارس و نیز
تأمین بودجه سازمان ملل ۲/۲ درصد و مأموریت (کمیسیون ویژه سازمان ملل بررسی بازرسی
تسلیحاتی در عراق]]گردید (۸/۰درصد]]. پسر کوفی عنان کوجو عنان نیز در این رسوایی
دست داشت و متهم شد که در قرار دادهای مربوط به نفع شرکت سوئیسی کوتکنا وارد عمل
شده‌است وزیر امور خارجه هند ناتوار سینگ نیز بخاطر دخالت در این سوء استفاده از
کار برکنار شد. دولت استرالیا در نوامبر ۲۰۰۵ نیز به بررسیهای گسترده‌ای پرداخت تا
مشخص سازد که هیئت گندم استرالیا (AWB) نیز در این فساد دست داشته یا خیر. درنتیجه
معلوم شد که این هیئت جهت انعقاد قرار داد با شرکت واسطه موسوم به آلیا مبلغ ۳۰۰
میلیون دلار به صدام رشوه داده‌است. نخست وزیر استرالیا جان هووارد، معاون نخست
وزیر مارک وایل و وزیر امور خارجه الکساندر داونر هر گونه اطلاع از ماجرای سوء
استفاده را تکذیب کردند و بازجویی‌ها از پذیرش اتهامات سر باز زدند. بعدها مقرر شد
تا سازمان ملل با اعمال فشار بیشتر بر دولت استرالیا آنها را وادار به تحقیقات
گسترده‌تر نمایند. قرار بوده‌است در ۲۴ نوامبر سال ۲۰۰۶ نتیجه تحقیقات اعلام شود.

سازمان ملل و آژانس‌های آن در کشورهای عملیات مصونیت حقوقی دارند و تمام امور کاری
و استخدامی و روزهای تعطیل و طرحهای پرسنلی و بیمه سلامت و عمر حقوق و هزینه کردها
و شرایط گوناگون حرفه‌ای ایشان درچارچوب قوانین سازمان ملل و مقررات مربوطه اداره
می‌شوند. چنین استقلالی به آژانس‌های سازمان ملل امکان می‌دهد سیاست‌های منابع
انسانی خود را عملی سازد اگر چه با قوانین کشور میزبان یا کشور عضو سازمان ملل
مغایرت داشته باشد مثلاً کسی که مشمول مقررات استخدامی کشور سوئیس است نمی‌تواند به
استخدام سازمان کار بین‌المللی (ILO) درآید مگر اینکه از اتباع کشورهای عضو ILO
باشد.

در مدارس سراسر دنیا آموزش درسی به نام الگوی سازمان ملل رو به عمومی شدن
نهاده‌است. الگوی سازمان ملل دانش آموزان را با الگوی شبیه‌سازی شده یک نهاد خاص
سازمان ملل آشنا می‌سازد. برای مثال با شورای اقتصادی و اجتماعی کمیته اقتصادی و
مالی مجمع عمومی یا کمیته اجرایی یونیسف، بدین ترتیب سعی می‌شود آنان را با
مهارتهای عمومی و دیپلماسی آشنا کنند. مفهوم سازمان ملل بعنوان یک سازمان دولتی
جهانی، ایده‌های بسیاری را در مورد دولت جهانی و دموکراسی جهانی مطرح ساخته‌است.
همچنین سازمان ملل سوژه مهمی در مورد تئوریهای توطئه می‌باشد.

علاوه بر شش رکن اصلی، سازمان ملل متحد نهادها و برنامه‌های دیگری را نیز پوشش
می‌دهد. از شناخته شده‌ترین این نهادها یونسکو، یونیسف و کمیساریای عالی سازمان ملل
برای پناهندگان است.



https://fa.wikipedia.org/wiki/%D9%85%D8%B5%D8%B1

مختصات: ۳۰°۲′ شمالی ۳۱°۱۳′ شرقی﻿ / ﻿۳۰.۰۳۳° شمالی ۳۱.۲۱۷° شرقی﻿ / 30.033; 31.217

مِصر (به فارسی باستان مودرایه) کشوری در شمال شرقی قاره آفریقا است و شبه جزیره
سینا هم که در قاره آسیا قرار گرفته بخشی از قلمرو این کشور است. مصر در جنوب دریای
مدیترانه و غرب دریای سرخ قرار داشته و از غرب با لیبی، از جنوب با سودان و از سوی
شبه جزیره سینا با اسرائیل و نوار غزه در فلسطین مرز زمینی دارد.

مصر یکی از پرجمعیت‌ترین کشورهای آفریقایی و خاورمیانه است و اکثر جمعیت بیش از ۸۰
میلیون نفری آن در کنار رود نیل زندگی می‌کنند. کرانه‌های رود نیل منطقه‌ای است که
۴۰ هزار کیلومتر مربع یعنی حدود یک بیست و پنجم این کشور و تنها زمین‌های بارور آن
را تشکیل می‌دهد. بخش عمدهٔ این کشور که در مجموع ۱ میلیون کیلومتر مربع وسعت دارد،
از بیابان تشکیل شده و جمعیت پراکنده‌ای را در خود جای داده‌است.

حدود نیمی از جمعیت مصر شهرنشین هستند که بیشتر آنان در دو شهر بزرگ قاهره و
اسکندریه، دیگر شهرهای دلتای رود نیل و حومه آنها زندگی می‌کنند.

مصر یکی از قدیمی‌ترین تمدن‌های بشری بوده و آثار باستانی متعدد موجود در این کشور
که مهمترین آن‌ها اهرام سه‌گانه است گردشگران زیادی را جذب این کشور می‌کند. حدود
۱۲ درصد نیروی کار مصر در بخش گردشگری و شهرهای تفریحی ساحل دریای سرخ فعالیت
دارند. اقتصاد مصر یکی از متنوع‌ترین‌ منابع درآمدی را در کشورهای خاورمیانه داراست
و بخش‌های گردشگری، کشاورزی، صنعت و خدمات هر یک به نسبتی تقریباً مساوی در تولید
داخلی این کشور سهم دارند.

مصر در سال ۱۹۵۲ با کودتای بدون خونریزی افسران جوان ارتش علیه ملک فاروق پادشاه
کشور صاحب حکومت جمهوری شد. انقلاب سال ۲۰۱۱ مصر به حکومت سی ساله حسنی مبارک در
این کشور پایان داد و قانون اساسی جدیدی در این کشور تدوین شد. پس از استعفای حسنی
مبارک قدرت در اختیار شورای عالی نظامی مصر به رهبری فرمانده ارتش محمدحسین طنطاوی
بود و دولت منتخب این شورا اداره کشور را برعهده داشت ، اما در جریان انتخابات
ریاست جمهوری مصر در هفده ژوئن ۲۰۱۲ محمد مرسی به عنوان رئیس جمهور انتخاب شد. او
چهارمین رئیس جمهور مصر و اولین رئیس جمهور انقلاب مصر بود که در شبانگاه سوم ژوئیه
۲۰۱۳ در جریان کودتای ۲۰۱۳ مصر به وسیله ارتش از کار برکنار شده و عدلی منصور ،
رئیس دادگاه قانون اساسی مصر به عنوان رئیس جمهور دولت انتقالی برای برگزاری
انتخابات زودهنگام تعیین شد. چندی بعد منصور ، حازم الببلاوی را به عنوان نخست وزیر
دولت موقت برای تشکیل کابینه معرفی نمود. در انتخابات جدید مصر که یازده ماه پس از
سرنگونی محمد مرسی برگزار شد عبدالفتاح السیسی وزیر دفاع سابق مصر به عنوان رئیس
جمهور جدید مصر برگزیده شد .

مصر از دیدگاه سیاسی و فرهنگی یکی از مهمترین کشورها در جهان عرب و خاورمیانه‌است،
از چهره‌های شاخص علم و فرهنگ مصر می‌توان به احمد حسن زویل برندهٔ جایزه نوبل شیمی
و نجیب محفوظ برندهٔ جایزه نوبل ادبیات اشاره کرد همچنین تعداد زیادی شهروند مصری
به ریاست سازمان‌های بین‌المللی ملی و منطقه‌ای رسیده‌اند همچون پطرس غالی دبیرکل
سازمان ملل متحد از ۱۹۹۲ تا ۱۹۹۷، محمد البرادعی دبیرکل آژانس بین‌المللی اتمی،
عمرو موسی دبیرکل اتحادیه عرب و غیره؛ دانشگاه الازهر مهمترین مرکز مذهبی جهان
اسلام در این کشور قرار دارد.

تمدن در منطقه کنونی مصر که در کناره رود نیل شکل گرفته در زمره کهن‌ترین تمدن‌ها
به شمار می‌آید که از حدود ۴ هزار سال پیش از میلاد موجود است. مصر باستان سرزمین
فراعنه بود و آثار تاریخی برجسته‌ای چون اهرام سه‌گانه و نیایشگاه بزرگ را از آن
دوران به یادگار دارد. در اسطوره‌های سامی محل برآمدن پیامبرانی مانند یوسف و موسی
را در همان دوران و در سرزمین مصر آورده‌اند.

دولت قدیم مصر در سال ۵۲۴ ق. م به دست ایرانیان سقوط کرد. این کشور در روزگار
هخامنشی و همچنین در دوران ساسانی (در عهد خسرو پرویز و به مدت ده سال) بخشی از
شاهنشاهی ایران بود.

حضور هخامنشیان در مصر به دوران کمبوجیه پسر کوروش باز می‌گردد. او درسال ۵۲۵ پیش
از میلاد، در لشکرکشی به مصر توانست مقابل فرعون پسامتیخ سوم از دودمان بیست و ششم
فراعنه مصر پیروز شود و آن کشور را به یکی از ساتراپی‌های هخامنشی تبدیل کند ، این
ساتراپی قسمتی از کشور لیبی را نیز شامل می شد.[۲][۳]

در سال ۳۳۲ ق. م اسکندر این سرزمین را تصرف نمود و تا سال بعد دودمان بطلمیوسیان که
از جانشینان اسکندر بودند، بر آن حکمفرما بودند. در سال ۳۰ پیش از میلاد رومیان با
غلبه بر کلئوپاترا آخرین ملکه بطلمیوسی مصر را ضمیمه قلمرو روم نمودند.

در سال ۶۴۱ میلادی (۱۹ هجری قمری) در زمان خلیفه دوم، عمر، عرب‌های مسلمان این کشور
را تسخیر کردند. مصریان که از تسلط سیاسی و فرهنگی بیزانسی‌ها ناخورسند بودند،
هنگام ورود اعراب در برابر آنها ایستادگی نکردند و والیان مصر که از طرف خلفا برای
اداره مصر اعزام می‌شدند، با «اهل ذمه» و به ویژه ساکنان اصلی مصر یعنی «قبطیان» بر
اساس عهدنامه‌ها و پیمان‌ها رفتار می‌کردند. شرایط پیمان‌ها به گونه‌ای بود که موجب
استحکام روابط اعراب فاتح با بومیان مصر می‌شد. پس از فتح مصر، تعداد زیادی عرب و
مسلمان به این سرزمین وارد شدند. با آمدن قبایل عربی به مصر و افزایش تماس دو گروه
مسلمان و قبطی، زمینه‌های پذیرش زبان و فرهنگ عربی در مصر فراهم شد. شماری از
مصری‌ها تا پایان حکومت سفیانیان، مسلمان و عرب شده بودند، اما این روند، در
دوره‌های بعدی و طی دو قرن پس از اسلام رفته رفته و تدریجی صورت گرفت تا سرانجام
مصر یک مملکت عربی شد.[۴]

روند عربی‌شدن زبان مصریان چندی به طول انجامید و کاربرد زبان عربی در این منطقه از
سده نهم میلادی به این‌سو شدت گرفت. سیاست فرمانروایان عرب حاکم بر مصر این بود که
با وجود ناآشنا بودن مردم مصر با زبان عربی این فرمانروایان از همان آغاز تمامی
نوشته‌های رسمی را به عربی صادر کردند. این حاکمان ولی، علاقه زیادی به مسلمان کردن
مردم مصر نشان نمی‌دادند.[۵]

با این حال، مسلمان شدن مردم مصر با عرب‌زبان شدن آن‌ها همراه نبود و اسلامی‌سازی
مصر سده‌ها پس از عرب‌زبان‌شدن آن‌ها به انجام رسید. با این‌که زبان عربی از سده
نهم میلادی در مصر گسترش یافت دین اسلام تنها در سده چهاردهم تبدیل به دین اکثریت
مصریان شد.[۵]

مصر همواره از سرزمین‌های مهم برای حکومت اسلامی بوده و تا سال ۱۵۱۷ میلادی که دولت
عثمانی بر مصر تسلط یافت در دست خلفای اموی و عباسی و فاطمی بود. در سال ۱۷۹۸
ناپلئون به مصر لشکر کشید و در سال ۱۸۰۵ میلادی محمدعلی پاشا از طرف دولت عثمانی
حاکم آنجا شده و دودمان جدید مصر را تشکیل داد.

برای مدت‌ها مصر تحت‌الحمایه بریتانیای کبیر بود ولی پس از جنگ جهانی اول بر اثر
فشار مردم، استقلال مصر را اعلام کرد. در جنگ جهانی دوم طی سال‌های ۱۹۴۱ تا ۱۹۴۳ با
اینکه مصر بیطرفی خود را اعلام کرده بود اما سرزمین‌های غربی آن در حاشیه دریای
مدیترانه از صحنه نبردهای سنگین بین ارتش آلمان و ارتش بریتانیا بود و با انکه
آلمانی‌ها فاصله چندانی با کانال سوئز نداشتند، اما در منطقه‌ای به نام العلمین
شکست خوردند و همین شکست نقطه آغاز شکست‌های دیگر آنها شد.

مصر در سال ۱۹۴۵ به عضویت سازمان ملل متحد در آمد. در سال ۱۹۵۶ جمال عبدالناصر به
ریاست جمهوری فرانسه به مصر حمله کردند، اما با پشتیبانی شوروی پیشین و بی طرفی
آمریکا، بدون نتیجه خاتمه یافت. در طی سال‌های بعد دو جنگ دیگر نیز بین مصر و دیگر
کشورهای عربی با اسرائیل رخ داد. (۱۹۶۷ و ۱۹۷۳)

در سال ۲۰۱۱ طی انقلابی حسنی مبارک رئیس جمهور این کشور برکنار شد و محمد مرسی با
انتخابات جایگزین او شد. درسال ۲۰۱۳ ارتش در راستای اعتراضات مردمی علیه محمد مرسی
کودتا کرد و دولت وی را سرنگون نمود. در انتخاباتی که چند ماه بعد برگزار شد،
عبدالفتاح سیسی به عنوان رئیس جمهور مصر انتخاب شد.

نام مصر از ریشهٔ سامی است و با نام‌های دیگر زبان‌های سامی برای مصر از جمله
מִצְרַיִם (میتزراییم) عبری هم‌ریشه است. نام مصر به معنی «دو تنگه» است و به جدایی
میان دو دودمان بخش‌های شمالی و جنوبی مصر اشاره دارد.[۶] واژهٔ مصر در اصل خود
معانی شهر، تمدن، کلان‌شهر، زمین، و مرز هم می‌داده‌است.[۷]

چگالی جمعیت در بیشتر این استان‌ها هزار نفر در کیلومتر مربع است درحالیکه در سه
استان بزرگ مصر تراکم جمعیت تنها ۲ نفر در کیلومتر مربع است.

مصر، سرزمین و کشوری است در شمال و شمال شرقی قاره آفریقا که مساحت آن ۱٬۰۰۱٬۴۴۹
کیلومتر مربع بوده و از دیدگاه وسعت بیست و هشتمین کشور جهان محسوب می‌گردد.

در شمال مصر دریای مدیترانه و در شرق آن دریای سرخ قرار دارد. از سمت جنوب با سودان
و از سوی غرب با کشور لیبی همسایه‌است. البته از ناحیه صحرای سینا به فلسطین نیز
مرتبط می‌باشد. پایتخت مصر شهر قاهره است و از دیگر شهرهای مهم آن می‌توان به
اسکندریه، اسوان، جیزه، فیوم و پورت سعید اشاره کرد. شهرهایی مانند سلوم، بردیا،
سیدی برانی، مطروح و العلمین نیز به سبب وقایعی که طی جنگ جهانی دوم در آنها به
وقوع پیوست مشهور گشته‌اند. در شرق و شمال شرقی این کشور شبه جزیره‌ای است که شبه
جزیره سینا خوانده می‌شود و تا پیش از سده نوزدهم در قسمتی به خاک مصر پیوسته بود.
اما در سده بیستم کانالی حفر کردند که آن را از خاک مصر جدا کرد و دریای سرخ را به
دریای مدیترانه پیوند داد. نام آن، کانال سوئز است که ۱۶۸ کیلومتر طول دارد و چون
مسیر ارتباطی میان سه قاره اروپا، آسیا و آفریقا می‌باشد، از اهمیت بسیار زیادی
برخوردار است.

مصر آخرین کشوری است که رود نیل از آن می‌گذرد و سپس به دریای مدیترانه می‌ریزد. به
این خاطر در محل پیوستن آن به دریا، دلتای نیل بوجود آمده که سرزمین اصلی کشاورزی
این کشور است. در اطراف این رود نیز کشاورزی رونق بسیار دارد به طوری که تنها نقاط
آباد مصر سواحل نیل می‌باشد.

جمال عبد الناصر (۱۵ ژانویه ۱۹۱۸ (میلادی) - ۲۸ سپتامبر ۱۹۷۰) از ۱۹۵۴ تا تاریخ
مرگش سال ۱۹۷۰ رهبر مصر بود. جمال عبدالناصر به لحاظ روحیه ناسیونالیستی خود در بین
عرب ها مشهور می‌باشد. نهضت پان‌عربیسم ناصر که بعد از او پایه گذارشد، در دهه‌های
۱۹۵۰ و ۱۹۶۰ طرفداران زیادی داشت و هنوز هم بعد از سالها از مرگ او بین عرب های
طرفدار دارد.

از اقدامات مهم سیاسی او می‌توان به جنگ شش روزه عرب ها و اسرائیل و توافقنامه
کانال سوئز نام برد. جمال عبد الناصر بر اثر سکته قلبی مرد. وی یکی از کسانی بود که
نام خلیج فارس را به نام عربی خواند و دستور داد تا در تمام مدارس و ادارات مصر، از
عنوان «خلیج عربی» استفاده کنند و در نقشه‌های چاپ آن کشور از این نام استفاده شود.

محمد انور السادات سیاست‌مدار و نظامی مصری و برنده جایزه صلح نوبل، سومین رئیس
جمهوری مصر بود. وی سمت رئیس جمهوری کشور مصر را از تاریخ ۱۵ اکتبر ۱۹۷۰ تا روز به
قتل رسیدنش به دست جهاد اسلامی در تاریخ ۶ اکتبر ۱۹۸۱ به عهده داشت.

مُحَمَّد حُسنی سید مُبارَک (زاده ۴ مه ۱۹۲۸) از ۱۴ اکتبر ۱۹۸۱ تا فوریه ۲۰۱۱ (۲۲
بهمن ۱۳۸۹) چهارمین رئیس جمهوری جمهوری عربی مصر بود.

مبارک پس از ترقی در نیروی هوایی مصر تا مقام «نایب رئیس جمهور» بالا رفت و پس از
ترور انور سادات در ۶ اکتبر ۱۹۸۱ به ریاست جمهوری رسید.

طبق قانون سال ۱۹۷۱ مصر مبارک کنترل کامل کشور را بر عهده داشت و قبل از قیام مردم
مصر به عنوان رئیس جمهور مصر از قدرتمندترین حاکمان منطقه به شمار می رفت.

محمد مرسی رئیس حزب آزادی و عدالت از احزاب اخوان المسلمین است که در جریان
انتخابات ریاست جمهوری ۱۷ ژوئن ۲۰۱۲ پیروز گردید. او به عنوان نخستین رئیس جمهور پس
از انقلاب مصر و پنجمین رئیس جمهور دائمی مصر بوده است. در ژوئن ۲۰۱۳ موج جدیدی از
اعتراضات در مصر شکل گرفته و مخالفان در سالگرد تحلیف مرسی خواستار کناره گیری مرسی
از قدرت شدند. با شکل گیری اعتراضات محمد البرادعی رهبری مخالفان را در دست گرفته و
چند تن از اعضای کابینه مرسی از جمله نخست وزیر استعفا کردند.او در سوم ژوئیه ۲۰۱۳
و در نتیجهٔ کودتای ۲۰۱۳ مصر ، توسط بیانیه ی مشترک ارتش مصر، محمد البرادعی، شیخ
الازهر و پاپ مسیحیان قبطی مصر از قدرت برکنار شد، بیانیه مذکور را عبدالفتاح سیسی
قرائت نمود. ارتش مصر ، عدلی منصور ، رئیس دادگاه قانون اساسی مصر را به عنوان
سرپرست ریاست جمهوری برای دوره انتقالی معرفی کرد. منصور طی چندین روز پس از عزل
مرسی ، حازم الببلاوی را به عنوان نخست وزیر دولت موقت تعیین کرد.

پس از چندین ماه فعالیت دولت موقت عذلی منصور، در انتخابات ریاست‌جمهوری مصر
(۲۰۱۴)، عبدالفتاح سیسی که نقشی کلیدی در کودتای ۲۰۱۳ مصر داشت، در رقابت با حمدین
صباحی پیروز شده و رئیس جمهور مصر گردید.

مصر دارای جامعه‌ای مردسالار است. بر اساس گزارش رسمی زنان سازمان ملل در سال ۲۰۱۳
میلادی، ۹۹ درصد زنان مصری به نحوی مورد آزار جنسی واقع شده‌اند.[۸] هم‌چنین مصر
بیشترین موارد ختنه زنان را در جهان دارد. بر اساس آمار، ۹۰ درصد زنان مصری، قربانی
سنت «مثله‌کردن جنسی» شده‌اند.[۹]

هردوت می گوید:"در میان انواع بشر ، مردم مصر از همه بیشتر پایبند دین و مذهب بوده
اند." این مردم در طی دوره ی تاریخ خود از آغاز تا کنون انواع اعتقادات و اعمال
مذهبی خود را که فهم آن امروز مشکل است، در مدتی بیش از سه هزار سال عمل می کردند.
هر شهری خدایانی جداگانه می پرستیدند.آن شهری که معتبرتر می شد، بر شان خداوندانش
افزوده می شد. هم اکنون مذهب کشور مصر اسلام ( تسنن) می باشد.[۱۰]



https://fa.wikipedia.org/wiki/%DA%A9%DB%8C%D8%B1%D8%AE%D9%88%D8%B1%DB%8C

قضیب‌لیسی[۱][۲][۳]، احلیل‌نوازی[۴]، کیرخوری[نیازمند منبع] و به فارسی افغانستان
کیر چوشی (به انگلیسی: Fellatio) یا بلوجاب به نوعی آمیزش جنسی دهانی به شکل تحریک
دهانی آلت تناسلی مرد توسط شریک جنسی یا خود شخص (خودقضیب‌لیسی) گفته می‌شود. این
عمل شامل تحریک جنسی آلت تناسلی توسط دهان، لب، زبان و حلق است. این عمل به منظور
نزدیکی فیزیکی یا تحریک شهوانی به کار می‌رود. برای بسیاری از مردان، این عمل یک
برانگیزاننده جنسی است که توسط شریک جنسی، به منظور شروع کردن عشق‌بازی، برانگیختگی
جنسی و نهایتاً آمیزش جنسی به کار می‌رود.[۵] به‌ویژه در میان مردان همجنس‌گرا رواج
دارد.[۶]

از آنجا که گیرنده این عمل جنسی مرد است، دهنده می‌تواند مرد یا زن باشد. وقتی
گیرنده به زور آلت خود را در دهان دهنده وارد می‌کند آن را ایروماسیون (Irrumation)
می‌نامند. سکس دهانی وقتی برای یک زن انجام شود به فرج‌لیسی معروف است.

در قوانین حقوقی بعضی کشورها، سکس دهانی نوعی دخول شمرده می‌شود. حال آن که بقیه
کشورها فاقد قوانین حقوقی لازم برای شناسایی و مجازات این عمل جنسی در موارد
ناخواسته‌اند. علی خامنه‌ای، رهبر جمهوری اسلامی ایران دربارهٔ این عمل این‌گونه
ابراز نظر کرده‌است که خوردن و بوسیدن آلت در زناشویی «شرعاً حرام نیست و فی نفسه
اشکال ندارد ولی باید از خوردن خبائث و منی اجتناب گردد.»[۷]

این عمل جنسی با فروبردن آلت تناسلی مرد در دهان شریک جنسی و عقب و جلو بردن سر
انجام می‌شود. شخص دریافت کننده نباید سر طرف مقابل را گرفته یا آلت جنسی خود را در
دهان او فروکند و شخص ارائه دهنده باید دندان‌های خود را با لب‌هایش بپوشاند. چرا
که تماس دندان‌ها می‌تواند برای شخص دریافت کننده دردناک باشد. اگرچه برخی افراد به
خوردن منی تمایل دارند با این وجود انزال در دهان باید با توافق دو طرف انجام گیرد
چرا که خوردن منی می‌تواند با مشکلاتی اعم از خفگی به دلیل چسبناک بودن مایع انزال
باشد.[۸]



https://fa.wikipedia.org/wiki/%D9%BE%D8%A7%D8%B1%DB%8C%D8%B3

پاریس (به فرانسوی: Paris)، پایتخت کشور فرانسه، مرکز و یکی از شهرستان‌های ناحیه
ایل-دو-فرانس است. رود سن از میان این شهر می‌گذرد.

پاریس یکی از شهرهای پیشروی جهان در زمینه‌های اقتصاد، فرهنگ، هنر، سیاست، تحصیل،
تفریحات، مد و علم است.

پاریس بزرگ‌ترین شهر اقتصادی اروپا و پنجمین شهر اقتصادی جهان از نظر سطح تولید
ناخالص داخلی است. این شهر به تنهایی نزدیک به ۵۳۳ میلیارد یورو یعنی نزدیک به ۲۵٪
تولید ناخالص داخلی فرانسه را در دست دارد.[۱] پاریسی ها با دارا بودن ۴۲٬۷۰۰ دلار
تولید ناخالص سرانه رتبه اول را از این نظر در قاره اروپا را دارا هستند.[۲] دفتر
مرکزی ۳۶ شرکت از ۵۰۰ شرکت برتر جهان در پاریس قرار دارد که پس از توکیو از این نظر
رتبه دوم جهان را در اختیار دارد.[۳] منطقه «لا دفانس» در شهر پاریس به عنوان
مهمترین مرکز اقتصادی اروپا شناخته می‌شود.[۴][۵][۶][۷][۸][۹] این شهر میزبان شماری
از برجسته‌ترین سازمان‌های بین‌المللی هم‌چون یونسکو، سازمان همکاری اقتصادی و
توسعه و اتاق بازرگانی بین‌المللی است.[۱۰][۱۱]

جمعیت شهر پاریس حدود ۲٬۱۶۴٬۹۹۴ تن است.[۱۲] جمعیت منطقه شهری پاریس بالغ بر ۹٫۹۳
میلیون نفر[۱۳] بوده و جمعیت این شهر همراه حومه آن به حدود ۱۲ میلیون نفر
می‌رسد[۱۴] و یکی از پر جمعیت‌ترین شهرهای اروپا به شمار می‌رود.[۱۵]

پاریس از شناخته‌ترین مقصدهای گردشگران جهان است.[۱۶][۱۷][۱۸][۱۹][۲۰] سالانه حدود
۴۵ میلیون نفر توریست از پاریس دیدن می‌کنند.[۲۱] تعداد زیادی از آثار دیدنی،
موسسات و پارک‌های مشهور جهان در این شهر قرار دارند. پاریس همچنین با دارا بودن
۴۷۸٬۰۰۰ درخت سرسبزترین پایتخت اروپا شناخته شده است.[۲۲]

نام پاریس برگرفته از نام گروهی از افراد قوم گل به نام پاریزیها است.[۲۳] در دوره
استیلای روم نام این شهر به «لوتشیا» تغییر کرد، اما در زمان یولیانوس پادشاه روم
نام شهر دوباره به پاریس تغییر یافت.[۲۴]

پاریس دارای القاب متعدد زیادی است، اما مهم‌ترین نام آن «شهر نور» (به فرانسوی: La
Ville lumière) است. این نام هم به مرکزیت این شهر در زمینه علم و تحصیلات و هم به
پر نور بودن این شهر در شب‌ها برمی‌گردد.[نیازمند منبع]

اولین آثار زندگی و تمدن دائمی در مکان فعلی پاریس و حاشیه آن به ۴۲۰۰ سال قبل از
میلاد بر می‌گردد.[۲۵] از حدود ۲۵۰ سال قبل از میلاد مسیح پاریزیها که شاخه‌ای از
تیره سلت‌ها بوده و عمدتاً به شغل قایقرانی و تجارت اشتغال داشتند ساکن این مکان
شدند. رومی‌ها در حدود سال ۵۲ قبل از میلاد پاریس را تصرف کردند.[۲۶]

در زمان رومی‌ها نام این شهر به «لوتشیا» تغییر کرد. در این عصر عمارت‌های زیادی
نظیر: سالن‌ها، کاخ‌ها، حمام‌ها، معابد، تئاترها و یک آمفی تئاتر در پاریس ساخته
شد.[۲۷] تعدادی از این آثار از جمله حمام رومی و آمفی تئاتر هنوز پا برجاست. پس از
پایان سلطه رومی‌ها در قرن سوم و چهارم میلادی پاریس به شهر کوچکی تبدیل شد، اما پس
از مدت کوتاهی توانست جایگاه سابق خود را بدست آورد.[نیازمند منبع]

در حدود سال ۴۰۰ میلادی پاریس پایتخت حکومت کلوویس یکم (امپراتور فرانک‌ها) شد.[۲۸]
پس از مرگ کلوویس امپراتوری فرانک‌ها به چند قسمت تبدیل شد. در این دوره پاریس
پایتخت یکی از این کشورها بود. در قرن نهم میلادی کشور فرانسه مورد هجوم وایکینگ‌ها
قرار گرفت اما تنها بخش سمت چپ رود سن پاریس آسیب دید. در سال ۱۱۹۰، شاه فیلیپ دوم
پاریس را در هر دو سمت رودخانه گسترش داد و دانشگاه پاریس، کاخ لوور و کلیسای
نوتردام را گشایش کرد.[۲۹] پاریس پس از جنگ‌های ۱۰۰ سالهٔ فرانسه و انگلستان دوباره
به عنوان پایتخت فرانسه برگزیده شد.

در زمان جنگ‌های مذهبی فرانسه و کشتار سن بارتلمی در زمان شارل نهم پاریس به عنوان
قطب مذهب کاتولیک در اروپا مطرح شد. پس از تغییر سلطنت از خانواده والوا به بوربون
در فرانسه و روی کار آمدن لویی چهاردهم مرکز سیاست فرانسه به ورسای که شهری در
نزدیکی پاریس بود، جابجا شد؛ اما پاریس کانون بودن خود را از نظر جمعیت، هنر،
فرهنگ، علم و آموزش نگهداشت کرد. یک سده بعد، در روند انقلاب‌های فرانسه و فتح
زندان باستیل در سال ۱۷۸۹ و تبدیل حکومت سلطنتی به سلطنت مشروطه، لویی شانزدهم
پادشاه آنزمان فرانسه به درخواست انقلابیون به پاریس نقل مکان کرد و پاریس دوباره
به عنوان پایتخت فرانسه برگزیده شد.[۳۰]

با انقلاب صنعتی و ظهور امپراتوری دوم در فرانسه، پاریس بیشترین رشد را در تاریخ
خود شاهد بود. در سال ۱۸۴۰ راه‌آهن پاریس به کار افتاد. در زمان ناپلئون سوم و
شهرداری بارون هاوسمن تغییرات فاحشی در پاریس رخ داد. خیابان‌های باریک تخریب و به
خیابان‌های زیبا و عریض تبدیل شدند. این تغییرات باعث زیباتر و مدرن‌تر شدن پاریس
شد. در طول قرن نوزدهم، پاریس چهار دوره میزبان نمایشگاه جهانی بود که در آن
کشورهای صنعتی آخرین پیشرفت‌های علمی، صنعتی و هنری خود را به نمایش
می‌گذاشتند.[۳۱][۳۲]

درسال‌های ۱۸۳۲ و ۱۸۴۹ بیماری وبا باعث مرگ و میر فراوانی در پاریس شد. تنها در سال
۱۸۳۲ در اثر شیوع این بیماری ۲۰٬۰۰۰ نفر از جمعیت ۶۵۰٬۰۰۰ نفری شهر جان خود را از
دست دادند.[۳۳] همچنین در طول محاصرهٔ پاریس که باعث پایان جنگ‌های بین فرانسه و
پروس شد، این شهر صدمات زیادی را متقبل گشت. علاوه بر این، درگیری‌های مابین مردم و
گروه‌های آزادی‌خواه با نیروهای دولتی طی سقوط دولت ناپلئون سوم در سال ۱۸۷۱ باعث
کشته شدن بیش از ۲۰٬۰۰۰ نفر و به آتش کشیده شدن بسیاری از آثار و اماکن تاریخی در
پاریس شد. این دوره در تاریخ فرانسه به «هفته خونین» مشهور است.[۳۴]

در سال ۱۸۸۹ به مناسبت بزرگداشت صدمین سال انقلاب فرانسه و نمایشگاه جهانی صنعت و
تکنولوژی، یک برج تمام فلزی توسط مهندس مشهور فرانسوی گوستاو ایفل در مرکز پاریس
ساخته شد.[۳۵] این برج که به برج ایفل مشهور است، ابتدا به عنوان یک بنای موقت
ساخته شد، اما پس از پایان نمایشگاه پابرجا ماند و نماد زیبای دیگری به پاریس
افزود. برج ایفل تا سال ۱۹۳۰ بلندترین برج جهان بود.[۳۶][۳۷][۳۸][۳۹] متروی پاریس
نیز همزمان با افتتاح نمایشگاه جهانی در سال ۱۹۰۰ گشایش یافت. برگزاری این نمایشگاه
نماد مهمی از جایگاه برتر پاریس به عنوان قطب فناوری، توریستی و تجارت در جهان آن
روز به شمار می‌رفت.[۳۵]

در جنگ جهانی اول شهر پاریس متحمل خسارات بسیاری شد، با این حال به خاطر اجتماعات
هنری و فرهنگی خود و زندگی شبانه شهره بود. پس از پیروزی فرانسوی‌ها و
بریتانیایی‌ها در جنگ و امضای پیمان صلح، فعالیت‌های فرهنگی و هنری در شهر مجدداً
رونق سابق خود را بازیافت و پاریس به مکانی جذاب برای زندگی بزرگان هنر در جهان
تبدیل شد. در این دوره هنرمندان بزرگی نظیر ایگور استراوینسکی آهنگساز روس، پابلو
پیکاسو نقاش شهیر اسپانیایی، سالوادور دالی هنرمند بزرگ اسپانیایی و ارنست همینگوی
نویسندهٔ مشهور آمریکایی در این شهر اقامت داشتند.[۴۰]

پاریس تنها پنج هفته پس از ورود فرانسه به جنگ جهانی دوم در ژوئن ۱۹۴۰ توسط ارتش
آلمان نازی اشغال شد، و تا اوت ۱۹۴۴ تحت اشغال نازی‌ها بود.[۴۱] با وجود فتح پاریس
بدست آلمانی‌ها بسیاری از آثار تاریخی و فرهنگی پاریس از آسیب و صدمات در امان
ماندند. از دلایل این امر می‌توان عدم مواجههٔ آلمان‌ها با مقاومت زیاد و عدم وجود
اهداف استراتژیک برای بمباران در مرکز شهر بر می‌گردد.[۴۲][۴۳]

دوره بعد از جنگ بزرگترین دوران توسعهٔ پاریس پس از دوران حکومت جمهوری سوم (تا
۱۹۱۴) بود. در این دوران احداث تراموای شهری و اتوبان‌های مدرن در دستور کار قرار
گرفت. علاوه بر آن اتوبان کمربندی عظیمی نیز به دور پاریس کشیده شد. شروع احداث
منطقه اقتصادی لا دفانس نیز در این دوره رخ داد.[۴۴]

در دهه هفتاد صنایع بطور کامل از درون شهر خارج شدند و موسسات از شکل سنتی خود به
شکلی مدرن تبدیل گشتند. رونق اقتصادی پاریس را به یکی از گران‌ترین نقاط شهری دنیا
تبدیل کرد و پاریسی ها نیز یکی از بالاترین درآمدهای سرانه اروپا را بدست آوردند.
به خاطر این رشد سریع و ایجاد فاصله طبقاتی بین پاریس و حومه آن در طول دهه ۱۹۸۰،
در طی سال‌های اخیر تظاهرات و درگیری‌های فراوانی بین ساکنان حومه پاریس و نیروهای
دولتی صورت گرفته است، که از این جمله می‌توان به تظاهرات گسترده حاشیه‌نشینان و
مهاجران در سال ۲۰۰۵ اشاره کرد.[۴۵]

پاریس در مرکز کمان رود سن قرار دارد و شامل ۲ قسمت جزیره مانند است. ایل سن لویی
بخش کوچکتر و ایل دو لا سیته قسمت بزرگتر را تشکیل داده و شامل بخش قدیمی شهر است.

پاریس در زمینی بسیار هموار و صاف قرار گرفته‌است. ارتفاع شهر پاریس از سطح دریادر
حدود ۳۵ متر است. ارتفاع پست‌ترین نقطه پاریس از سطح دریا در حدود ۲۴ متر از سطح
دریا و بلندترین نقطه آن که مونتمارتر نام دارد دارای ارتفاع ۱۳۰ متر از سطح
دریاست.[۴۶] مساحت هستهٔ اصلی پاریس حدود ۱۰۵ کیلومتر مربع است، اما منطقهٔ شهری
پاریس و حومهٔ آن در حدود ۱۴۵۷ کیلومتر مربع مساحت دارد که ۱۳۸ برابر هستهٔ اصلی
شهر است. منطقهٔ شهری پاریس و حومه شامل چند شهر و تعداد زیادی روستا بوده که با
توسعهٔ پاریس در دهه‌های گذشته بصورت قسمتی از شهر درآمده‌اند. وسعت هسته اصلی شهر
پاریس به جز دو پارک وسیع به نام‌های پارک بولونی و پارک ونسن در حدود ۸۷ کیلومتر
مربع است.[۴۷]

پاریس دارای آب و هوایی اقیانوسی است و تحت تأثیر جبهه‌های هوای اقیانوس اطلس شمالی
قرار دارد.

متوسط دمای سالیانه پاریس ۱۵ درجه سانتیگراد است. بالاترین دمای ثبت شده در پاریس
برابر ۴۰٫۴ درجه سانتیگراد بوده که در سال ۱۹۴۸ ثبت شده است. پایین‌ترین دمای ثبت
شده در این شهر نیز برابر ۲۳٫۹- درجه سانتیگراد بوده که در سال ۱۸۷۹ ثبت شده بوده
است.[۴۸]

بارندگی در تمام طول سال در پاریس اتفاق می‌افتد. پاریس به خاطر باران‌های
ناگهانی‌اش معروف است. متوسط میزان بارش سالانه در پاریس حدود ۶۴۱ میلی‌متر
است.[۴۹] بارش برف در این شهر به ندرت اتفاق می‌افتد، و در بیشتر موارد میزان بارش
برف به حدی است که بیش از ۲۴ ساعت بر روی زمین باقی نمی‌ماند.

پاریس مدرن امروزی حاصل تغییرات میانه سده ۱۹ میلادی است. برای قرن‌ها پاریس دارای
خیابان‌های باریک و کم عرض بود، اما از سال ۱۸۵۲ با شروع عملیات بارون هاوسمن
خیابان‌های باریک به خیابان‌های عریض تبدیل شدند. از این دوران تا به امروز ارتفاع
ساختمان‌های هر خیابان در پاریس با توجه به عرض آن خیابان انتخاب شده‌است. بسیاری
از ساختمان‌های قرن نوزدهم کماکان در پاریس پابرجا هستند و استفاده می‌شوند.

با توجه به وجود قوانین بسیار سخت برای ساخت و ساز و عدم اجازه برای ساخت
ساختمان‌های بلند بسیاری از موسسات نظیر موسسات تجاری، دانشگاه‌ها، موسسات تحقیقاتی
و وزارت خانه‌ها به حاشیه شهر پاریس و بویژه منطقه لا دفانس انتقال یافته‌اند.

این قوانین باعث شده‌است که شهر پاریس چهره‌ای تاریخی به خود گرفته و به قول
اروپایی‌ها به موزه‌فیکاسیون (muséification) یا موزه بصری تبدیل شود.[۵۱][۵۲]

بسیاری از ساختمان‌های اداری پاریس که هنوز در محدوده مرکزی شهر قرار دارند قصد
انتقال دفاتر خود را به حومه شهر و بویژه به منطقه لا دفانس دارند. منطقه اقتصادی
دفنس میزبان دفاتر و مراکز مهم اداری، تجاری، اقتصادی و فرهنگی فرانسه و اروپا است.
منطقه اقتصادی لا دفانس، دفاتر شرکت‌های بزرگ تولید مواد غذایی درRungis،
دانشگاه‌های مهمی چون دانشگاه پلی تکنیک پاریس، HEC، ESSEC، INSEAD و... ، تعدادی
از معروفترین آزمایشگاه‌های تحقیقاتی جهان (در منطقه سالکی و ایوری)، مجموعه‌های
عظیم ورزشی نظیر استاد دو فرانس در سن دنی و بعضی از وزراتخانه‌ها مانند وزارت حمل
و نقل فرانسه در حومه پاریس قرار گرفته‌اند. طبق اعلام مسئولین آرشیو ملی فرانسه
نیز تا سال ۲۰۱۰ به حومه پاریس منتقل می‌شود.

در طول انقلاب اول فرانسه و در دوره معروف به ترور، دستگاه گیوتین در این میدان نصب
شده بود. سر بسیاری از مشاهیر آن دوره فرانسه نظیر لویی شانزدهم، ماری آنتوانت،
ماکسیمیلیان ربسپیر و آنتوان لاوازیه در این میدان به زیر گیوتین رفته‌است.[۵۷]

در این میدان و در حاشیه خیابان رویال ساختمان وزارت بحریه فرانسه، هتل کریلیون و
سفارت ایالات متحده آمریکا قرار دارد. در سوی دیگر میدان، باغ تویلری که به موزه
لوور منتهی می‌شود، قرار گرفته است. یکی از اضلاع میدان کنکورد به میدان دیگری به
نام وندوم متصل است در این میدان نیز هتل‌های مجلل ریتز و وندوم و تعداد بسیار
زیادی جواهر فروشی مجلل و معروف قرار دارد. علاوه بر این در این ۲ میدان سالن‌های
مد بسیاری از معروف‌ترین طراحان لباس دنیا و شرکت‌های مشهور مُد قرار دارند.

در مرکز این میدان ستون تاریخی ابلیسک قرار دارد. این ستون از سوی والی مصر،
محمدعلی پاشا در زمان پادشاهی شارل دهم، به فرانسه هدیه شده است. قدمت این ستون
۳۳۰۰ سال بوده و به دوره رامسس دوم بازگشته و قدیمی‌ترین اثر موجود در فضای شهری
پاریس است.[۵۴][۵۸]

در سال ۱۹۷۱ این بازار تخریب و به مکان جدیدی تحت عنوان «Rungis» در حومه پاریس
منتقل شد. این مرکز هم اکنون بزرگترین مرکز ارائه محصولات پروتئینی در جهان
است.[۶۱][۶۲][۶۳]

معروفترین آثار شهر پاریس کلیسای قرن دوازدهمی نوتردام واقع در ایل دو لا سیته، برج
ایفل و تاق نصرت پیروزی (تریومف) می‌باشند. برج ایفل ابتدا به صورت موقت جهت
نمایشگاه جهانی سال ۱۸۸۹ توسط گوستاو ایفل بنا شد، اما با حفظ آن پس از این تاریخ
امروزه در نزد جهانیان به عنوان نماد شهر پاریس شناخته می‌شود.[۷۹][۸۰]

عمده بناهای مشهور پاریس در محدوده میدان شارل دوگل (میدان دلتوال سابق) واقع
شده‌اند. از جمله موزه لوور، باغ تویلری، خیابان شانز الیزه، تاق نصرت پیروزی
(تریومف)، گراند پله، پتیت پله، میدان کنکورد و بسیاری آثار دیگر. بخش دیگری از این
آثار که شامل بناهای مدرن و امروزی شهر پاریس می‌شوند در محدوده منطقه لا دفانس
قرار گرفته‌اند.

علاوه براین ۲ منطقه آثار متعدد فراوانی نیز در سرتاسر شهر پاریس وجود دارند. موزه
انولید که مقبره بسیاری از سربازان و افتخارآفرینان فرانسه از جمله ناپلئون است،
قلعه کونسیرژری که محل نگهداری لویی شانزدهم، ماری آنتوانت و خانواده سلطنتی فرانسه
قبل از اعدام در جریان انقلاب بود، ۲ مجسمه ملقب به آزادی واقع در ایل دوسیژن و کاخ
لوکزامبورگ که نمونه بزرگ آن‌ها در سال ۱۸۸۶ از سوی ملت فرانسه به ملت آمریکا هدیه
داده شد، بخش دیگری از این آثار دیدنی هستند.

اپرا گارنیه که درزمان امپراتوری دوم ساخته شده نیز از دیگر بناهای دیدنی شهر پاریس
محسوب می‌شود. موزه لوور که امروزه یکی از مشهورترین موزه‌های جهان است نیز در بنای
کاخ سابق لوور قرار دارد. دانشگاه سوربن نیز که بخش اصلی دانشگاه پاریس را تشکیل
می‌دهد نیز در محله لاتین قرار گرفته‌است.

علاوه بر کلیسای نوتردام کلیساهای مشهور و زیبای دیگری نیز از جمله کلیسای سن شاپل،
کلیسای مادلین و کلیسای سکره کر نیز در این شهر قرار گرفته‌اند.

یکی از دو باغ قدیمی معروف پاریس باغ تویلری است که در قرن ۱۶ در حاشیه رود سن
نزدیک کاخ لوور و در قسمت چپ باغ لوکزامبورگ ساخته شده است که برای کاخ خصوصی
کاترین دو مدیچی ساخته شده است.[۸۱][۸۲] دیگر باغ معروف پاریس باغ گیاهان است. این
باغ به دستور دکتر گای دو لابروس پزشک مخصوص لویی سیزدهم برای پرورش گیاهان دارویی
ساخته شد، و نخستین باغ عمومی پاریس است.[۸۳] قدمت دیگر باغ‌های بزرگ پاریس به
دوران امپراتوری دوم بر می‌گردد. پارک‌های بوت شامون، مونتسوری و مونسو که به وسیله
ژان شارل آلفان، یکی از مهندسان ناپلئون سوم، ساخته شده‌اند. دیگر پارک‌ها به دستور
بارون هاوسمن ساخته شده‌اند که شامل پارک جنگلی بولوین و ونسن می‌شوند. از دیگر
پارک‌های بزرگ پاریس می‌توان پارک دولاویل ساخته شده توسط آرشیتکت معروف برنارد
شومی را نام برد. پاریس با دارا بودن ۴۷۵٬۰۰۰ درخت از ۱۲۰ گونه مختلف گیاهی سبزترین
پایتخت اروپا است.[۲۲] در مجموع پاریس دارای بیش از ۴۰۰ پارک عمومی است.[۲۲]

ساخت گورستان‌های امروزی پاریس به سال ۱۸۰۴ میلادی برمی‌گردد. تا قبل از این تاریخ
هر یک از کلیساهای پاریس دارای یک گورستان اختصاصی بودند اما از اواخر قرن ۱۸
میلادی تصمیم به ساخت گورستانی واحد برای پاریس گرفته‌شد. با توسعه شهر پاریس و پر
شدن این گورستان، گورستان‌های دیگری نیز جهت تدفین مردگان در حاشیه این شهر ساخته
شد که از معروف‌ترین آن‌ها می‌توان به گورستان مشهور پرلاشز، گورستان مون پارناس،
گورستان مون مارتر و گورستان پاسی نام برد.

تعدادی از گورستان‌های پاریس ارزش تاریخی و فرهنگی بالایی دارند، از آن جمله
می‌توان از گورستان پرلاشز نام برد که آرامگاه بسیاری از مردان و زنان بزرگ جهان
نظیر بالزاک، کلود برنارد، صادق هدایت، ادیت پیاف، غلامحسین ساعدی، اسکار وایلد،
امیل زولا، مولیر و فردریک شوپن است نام برد. این گورستان به عنوان مشهورترین
گورستان جهان شناخته می‌شود.

متروی پاریس در سال ۱۹۰۰ تأسیس شده و هم‌اکنون دارای ۱۶ خط و ۳۰۳ ایستگاه می‌باشد.
این مترو از قدیمی‌ترین متروهای جهان محسوب میشود.

از بزرگترین اپراهای پاریس می‌توان از اپرای قرن نوزدهمی گارنیه و اپرا باستیل نام
برد. در این اپراها انواع باله‌های کلاسیک و اپراهای ترکیبی کلاسیک و مدرن اجرا
می‌شود.

تئاتر به صورت سنتی جایگاه ویژه‌ای در فرهنگ پاریسی دارد. گرچه امروزه بسیاری از
بازیگران مشهور تئاتر، بازیگر تلویزیون‌های فرانسوی نیز هستند. تعدادی از تئاترهای
اصلی پاریس را می‌توان به این ترتیب نام‌برد:تئاتر اودئون، تئاتر بوبینو، تئاتر
موگادور و تئاتر دولاگیته مون پارناس.

بعضی از سالن‌های تئاتر در پاریس، همزمان به عنوان سالن کنسرت نیز مورد بهره‌برداری
قرار می‌گیرند. بسیاری از خوانندگان مشهور فرانسوی نظیر ادیت پیاف، موریس شوالیه،
جورج براسون و شارل آزناوور شهرت خود را از اجرا در این سالن‌ها کسب کرده‌اند.

کافه‌های پاریس از دیرباز شهرت جهانی داشته‌اند. این کافه‌ها با فضای کوچک داخلی و
صندلی‌های چیده شده در کنار خیابان و قهوه‌های خوش‌طعم و کیک‌های خوش‌مزه نظر هر
رهگذری را به سمت خود جلب می‌کند. از کافه‌های معروف پاریس می‌توان از کافه دولاپه،
کافه دوماگوت و کافه فلور نام برد.

تعدادی از رستوران‌های معروف پاریس شهرت بین‌المللی دارند که می‌توان به تعدادی از
آن‌ها اشاره کرد: رستوران لالزاس، رستوران ماکسیم، رستوران پییر گاگز، رستوران
لزامباسادور، رستوران لاتراس و رستوران ویکند.

به انتخاب «مجله رستوران» از ۵۰ رستوران برتر جهان در سال ۲۰۰۷ نه تا از این
رستوران‌ها در پاریس قراردارند.[۸۵]

کاباره‌های پاریس نیز در نزد جهانیان شهرت فراوانی دارند. در میان این کاباره‌ها
می‌توان از کاباره قرن نوزدهمی «مولن روژ» نام برد. این کاباره بارها محل اجرای
کنسرت‌های بزرگانی همچون الویس پریسلی، فرانک سیناترا و لاتویا جکسون بوده است. این
کاباره در محله مونتمارتر قرار دارد.[۸۶]

از دیگر کاباره‌های پاریس که شهرتی جهانی دارند می‌توان از «کاباره لیدو» نام برد.
این کاباره روزگاری میزبان کنسرت‌های الویس پریسلی بوده است. این کاباره در خیابان
شانز الیزه قرار دارد.[۸۷]

نایت کلاب‌ها و کاباره‌های مشهور دیگری نیز در پاریس واقع هستند که می‌توان از:
کاباره پاریس اولمپیا، فولی برگر، بوبینو، کریزی هورس، کلوب رکس، بودابار و کلوب
جرج نام برد.[۸۸]

هتل ریتز که در اواخر سده نوزدهم میلادی افتتاح شده است تاکنون میزبان مشاهیری چون
ارنست همینگوی، ادوارد فیتزجرالد، مارسل پروست، ادوارد هفتم پادشاه انگلستان، مرلین
دتریش، التون جان، رودولف والنتینو، چارلی چاپلین، ژان پل سارتر و گرتا گاربو بوده
است.[۸۹]

هتل کریلیون نیز که در میدان کنکورد قرار دارد به عنوان یکی از معروفترین هتل‌های
لوکس جهان شناخته می‌شود. این هتل که دارای ۱۰۳ اتاق و ۴۴ سوئیت است در قرن هجدهم
ساخته شده است. این هتل نیز محل اقامت مشاهیری چون وودرو ویلسون، تئودور روزولت،
هربرت هوور و ریچارد نیکسون رئیس‌جمهوران آمریکا، جرج پنجم پادشاه انگلستان، حسن
دوم پادشاه مراکش، امپراتور هیروهیتو امپراتور ژاپن، ژاکلین کندی، چارلی چاپلین،
ارسن ولز، الیزابت تیلور، تیرون پاور، اکسل روز، آرنولد شوارتزنگر، ماریا کری و
مادونا بوده است.[۹۰]

با توجه به اینکه فرانسه دارای دومین صنعت سینما در جهان می‌باشد، توجه مردم این
کشور به سینما امری طبیعی است. در سرتاسر فرانسه در حدود ۴۵۰۰ سالن سینما وجود دارد
که ۳۷۵ عدد از این سینماها در پاریس واقع‌شده است.[۸۴]

بزرگترین سالن سینمای پاریس گراند رکس نام داشته که ۲۸۰۰ نفر ظرفیت دارد. امروزه
مجموعه‌های عظیمی با تعداد زیادی سالن نمایش (در حدود ۱۰ تا ۲۰ سالن) در پاریس
ساخته شده است.

سالانه ۳۰ میلیون بلیت سینما در پاریس فروش می‌رود.[۸۴] بهای بلیط سینما در این شهر
در حدود ۸ یورو بوده و در روزهای دوشنبه هر هفته به صورت نیم‌بها به فروش
می‌رسد.[۹۱]

همچنین جشنواره‌ای به نام «فرنچ راندوو» به طور سالانه در پاریس برگزار می‌شود که
پس از جشنواره کن و جشنواره برلین سومین جشنواره مهم سینمایی قاره اروپا محسوب
می‌شود.[۹۲]

پاریس در گذشته نیز همیشه مقصدی برای تجار، دانشجویان و زائران مذهبی بوده است. اما
صنعت توریسم در مقیاس بزرگ امروزی با ظهور راه‌آهن در سال ۱۸۴۸ در پاریس آغاز شد.
اولین باری که پاریس به عنوان مقصد موردتوجه توریست‌ها مورد نظر قرار گرفت به
برگزاری نمایشگاه جهانی در سال ۱۸۵۵ بازمی‌گردد. برگزاری نمایشگاه‌های جهانی در
پاریس عامل مؤثری در جذب توریست و توسعه در پاریس قرن نوزدهم بوده است. برج ایفل
نیز حاصل نمایشگاه جهانی ۱۸۸۹ پاریس است. همچنین تلاش‌های صورت گرفته در زمان
امپراتوری دوم در پاریس و توسعه آن نقش بسزایی در توسعه توریسم در پاریس داشته است.

بناها و موزه‌های مشهور پاریس در بین پربازدید کننده‌ترین آثار توریستی جهان جای
دارند. پاریس با دارا بودن بیش از ۳۰ میلیون توریست در سال در صدر پر بازدیدترین
شهرهای جهان قرار دارد.[۱۷][۱۸][۱۹][۲۰]

موزه لوور در پاریس سالیانه هشت میلیون توریست را به خود جذب می‌کند که به همین
دلیل به عنوان پر بیننده‌ترین موزه جهان شناخته می‌شود.[۹۳][۹۴][۹۵][۹۶] کلیسای
نوتردام با ۱۳ میلیون و کلیسای سکره کر با ۱۲ میلیون بازدید سالیانه توسط توریست‌ها
از دیگر قطب‌های جذب توریست در پاریس هستند.[۹۷][۹۸] برج ایفل نیز به عنوان
مشهورترین اثر شهری پاریس سالانه به طور متوسط ۶٫۵ میلیون بازدید کننده دارد. این
برج از زمان شروع به کار تاکنون بیش از ۲۳۰ میلیون بازدیدکننده را به خود جذب کرده
است.[۹۹] دیزنی‌لند پاریس که پربیننده‌ترین اثر توریستی قاره اروپا محسوب می‌شود
نیز در پاریس قرار داشته و سالانه بیش از ۱۴٫۵ میلیون بازدیدکننده دارد.[۱۰۰]

پاریس با دارا بودن بیش از ۱۵۰ موزه سالانه میلیون‌ها توریست خارجی را به سمت این
موزه‌ها جذب می‌کند. در این میان موزه لوور که به عنوان مشهورترین و بزرگترین موزه
جهان شناخته می‌شود میزبان تعدادی از مشهورترین آثار تاریخی و هنری چهان است. از
این جمله می‌توان به تابلو مونالیزا یا لبخند ژوکوند اثر لئوناردو داوینچی، مجسمه
مشهور ونوس اثر مشهور دوره یونان باستان مربوط به ۱۳۰ سال پیش از میلاد مسیح و آثار
تمدن‌های بزرگ بین‌النهرین، ایران باستان و مصر باستان اشاره کرد. آثار پابلو
پیکاسو در موزه پیکاسو و آثار آگوست رودین در موزه رودین در پاریس نگهداری می‌شود.
مرکز ملی هنر و فرهنگ ژرژ پمپیدو نیز میزبان موزه ملی هنر مدرن است. انجمن هنری مون
پارناس نیز دارای موزه‌ای به نام موزه مون پارناس است. آثار هنری مربوط به دوره
رونسانس و آثار هنری سبک امپرسیونیسم نیز در موزه‌های کلونی و اورسی نگهداری
می‌شوند.

موزه تازه تأسیس کوا برانلی که در سال ۲۰۰۶ گشایش یافت نیز سومین موزه بزرگ پاریس
بوده و دارای آثاری از قاره‌های آفریقا، آسیا، اقیانوسیه و آمریکا می‌باشد.

پاریس میزبان تیم فوتبال پاریس سن ژرمن (Paris Saint-Germain FC)، تیم بسکتبال
پاریس بسکت ریسینگ (Paris Basket Racing) و تیم راگبی استات فرانسه (Stade
Français) است.[۱۰۱]

ورزشگاه ۸۰٫۰۰۰ نفری و ۵ ستاره استاد دوفرانس نیز در پاریس قرار دارد. فینال
مسابقات جام جهانی فوتبال ۱۹۹۸ و فینال مسابقات جام جهانی راگبی در سال ۲۰۰۷ در این
ورزشگاه برگزار شده است. این ورزشگاه جهت انجام مسابقات فوتبال، راگبی و دو و
میدانی مورد استفاده قرار می‌گیرد. این ورزشگاه سالانه میزبان بازی‌های خانگی تیم
ملی فوتبال و راگبی فرانسه و همچنین بازی‌های باشگاهی این دو رشته است. همچنین
فینال جام قهرمانان باشگاه‌های اروپا در سال ۲۰۰۶ نیز میان دو تیم بارسلونا و
آرسنال در ورزشگاه استاد دو فرانس برگزار شد.[۱۰۲]

پاریس میزبان بازیهای المپیک تابستانی سال‌های ۱۹۰۰ و ۱۹۲۴ و جام‌های جهانی فوتبال
۱۹۳۸ و ۱۹۹۸ بوده است. همچنین مکان آغاز و پایان بزرگترین مسابقات دوچرخه‌سواری
جهان یعنی تور دو فرانس در این شهر می‌باشد. هم‌چنین سالانه مسابقات تنیس آزاد
فرانسه (رولند گاروس) که یکی از ۴ گرانداسلم بزرگ تنیس در جهان است نیز در پاریس
برگزار می‌شود. علاوه بر این مسابقات همچنین می‌توان از مسابقات بین‌المللی دو
ماراتون پاریس، مسابقات تنیس مسترز پاریس، مسابقات اسبدوانی رپوبلیک و جام اسبدوانی
گراند پریکس لارک تریومف نام برد.[۱۰۳][۱۰۴]

مردم پاریس نیز به ورزش بسیار علاقه‌مند بوده و از امکانات ورزشی این شهر بهره
می‌برند در پاریس هزاران مجموعه کوچک و بزرگ عمومی و خصوصی ورزشی وجود دارد که از
آن جمله می‌توان به ۱۳۹ مجموعه ورزشی عمومی، ۳۷ استادیوم ورزشی، ۴۶ مجموعه زمین‌های
تنیس و ۳۷ مجموعه استخر[۱۰۵] اشاره کرد. علاوه بر این ۲۰٫۰۰۰ دوچرخه نیز در ۱٫۴۵۱
ایستگاه در اختیار مردم قرار دارد. در مجموع در پاریس بیش از ۳۷۰ کیلومتر مسیر
اختصاصی دوچرخه موجود است.[۲۲]



https://fa.wikipedia.org/wiki/%D8%B9%D8%A8%D8%AF%D8%A7%D9%84%D8%B1%D8%AD%DB%8C%D9%85_%D9%85%D9%88%D8%B3%D9%88%DB%8C

سید عبدالرحیم موسوی نظامی ایرانی، جانشین رئیس ستاد کل نیروهای مسلح جمهوری اسلامی
ایران و جانشین اسبق فرمانده کل ارتش جمهوری اسلامی ایران است.[۱]

سید عبدالرحیم موسوی متولد ۱۳۳۹ در قم، از فرماندهان با سابقه ارتش در رسته توپخانه
است که در سالهای دفاع مقدس نیز در همین حوزه به خدمت مشغول بود و در ۱۶ تیرماه
۱۳۹۵ به عنوان جانشین رئیس ستاد کل منصوب شد تا توازن سپاه و ارتش در ستاد کل محفوظ
بماند.

موسوی در سال ۱۳۵۸ وارد دانشکده افسری نیروی زمینی ارتش شد و در طول جنگ ایران و
عراق، رده‌های فرماندهی را در یگان‌های مختلف با موفقیت گذرانده‌است. او دوره دافوس
را در سال ۱۳۷۶ گذرانده و دوره نظری دکتری مدیریت دفاع ملی را در دانشگاه دفاع ملی
به پایان رسانده‌است.

موسوی از چهارم شهریور سال ۱۳۸۴ تا تیر ۱۳۹۵ نیز جانشینی فرمانده کل ارتش و ریاست
مرکز مطالعات راهبردی آجا را برعهده داشت.[۲]

موسوی پیش از این معاون طرح و برنامه نیروی زمینی ارتش جمهوری اسلامی ایران
بوده‌است.[۳]

سرتیپ موسوی در تیر ماه ۱۳۹۵ طی حکمی توسط علی خامنه‌ای به سمت جانشین رئیس
نیروی‌های مسلح منصوب گردید.[۴]



https://fa.wikipedia.org/wiki/%D9%85%D8%AC%D8%A7%D8%B1%D8%B3%D8%AA%D8%A7%D9%86

مختصات: ۴۷°۲۶′ شمالی ۱۹°۱۵′ شرقی﻿ / ﻿۴۷.۴۳۳° شمالی ۱۹.۲۵۰° شرقی﻿ / 47.433;
19.250

مَجارستان یا هانگری (به مجاری: Magyarország) کشوری در اروپای مرکزی بوده که
پایتخت آن بوداپست است. مساحت آن ۹۳۰۳۰ کیلومتر مربع است. این کشور در حدود ۹
میلیون و ۸۸۰ هزار نفر جمعیت دارد، زبان رسمی آن مجاری و واحد پول آن فورینت است.
پایتخت و پرجمعیت‌ترین شهر این کشور بوداپست با یک میلیون ۷۴۰ هزار نفر جمعیت است.

در حدود ۸۴ درصد از مردم این کشور مجاری‌تبار، ۱۴ درصد نامشخص، و ۳ درصد روما
(کولی) هستند. زبان مجاری پرگویشورترین زبان غیر هندواروپایی در قاره اروپا است.[۱]

زبان مجاری از خانواده فین‌واوگری است که از کوه‌های اورال سرچشمه می‌گیرند و مجاری
با زبان‌های فنلاندی و استونیایی خویشاوند است.

پایه‌های مجارستان در اواخر سده نهم میلادی توسط شاهزاده آرپاد نهاده شد. فرزند نوه
او یعنی استفن اول در سال هزار میلادی بر تخت پادشاهی نشست و مسیحیت را به عنوان
دین رسمی مجارستان پذیرفت. مجارستان در سده دوازدهم قدرتی متوسط در جهان غرب آن
زمان به‌شمار می‌آمد. بخش‌هایی از مجارستان از ۱۵۴۱ تا ۱۶۹۹ یعنی ۱۵۸ سال در زیر
سلطه عثمانی قرار گرفت. مجارستان بعدها تحت فرمان هابسبورگ قرار گرفت و سپس بخش
عمده‌ای از پادشاهی اتریش-مجارستان را تشکیل داد.

مجارستان در تاریخ ۲۳ اکتبر ۱۹۸۹ تبدیل به جمهوری پارلمانی دموکراتیک شد و امروزه
به عنوان یک کشور توسعه‌یافته شناخته می‌شود. مجارستان از کشورهای توریستی است و در
سال ۲۰۱۱ میلادی ۱۰٫۲ میلیون گردشگر را به خود جلب کرد.[۲] مجارستان، از کشورهای
سابق کمونیستی شرق اروپا، همراه با شمار دیگری از کشورهای کمونیستی سابق و همچنین
قبرس و جزیره مالت در سال ۲۰۰۴ به عضویت اتحادیه اروپا پذیرفته شد.

در طول جنگ جهانی دوم و در جریان هولوکاست، نزدیک به ششصد هزار یهودی در مجارستان
کشته شدند.[۳] در آن زمان دولت وقت مجارستان، با آلمان نازی متحد بود.

امروزه، برطبق نتایج آژانس حقوق اساسی اتحادیه اروپا شدیدترین کشور یهودی‌ستیز
اتحادیه اروپا مجارستان است. ۹۰ درصد یهودیان این کشور اعلام کرده‌اند که به آنها
توهین و بی‌حرمتی و در بسیاری موردها حمله می‌شود.[۴]

تاریخ مهاجرت قوم مجار به جلگه دانوب دقیقاً معلوم نیست. این قوم به‌صورت قبایلی
به‌تدریج از آسیا و نواحی غربی سیبری به این سرزمین آمده و پس از زد و خوردهای
فراوان با دیگر قبایل برای تصاحب اراضی پربرکت سرانجام در جلگه دانوب بین نژادهای
ژرمن و اسلاو حائل گردیده‌اند. این تاریخ را حدود سال ۸۹۶م. می‌دانند، یعنی
زمانی‌که قبایل مجار به رهبری پرنس آرناپه ساکن حوزه کارپات (سرزمینی که از لحاظ آب
و مراتع غنی بوده) را تماماً و یا به‌طور وسیعی تصرف کردند و امروز به‌نام
«مجارستان» و «ترانسیلوانیا» خوانده می‌شود.

حوزه کارپات که از لحاظ جغرافیایی در مرکز اروپا واقع شده از دوران ماقبل تاریخ
توسط بشر اولیه اشغال شده بود. مردم دوران اولیه عصر آهن و به‌دنبال آن کِلت‌ها
به‌نوبت در شروع دورهٔ حاضر توسط رومی‌ها شکست خوردند. ایالات رومی پانونیا و داسیا
که در زمان حکومت تیبریوس و تراجان به تصرف درآمده بودند، دربرگیرنده قسمتی از آنچه
مجارستان می‌شد بودند. پس از چهار قرن فرمانروایی رومی‌ها به‌واسطه مهاجرت عظیمی
منقرض گردید. هونها به رهبری پادشاه معروف خود آتیلا، آستروگوتها ژپیدها و
لونگوبارها و به‌دنبال آن‌ها آوارها که از نژاد هون‌ها بودند برای زمان کوتاهی در
این مکان سکنی گزیدند.

در قرن دهم هفت قبیله فاتح مجار که با هم متحد بودند تحت رهبری شاهزاده آرپاد مؤسس
اولین سلسله مجار قرار داشتند و قدرت را به فرزندش کیزاسپرو سپردند. در سال ۹۷۲
گیزا[۵] به‌عنوان یکی از سران قبایل مجار به ریاست اتحادیه‌ای که از این قبایل
به‌وجود آمده بود انتخاب شد و به اتفاق همسرش سارولت[۶] به آئین مسیحیت گروید و پس
از وی فرزندش ایشتوان یکم[۷] که در تاریخ مجارستان نسبت به سنت ایشتوان[۸] شهرت
دارد در سال ۱۰۰۰م. به‌عنوان نخستین پادشاه مجارستان تاج‌گذاری کرد. وی که در کودکی
غسل تعمید داده شده بود بعد از تحکیم حکومت خود به‌عنوان اولین پادشاه مجارستان
مسئله مسیحی کردن مجارها را رسمیت بخشید و به تأسیس صومعه و بنانهادن کلیسا اقدام
کرد. سن استفان برای استقرار نظام پادشاهی و پی‌ریزی یک نظم اجتماعی پایدار
کوشش‌های فراوانی نمود و مردم را مجبور کرد از آیین قدیمی به‌سمت مسیحیت بگروند.

در اواخر قرن ۱۱ کلیسا ایشتوان یکم را به خاطر خدمات وی به مقدس ملقب نمود. وی دو
مجموعه عقاید برای اداره امور کشور تنظیم کرد. وی پادشاهی جنگجو بود. در جنگی که با
«کنراد»[۹] امپراتور ژرمن نمود وی را شکست داد و تا حوالی وین پیشروی کرد، و به‌علت
ثروت سرشار حاصل از جنگ دانوب، خطر همسایگان اعم از امپراطوری ژرمن و بیزانس وجود
داشت. مجارها نخست با بیزانس از در دوستی درآمدند و پس از شکست ژرمن‌ها در سال ۱۱۰۸
که با غلبه بر سپاهیان هانری پنجم در پوترن به‌دست آمد از جانب ژرمن‌ها آسوده‌خاطر
گشتند. در سال ۱۱۸۱ با استقرار بلغارها و تشکیل دولت بلغار مرز مشترک مجارستان و
بیزانس از بین رفت و خطر دوم که متوجه مجارها بود منتفی گشت. در قرن ۱۲ قدرت حکومت
مرکزی رو به زوال نهاد و با رشد فئودالیسم قدرت سیستم ملوک‌الطوایفی افزایش یافت.
از زمان مرگ استفان اول یک دوره ناامنی شروع شد که طی آن شورش نجیب‌زادگان پیرو
مذهب قدیمی پاگان، اصلاحات اجتماعی و مذهبی پادشاه را به مخاطره انداخت. در هر حال
این شورش فرونشانده شد و حملات آلمان‌ها از غرب و کومان‌ها از شرق سرکوب گردید.

طی سده‌های ۱۱ و ۱۲ پادشاهان دودمان «آرپاد» مجارستان را یک‌پارچه نگه داشته و در
مقابل سیاست‌های توسعه‌طلبانه امپراتوری مقدس روم، قسطنطنیه و پاپ در رم مبارزه
نمودند. سرانجام پیشرفت نسبتاً صلح‌آمیز مجارها در قرون وسطی با حمله مغول‌ها به
رهبری پاتوخان در سال‌ها (۴۴–۱۲۴۱) دچار وقفه شد و ارتش مجارستان شاه بلدی چهارم
به‌سختی توسط مغول‌ها تارومار شد.

اوج شکوه و عظمت مجارستان در قرون وسطی روزگار سلطنت لوئی اول (بزرگ) (۸۲–۱۳۴۲)
بود؛ زیرا نفوذش تا دریای بالتیک، دریای سیاه، دریای مدیترانه می‌رسید. جنگ با
ترک‌ها در سال ۱۳۸۹ صورت گرفت و ترک‌ها تا دریای بالکان پیش رفتند و مدت‌های دراز
مجارستان در چنگال ترکان عثمانی و قسمتی از خاک مجارستان زیر فرمان جابرانه
خانواده‌ها هابسبورگ اتریش گرفتار بود.

این سیاست حفظ قدرت مرکزی توسط «ماتیوس هون‌یادی» (۱۴۹۰–۱۴۵۸) که از پادشاهان بسیار
محبوب و موفق بود دنبال گردید. با مهار کردن قدرت بارون‌ها و تشکیل یک ارتش قوی
اجیر شده، وی امنیت و آسایش برای مردم شهر و روستا را به ارمغان آورد، در حالی‌که
سیاست خارجی توسعه‌طلبانه وی موجب هراس بود با این وجود دربار با شکوه و کتابخانه
عظیم گرونسیانا برای وی در سرتاسر اروپا شهرت آفرید. جانشینان شاه ماتیوس در هر حال
قادر نبودند که با قدرت رو به افزایش بارون‌ها مقابله کنند. افزایش فشار روستاییان
موجب گردید که تخم نارضایتی در میان آنان کاشته شود؛ به‌طوری‌که در سال ۱۵۱۴ منجر
به جنگ دهقانی بزرگی به رهبری گیورگ دوژا[۱۰] از اهالی ترانسیلوانیا گردید.
به‌هرحال ارتش دهقانی با نبردهای خونینی از هم پاشید و شکست آن منجر به کیفر خونینی
برای دهقانان گردید. در این شرایط تهدید ترک‌ها برای اشغال کشوری که به‌دلیل
اختلافات داخلی از هم پاشیده شده بود یک خطر جدی به‌شمار می‌آمد. در سال ۱۵۲۶ ارتش
بزرگ سلطان سلیمان دوم قوای شاه جوان لوتیز دوم را در «نبرد موهاچ» نابود کرد.

در جریان جنگ جهانی دوم، مجارستان متحد آلمان در این جنگ بود. به دنبال حملهٔ
نازی‌ها به شوروی در ۲۲ژوئن۱۹۴۱میلادی، مجارستان از متجاوزان به شوروی که آلمان‌ها
بودند حمایت کرد ولی با شکست آلمان‌ها در جبههٔ شرق از متفقین، در مه ۱۹۴۳ از این
حمایت صرف نظر کرد. آلمان‌ها مجدداً در سپتامبر۱۹۴۳ برای بقا در جریان جنگ،
مجارستان را اشغال کردند و یک رژیم دست‌نشانده در این کشور برقرار کردند. در جریان
اشغال مجارستان توسط نازی‌ها، ده‌ها هزار یهودی و کولی مجار به اردوگاه‌های مرگ
فرستاده شدند و پس از تحمل شکنجه‌های فراوان به دست نازی‌های جنایتکار به طرز فجیعی
به قتل رسیدند. با شکست آلمان‌ها در جنگ جهانی دوم، رژیم دست نشاندهٔ آنها در
مجارستان نیز بین سالهای ۱۹۴۴ تا۱۹۴۵ توسط شوروی از قدرت ساقط شد. به موجب پیمان
پاریس که در سال۱۹۴۷ بسته شد، «مجارستان بایستی از کلیهٔ قلمرو خود که در جریان جنگ
جهانی دوم به دست آورده بود صرف نظر می‌کرد، همچنین مجارستان به پرداخت ۳۰۰ میلیون
دلار غرامت به شوروی، چکسلواکی و یوگسلاوی محکوم شد»

در سال ۱۹۴۸ حزب کمونیست با پشتیبانی نیروهای شوروی در مجارستان قدرت را در دست
گرفت، نظام جمهوری خلق در مجارستان تأسیس، صنعت ملی، زمین‌ها اشتراکی و حکومت
تک‌حزبی شد، همچنین مخالفین توسط پلیس مخفی ترور می‌شدند. به طور کلی دقیقاً یک مدل
و کپی از حکومت شوروی در مجارستان حکم فرما بود. یکی از مهمترین مخالفان حکومت
کمونیستی، رهبر کاتولیک‌های مجارستان «کاردینال یوزف میندشنتی» در سال ۱۹۴۸ به
زندان افتاد، در سال۱۹۵۶ قیام‌های مردمی به اوج خود رسید، در قیام معروف ۲۳
اکتبر۱۹۵۶ ضد کمونیستی مردم مجارستان، قیام مردم به خاک و خون کشیده شد و کماکان
حکومت کمونیستی در مجارستان پایدار ماند.

در سال ۱۹۵۶ تا ۱۹۸۸، یوناس کادار که به شدت به شوروی وابسته بود به قدرت رسید. در
اواخر حکومت شوروی و پیش از اضمحلال آن، حکومت وابسته به آن در مجارستان، آزادی‌های
سیاسی بیشتری به احزاب مخالف داد و سرانجام در سال۱۹۸۹ حکومت کمونیست مجارستان
فروپاشید. پس از آن در اکتبر۱۹۸۹ قانون اساسی اصلاح شد و یک نظام چندحزبی در
مجارستان روی کار آمد. آخرین نیروهای شوروی درژوئن۱۹۹۱، مجارستان را ترک کردند و به
۴۷ سال حضور نظامی در مجارستان پایان دادند. در آوریل ۱۹۹۹ مجارستان به ناتو پیوست
و در مه ۲۰۰۴ به عضویت اتحادیهٔ اروپا درآمد. در ۵ اوت ۲۰۰۵، لاسلو سولیوم به عنوان
رئیس جمهور و در ۲۹سپتامبر۲۰۴ فرنتس جورچانی با سمت نخست وزیر مجارستان انتخاب شدند

مرزهای مجارستان کنونی پس از پایان جنگ جهانی اول و فروپاشی امپراتوری
اتریش-مجارستان تثبیت شد. مرزهای مشترک مجارستان با دیگر کشورها جمعاً ۲۲۵۸ کیلومتر
است. در شمال با جمهوری اسلواکی ۵۱۵ کیلومتر مرز مشترک دارد. در شرق آن کشور رومانی
با ۴۴۳ کیلومتر مرز مشترک قرار دارد. همچنین در شمال‌شرقی مجارستان جمهوری اوکراین
با ۱۰۳ کیلومتر مرز مشترک قرار دارد. در جنوب نیز کشور مجارستان با جمهوریهای پیشین
یوگوسلاوی (صربستان ۱۵۱ کیلومتر، کرواسی ۳۲۹ کیلومتر و اسلوونی ۸۲ کیلومتر) مرز
مشترک دارد. در غرب مجارستان کشور اتریش با ۳۶۶ کیلومتر مرز مشترک جای گرفته‌است.

مساحت مجارستان ۹۳٬۰۳۰ کیلومتر مربع است. این کشور از شمال به جنوب ۲۵۰ کیلومتر و
از شرق به غرب ۵۲۴ کیلومتر طول دارد. کشور مجارستان کشوری مسطح با دشت‌هایی در حوزه
کارپات است که توسط رود بزرگ دانوب به دو بخش شمالی و جنوبی تقسیم شده‌است.
مجارستان در حوزه اروپای مرکزی قرار دارد و دارای آب و هوایی معتدل می‌باشد.
تابستانها در این کشور نسبتاً گرم با رطوبی متوسط است و در این فصل دشت‌های مرکزی،
افزایش شدیدی دارد. مجارستان دارای زمستان‌هایی با بارندگی زیاد و هوایی سرد است.
بلندترین نقطه مجارستان کوه کِکِس است که ۱۰۱۴ متر ارتفاع دارد.

دو رود مهم از جنوب (صربستان) وارد مجارستان می‌شود، رود دانوب که با گذر از
بوداپست، پایتخت مجارستان راه شمال و شمال غرب را طی می‌کند و به اسلواکی و اتریش
می‌رود و دیگری رود تیسا که آن هم از جنوب وارد مجارستان شده و راه شمال شرق را
درپیش می‌گیرد و وارد اوکراین می‌شود. دریاچه‌ای نیز به نام دریاچهٔ بالاتون در غرب
مجارستان قرار دارد. مجارستان دارای حالت دشت مانند و صاف بوده و دارای خاک
حاصلخیزی نیز می‌باشد.

از مهمترین شهرهای مجارستان می‌توان به، دبرتسن ۲۰۵ هزار نفر، میشکولتس ۱۷۸ هزار
نفر، سگد ۱۶۳ هزار نفر، پچ ۱۵۸ هزار نفر و گیور ۱۲۹ هزار نفر اشاره کرد. بوداپست از
دو بخش بودا و پست تشکیل شده که اولی در کرانهٔ باختری (سمت راست) رود دانوب و دومی
در سمت خاوری این رود واقع شده‌اند. شهر پچ که یکی از بزرگترین شهرهای کشور
مجارستان می‌باشد پایتخت فرهنگی اروپا بوده و همچنین این شهر هر ساله پذیرای
دانشجویان زیادی از دیگر کشورها است.

مجارستان از ۱۹ شهرستان تشکیل شده‌است به علاوه بوداپست که متعلق به هیچ شهرستانی
نیست و مستقل است. شهرهای مهم مجارستان شامل دبرسن، میشکولتس، سگد، پچ و گیور
هستند.

رئیس جمهوری از بین اعضای مجمع ملی برای یک دوره پنج ساله برگزیده می‌شود. مقام او
تا حدود زیادی تشریفاتی است و اما بصورت اسمی وی فرمانده رئیس نیروهای مسلح و دارای
قدرت‌های از جمله نامزدی برای نخست وزیری است که باید توسط اکثریت آرای اعضای
پارلمان، بر پایه پیشنهاد ارائه شده توسط خود رئیس جمهوری انتخاب شود. در مجارستان
رئیس جمهور و نخست وزیر توسط دو سوم آراء پارلمان تعیین می‌شود.

در مه ۲۰۱۲ در پی کناره‌گیری پال اشمیت، رئیس جمهوری پیشین مجارستان به دلیل اتهام
سرقت علمی در نگارش رساله دکترا، مجمع ملی مجارستان رئیس جمهوری جدید این کشور را
انتخاب کرده‌است. رئیس جمهوری جدید مجارستان «یانوس آدر» نام دارد که از متحدان
نزدیک ویکتور اوربان، نخست‌وزیر به‌شمار می‌آید.[۱۲]

حزب مخالف دولت در پارلمان از شرکت در رای‌گیری خودداری ورزیده و گفت که انتخاب
آقای آدر به این سمت باعث می‌شود تا حزب حاکم پایه‌های قدرت خود را محکم‌تر
کند.[۱۳]

قانون اساسی جدید مجارستان از اول ژانویه ۲۰۱۲ سال جاری به اجرا گذاشته شده است؛ در
حالیکه اتحادیه اروپا هشدار داده بود که بخشی از محتوای آن شامل تغییر در موقعیت
بانک مرکزی و ارتباط آن با دولت، ساختار قوه قضاییه و تشکیلات ناظر بر حفظ اطلاعات
و حریم خصوصی شهروندان برای این اتحادیه قابل قبول نیست. اتحادیه اروپا علیه
مجارستان به دلیل اصلاحاتی که در قانون اساسی این کشور صورت گرفته به دادگاه شکایت
کرده است.[۱۴]

در انتخابات ماه مه ۲۰۱۴ پارلمان اروپا، در مجارستان حزب حاکم که به عنوان راستگرا
و ضد خارجی شهرت دارد با بیش از ۵۰ درصد، اکثریت مطلق آرا را به خود اختصاص داده
است.[۱۵]

این کشور از سال ۱۹۵۵ عضو سازمان ملل بوده است. بین سال‌های ۱۹۴۷ تا ۱۹۸۹ سیاست‌های
خارجی این کشور از اتحاد جماهیر سوسیالیستی شوروی تبعیت می‌کرد.

در پی بحران مهاجرتی اروپا در سال ۲۰۱۵، این کشور اقدام به کشیدن فنس‌هایی در مرز
جنوبی خود کرد.[۱۶]

در سال ۲۰۰۸ اقتصاد مجارستان زیر فشار بدهی شدید و کسری بودجه قرار داشت. ارزش پول
مجارستان موسوم به فورنیت، و شاخص اصلی معرف سهام در آن کشور، موسوم به بوکس،
همزمان با سیر نزولی بازارهای مالی جهان، تنزل کرد. در پی کاهش شدید ارزش پول ملی و
فشار مضاعف بر اقتصاد، مقامات این کشور به سراغ صندوق بین‌المللی پول رفتند. بانک
مرکزی مجارستان برای جذب دارایی‌های مردم به بانک‌ها، بهره عامل را به ۵/ ۱۱ درصد
افزایش داد.[۱۷]

در اکتبر ۲۰۱۰ مخزن زباله‌های شیمیایی شرکت آلومینیوم‌سازی آیکا در غرب مجارستان
ترکید. آن حادثه سیلی از زباله‌های سمی به راه انداخت که دو شهر کوچک را ویران کرد،
هشت تن را کشت، و تمام حیات وحش را در رودخانه «مارکال» از بین برد.

در سال ۱۹۵۲ برای اولین بار بعد از جنگ جهانی دوم یک موافقت‌نامه بازرگانی بین
ایران و مجارستان منعقد گردید که اساس و پایه مبادلات بین دو کشور در سال‌های بعد
قرار گرفت. از آن تاریخ تا ۱۹۶۶ به‌طور کلی حجم مبادلات بین دو کشور چندان زیاد
نبود و جمعاً از ۵/۱۱ میلیون دلار تجاوز نکرد. در مه ۱۹۶۶ یک موافقت‌نامه بازرگانی
و پرداخت برای مدت سه سال بین دو کشور منعقد گردید که به‌موجب آن حجم مبادلات
بازرگانی بین طرفین برای سال اول ۲۶ میلیون دلار و برای سال دوم ۲/۲۹ میلیون دلار و
برای سال سوم ۳۳ میلیون پیش‌بینی شد. برطبق این موافقت‌نامه کالای صادراتی ایران به
مجارستان عبارت بودند از: خشکبار، دانه‌های روغنی، چای، توتون و فراورده‌های آن،
پنبه، روغن نباتی، ماهی و کنسرو و پوست و روده و پشم و ابریشم طبیعی و فرش و
پارچه‌های ابریشمی، منسوجات جوراب و زیرپوش و منسوجات نخی و نخ پنبه و سنگ‌های
معدنی و سنگ‌های قیمتی مانند فیروزه، محصولات شیمیایی و فراورده‌های نفتی و گوگرد و
… که قریب چهل رقم کالای صادراتی بود ولی عملاً صادرات از هشت قلم کالا تجاوز نکرد.

شامل: پنبه، پوست خام، مقدار فرش و چوب، کشباف و پارچه پنبه‌ای و حتی همین قلم با
مقایسه ارزش کالاهای صادره و سهمیه‌های تعیین شده در موافقت‌نامه به میزان پیش‌بینی
شده نرسید. طبق آمار بانک مرکزی ایران در سال اول موافقت‌نامه صادرات ایران به
مجارستان ۳/۴ میلیون دلار و در سال دوم موافقت‌نامه صادرات ۶/۳ میلیون دلار و
واردات ۳/۸ میلیون دلار و در هشت‌ماهه سال سوم ۲۰/۵ میلیون دلار و واردات ۴/۴
میلیون دلار بوده است. یک‌سال قبل از انعقاد موافقت‌نامه مذکور یعنی در مه ۱۹۶۵ یک
موافقت‌نامه همکاری اقتصادی و فنی بین دو کشور در تهران به امضاء رسید که بر اساس
آن دولت مجارستان موافقت نمود اعتباری به میزان ده میلیون دلار با بهره ۵/۲٪ جهت
تحویل ماشین‌آلات و تجهیزات و انجام خدمات فنی در اختیار دولت ایران قرار دهد؛ ولی
به‌علت اینکه شرایط این موافقت‌نامه با موافقت‌نامه‌های مشابه که ایران با دیگر
کشورها منعقد نموده و تا حدی متفاوت بود، از تمام اعتبار مذکور استفاده نشد.

در آوریل ۱۹۶۸ یک موافقت‌نامه دیگر همکاری اقتصادی و فنی بین ایران و مجارستان به
امضاء رسید که به‌موجب آن دولت مجارستان اعتباری به میزان چهل‌میلیون دلار با بهره
۵/۲٪ در اختیار دولت شاهنشاهی برای انجام پروژه‌های صنعتی و خرید ماشین‌آلات و
تجهیزات و خدمات قرارداد و موافقت نمود که ایران در مقابل به همان میزان نفت خام
شرکت ملی نفت ایران به مجارستان صادر نماید. با توجه به اینکه مبادلات بازرگانی بین
دو کشور با وجود امکانات فراوان برای بسط و توسعه به میزان پیش‌بینی شده در
موافقت‌نامه بازرگانی مورخ مه ۱۹۶۶ نرسیده بود لذا کمیسیون مختلط مرکب از نمایندگان
دو دولت ایران و مجارستان در ژانویه ۱۹۶۹ در تهران تشکیل گردید و نتایج حاصله از
اجرای موافقت‌نامه بازرگانی و پرداخت را مورد بررسی قرار دادند و چون مدت اعتبار در
ژوئن ۱۹۶۹ به پایان می‌رسید لذا هیئت‌های نمایندگی دو کشور پیش‌نویس
موافقت‌نامه‌های وزرای اقتصادی ایران و مجارستان آن را در بوداپست امضاء نمودند.

برطبق آن قرار شد ایران در سال اول معادل یک‌میلیون دلار اتومبیل سواری - اتوبوس،
۲۰۰ هزار دلار کفش - ۶۰۰ هزار دلار یخچال - چراغ گاز و آبگرمکن و ۳۵۰ هزار دلار فرش
- یک‌صد هزار دلار صابون و پودر رختشویی - یک‌صد هزار دلار جوراب و پیراهن و
زیرپیراهن، ۲۰۰ هزار دلار تریکو و پتو - ۵۵۰ هزار دلار دخانیات - ۲۳۰ هزار دلار
روغن نباتی و دانه‌های روغنی - ۳۰۰ هزار دلار محصولات نخی به مجارستان بفرستد. در
امضای موافقت‌نامه فوق طرفین توافق کردند که اجرای اصل کاملةالوداد را در مورد
یکدیگر رعایت نمایند.

جمعیت مجارستان بالغ بر ۱۰٬۳۱۳٬۸۸۳ نفر (سازمان ملل متحد ۱۹۹۵) است. ۸۸٪ جمعیت کشور
از مجارها تشکیل شده و دیگر تیره‌های ساکن این کشور رومانیایی‌ها، صربها،
کرواسی‌ها، آلمان‌ها، و شمار نسبتاً زیادی از کولی‌ها هستند. مطالعات ژنتیکی نشان
داده است که مجارها فقط ۱۳ درصد از ژن‌های اقوام اورالی را دارا هستند.[۱۸] زبان
رسمی مجارستان مجاری است. ۷۰٪ مردم مسیحی کاتولیک و ۲۵٪ پروتستان هستند.

سده نوزدهم برای این کشور احیاء ملی را به بار آورد که در آن، فرهنگ نقش بسیار
ارزنده‌ای را ایفا نمود. بخش عمده مؤسسات فرهنگی و سنتهای موجود کشور، ریشه در قرن
نوزدهم دارند. بیش از نیمی از جامعه مجارستان تا میانه‌های سده نوزدهم از زندگی
روستایی برخوردار بودند و در مقایسه با جامعه غرب، طبقه روشنفکر مجارستان منفعل
باقی ماند. در همان زمان، جمهوری مجارستان به عنوان یکی از کشورهای اروپای مرکزی
نوعی انتقال غربی از سنتهای قدیمی به سنتهای جدید را تجربه نمود که با مخالفت شدید
کشورهای شبه جزیره بالکان و اروپای شرقی مواجه گردید.

در اواخر دهه ۴۰ عنصر پیشرو سیاست فرهنگی از نوع بلشویکی حذف گردید و تا انقلاب سال
۱۹۵۶ سیاست فرهنگی طراحی شده به سبک اتحاد جماهیر شوروی سابق در کشور حاکم بود. پس
از فرونشستن آتش انقلاب، فرهنگ آمرانه در اوایل دهه ۶۰ روبه زوال نهاد. در سال
۱۹۸۹، فرایند تجدیدنظر در زمینه‌های مختلف زندگی و انتقال تدریجی از سنت‌های قدیمی
به سنتهای جدید در کل بلوک کمونیسم در حال شکل گیری بود. در نتیجه تضعیف نظام
کمونیسم، منابع دولتی به تدریج تحلیل رفته و به موازات حذف کنترل سیاسی، حوزه فرهنگ
کشور از نظام یارانه‌ای خارج گردید. در سال ۱۹۸۰، فرهنگ تجارتی به اوج خود رسیده و
بنیاد فرهنگی سوروس نقش مهمی را در این میان ایفا نمود.

طبق آمار سال ۲۰۱۱، ۹٬۸۹۶٬۳۳۳ نفر از جمعیت مجارستان (معادل ۹۹٫۶٪ از جمعیت کشور)
به زبان مجارستانی صحبت می‌کنند که از این بین ۹٬۸۲۷٬۸۷۵ نفر (معادل ۹۰٪) از این
زبان به عنوان زبان اول استفاده می‌کنند و ۶۸٬۴۵۸ نفر زبان دومشان است.[۱۹]

ارتش مجارستان به دو شاخهٔ نیروی زمینی مجارستان و نیروی هوایی مجارستان تقسیم
می‌شود.

تا سال ۲۰۱۴ نیروهای مجارستان برای برقراری امنیت و مقابله با طالبان در افغانستان
حضور داشتند.



https://fa.wikipedia.org/wiki/%D9%85%D8%AD%D8%B3%D9%86_%DA%86%D8%A7%D9%88%D8%B4%DB%8C

محسن چاوشی حسینی (زادهٔ ۸ مرداد ۱۳۵۸ در خرمشهر)[۳] خواننده، آهنگساز، ترانه سرا و
تنظیم‌کننده کردتبار[۴] سبک پاپ و راک اهل ایران است.

محسن چاوشی زادهٔ خرمشهر است و اصالتی کردتبار دارد.[۵] که با توجه به شرایط کاری
پدرش که کارمند شرکت نفت بود به خرمشهر مهاجرت کردند و محسن در خرمشهر متولد شد. وی
فرزند پنجم خانواده و دارای دو خواهر و سه برادر است.[۶]بعد از اشغال خرمشهر در
زمان جنگ، خانواده او به شهرهای کرمانشاه، مشهد و نهایتاً تهران مهاجرت کردند.[۷]

محسن چاوشی پس از دریافت دیپلم حسابداری و اتمام دوره سربازی، فعالیت حرفه‌ای خود
را درزمینهٔ موسیقی در سال ۱۳۸۲ با آلبوم نفرین آغاز کرد و پس از اخذ مجوز در سال
۱۳۸۷ آلبوم یه شاخه نیلوفر را منتشر کرد. از وی تا کنون بیش از ۱۵۰ قطعه موسیقی
شنیده شده‌است، که شامل ۱۱ آلبوم و نیز چندین تک آهنگ است.[۸]

وی خواننده و آهنگساز ترانه‌های فیلم سینمایی سنتوری ساختهٔ داریوش مهرجویی بود.
چاوشی همچنین یک قطعه برای تیتراژ پایانی فیلم سینمایی لامپ ۱۰۰ به کارگردانی سعید
آقاخانی خواند.

محسن چاوشی خواننده ترانه‌های سریال شبکه خانگی شهرزاد ساختهٔ حسن فتحی
می‌باشد.[۹][۱۰]

محسن چاوشی دربارهٔ نحوهٔ ضبط صدایش برای آهنگهای فیلم سنتوری می‌گوید: «چاره‌ای جز
این نداشتم که در خانه و در یکی از اتاق‌هایمان کار ضبط را انجام بدهم. به کمک
مادرم یک پتو را با میخ به جلوی پنجره زدیم و دیوارها را هم با پتو پوشانیدم تا صدا
نپیچد. مادرم از اتاق بیرون رفت و با یک پتو از بیرون، در اتاق را پوشاند. خودم هم
از این طرف در، یک پتو آویزان کردم تا بتوانم در نهایت فضایی را در اختیار داشته
باشم که در آن بشود وکال گرفت. بعد از همه این ماجراها، پتو را کشیدم روی سرم و در
همان شرایط خواندم و همه وکال را ضبط کردم. از زیر پتو که بیرون آمدم، «علی سنتوری»
به دنیا آمده بود. همان نسخه هم نهایی شد و پخش شد».[۱۱]

محسن چاوشی بارها در برنامه سال تحویل دعوت شد و اولین باری که پذیرفت به طور
ناگهانی سر برنامه حضور نیافت و احسان علیخانی مجری برنامه به طور رسمی از عدم حضور
وی عذرخواهی کرد.

از زمان پخش نخستین آلبوم او «نفرین» تا به امروز، شایعات زیادی مبنی بر برگزاری
کنسرت توسط چاوشی شنیده شده است و عده‌ای هم دست به سوء استفاده‌هایی این چنینی در
این زمینه کرده‌اند. محسن چاوشی پس از کسب مجوز و در آستانه انتشار دومین آلبوم
رسمی خود، در اردیبهشت سال ۱۳۸۸ طی نامه‌ای به هوادارانش اعلام کرد که در حال جمع
کردن بند و نوشتن پارت است و کنسرتی بعد از پخش آلبوم «ژاکت» برگزار خواهد کرد، اما
بعد از گذشت مدتی از آن زمان و انتشار آلبوم این اتفاق رخ نداد و تاکنون نیز رخ
نداده است. گفته می‌شد تا چندی پیش «شهاب اکبری» مسئول جمع کردن گروه برای چاوشی
بود که احتمال دارد پیش از او فرد دیگری مسئولیت این کار را بر عهده داشته است. در
حال حاضر نیز شایعه شده است که با بهروز صفاریان برای جمع‌بندی پارت کنسرت به
مشارکت پرداخته است.[۱۲]

شاید هیچ خواننده مطرحی پیدا نشود که با گذشت ۱۰ سال از مطرح شدن نام و فعالیتش،
کنسرتی برگزار نکرده باشد. همین امر باعث شده عده‌ای بگویند چاوشی توان اجرای زنده
را ندارد، اما خود او گفته بهتر از هر کسی در اجرای زنده مهارت دارد.[۷] در
اردیبهشت ۱۳۹۴، چاوشی در مصاحبه‌ای دربارهٔ عدم برگزاری کنسرت گفت: «در ایران کنسرت
بیشتر شبیه جنگ شادی است تا کنسرت موسیقی، برف شادی می‌زنند و یکباره از توی جعبه
در می‌آیند و روی سن ظاهر می‌شوند. صدابردار خوب هم که نداریم. برای همین در اغلب
کنسرت‌ها نه هارمونی وجود دارد، نه آن صداهایی که لازم است مخاطب موسیقی از سازها
بشنود و صدابرداری شود. فقط یک کار باری به هر جهت ارائه می‌دهند که من اهلش
نیستم.»[۱۳]

محسن چاوشی تاکنون، به صورت تمرینی دو ترانه «زخم زبون» و «خاکستر» را به صورت زنده
اجرا و ضبط کرده است.[۱۴][۱۵] محسن چاوشی در تیرماه سال ۱۳۹۵ برای اولین بار قسمتی
از قطعه متاسفام برات را به صورت زنده اجرا و در صفحه اینستاگرام خود منتشر
کرد.[۱۶]



