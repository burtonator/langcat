https://os.wikipedia.org/wiki/26_%D0%B8%D1%8E%D0%BB%D1%8B_%D0%B7%D0%BC%C3%A6%D0%BB%D0%B4

«26 июлы змæлд» (исп. Movimiento 26 de Julio; M-26-7) уыдис революцион
организаци, сарезта æмæ йæ сæргълæууæг сси Фидель Кастро 1953-æм азы, фæстæдæр
1959-æм азы раппæрста Фульхеньсио Батисты хицауад Кубæйы. «26 июлы змæлд» тох
кодта Батистæйы режимы ныхмæ куыд бæсты хъæууон районты, афтæ сахарты дæр.

Ном «26 июлы змæлд» цæуы фæсыкк уæвæг бабырст Монкады къазармæтæм — æфсæддон
къазармæтæм сахар Сантьяго-де-Кубæйы, 1953-æм азы 26 июлы. Змæлд æрцыдис
реорганизацигонд Мексикæйы 1955-æм азы революционерты къордæй, уыдонимæ уыдысты
Фидель Кастро, Рауль Кастро, Камило Сьенфуэгос æмæ аргентинаг революционер Че
Гевара. Сæ хæслæвæрд уыдис саразын организацигонд партизанон тыхтæ Батисты режим
раппарынæн.

1956-æм азы 2 декабры 82 адæймаджы рахызтысты Кубæйы былыл, уырдæм та бахæццæ
сты Туспанæй яхтæ Гранмæйыл. Тæккæ райдианæй рахизын нæ бантыстис. Яхтæ Кубæйы
территориалон дæттæм куы бацыдис Ориенты районы, уæд ууыл цæуæг бал нæма зыдта,
сæ æмтохгæнджытæ сакъадахыл цы растад систой, уый уæдмæ цъистгонд æрцыдис
хицауады æфсæдтæй æмæ сæм былгæрон Батистæйы салдæттæ кæй æнхæлмæ кæсынц, уый.
Уый бамбаргæйæ революционерты бахъуыдис рахизын тагъдтагъдгæнгæйæ æбæрæг районы,
цæугæдон Беличы донæфтæнмæ хæстæг.

Рахызты раз сцагътой националон гимн, Фидель Кастро загъта цыбыр ныхас. Уый
фæстæ, чысыл къордтыл адихтæгæнгæйæ райдыдтой донмæ гæппытæ кæнын. Разæй уыдис
стыр, иу 2 км дæргъмæ, цыфдзаст — мангровæйы талахъæдимæ. Иуæй-иу рæтты адæм
риуы онг ныгъуылдысты цъыфы. Ноджы ма рахызты сæрмæ тагъд фæзындысты Батистæйы
хæдтæхджытæ. Фæлæ сын ам цъыфдзаст феххуыс кодта: тæхджытæ бал нæ бафиппайдтой.
Че Гевара-иу фæстæдæр мысыдис:

Æмбæхсæн — Сьерра-Маэстрæйы хæхтæм ма хъуыдис 40 км фылдæр, мин салдатæй фылдæр
арвыста Батиста растджыты ныппырх кæнынмæ. Фæндæгтæ æрцыдысты æхгæд; алфамбылай
алцыдæр æхст цыдис ныллæгтæхæг хæдтæхджытæй.

Декабры кæрæтты амынд бынатмæ — хæхты сæфт Кресенсио Пересы цæрæнуатмæ бахæццæ
сты афтиддæр 22 революционеры, дыууæ автоматимæ. Сæ астæу уыдысты: Фидель
Кастро, Рауль Кастро, Эрнесто Че Гевара, Камило Сьенфуэгос, Рамиро Вальдес, Хуан
Альмейда Боске, адон фæстæдæр Кубæйы революцион ивддзинæтты сæргъы æрлæудзысты.

Растджыты тох цадæггай райдыдта ивын æнæхъæн адæмы тохмæ режимы ныхмæ. «26 июлы
змæлд» сси иумæйаг политикон организаци иууыл Кубæйы дзыллæтæн. Ацы змæлды 62
къорды архайдтой фæсарæнты, фыццаджыдæр АИШ-ы, астæуккаг Америкæйы æмæ Карибы
бассæйны бæстæты. Æмбырд кодтой æхца, æлхæдтой хæцæнгарз æмæ адæмæн æмбарын
кодтой революцийы нысантæ æмæ хæслæвæрдтæ.

Тох фæцис 1959-æм азы январы, растджыты æфсæдтæ 1 январы куы бацахстой Сантьяго,
стæй ныгуылæны та Че Геварайы къорд бацыдысты сахар Санта-Кларæмæ. Æхсæвы
Батиста фæлыгъдис Доминиканæйы Республикæмæ. 2 январы растджыты балтæ бахæццæ
сты Гаванæмæ 6 январы та сæйраг сахармæ кадджынæй æрбацыдис Фидель Кастро.

Кубæйы хицауиуæг Фидельмæ куы æрхаудта уæд «26 июлы змæлд» баиу ис
Адæмон-социалистон партиимæ æмæ «13 мартъийы революцион директоратимæ». Афтæ
æрцыдис арæзт «Социалистон Кубæйы революцион иугонд парти», уый 1965-æм азты
рацарæзтой Кубæйы коммунистон партимæ (исп. Partido Comunista de Cuba).



https://os.wikipedia.org/wiki/%D0%AF%D0%BC%D0%B1%D0%BE%D0%BB

Ямбол (болг. Ямбол) у Болгарийы Хуссар-Скæсæйнаг регионы сахар цæугæдон Тунджæйы
фæйнæфарс, Ямболы облæсты административон центр. Цæрджыты нымæц у 83 584
адæймаджы (2008-æм азы декабры). Ямбол у регионы стырдæр сахартæй иу.

Ямболæй Сау денджызы былгæронмæ у 77 километры. Сахары бæстыхъæд у æхсæн
континенталон. Июлы рæстæмбис температурæ у 23,2 °C, январы — 0,2 °C.

Ямболы хъæубæстæйы кмет (сæргълæууæг) у Георги Иванов Славов (1965-æм азы гуырд,
Æмбæстæгтæ Болгарийы европæйаг рапарахат кæнынмæ — ГЕРБ), æвзæрстыты фæстиуæгмæ
гæсгæ.

Ямболы баззад Болгарийы иунæг агъуыст базар (безистен). Уыцы бæстыхай арæзт
æрцыд 1509-æм азы.



https://os.wikipedia.org/wiki/%D0%AF%D0%B3%D1%8A%D0%BD%D0%BE%D0%B1%D0%B0%D0%B3_%D0%B0%D0%B4%C3%A6%D0%BC

Ягънобаг адæм (яғнобӣ) сты Таджикистаны цæрæг чысыл адæмыхæттæй иу, дзурынц
ягънобаг æмæ таджикаг æвзæгтыл. Ягънобæгты нымæц у 25 мины бæрц, уыдонæй æрмæст
13,5 мин (кæнæ уымæй къаддæр) дзурынц мадæлон æвзагыл.

1970-1971 азты советон Таджикистаны хицауад ягънобæгты тыхæй æрцæрын кодтой
Узбекистаны арæнмæ хæстæг быдыры (Зафарабод). Уымæй фехæлди сæ царды уаг,
ягънобæгтæй бирæ амарди тарниз æмæ фыргуыстæй. Фæстæдæр ягънобæгтæн фæстæмæ
цæуыны бар радтой, фæлæ 300 адæймагæй фылдæр фæстæмæ нæ раздæхтысты Ягънобы
коммæ. Ягънобы комы уавæр у зын: уыцы ран электрон тых нæй, нæй дзы хорз
фæндæгтæ дæр, уым чи цæры, уыдонæн æрмæст натуралон хæдзарадæй цæрæн и.
Ягънобæгты стырдæр цæрæнран у Зафарабод.



https://os.wikipedia.org/wiki/%D0%AD%D0%BD%D0%B5

Апуримак (исп. Río Apurímac), дæлейы ма йæ хонынц Эне, Тамбо, цæугæдон Перуйы,
Хуссар Америкæйы. Цæугæдон Укаялийы (Амазонкæйы бассейны) галиу фæрсагдон.

Йæ дæргъ 1250 км. Йæ бассейны фæзуат у 125 мин км2. Гуыры Пунайы уæлвæзыл
астæуккаг Андты, цад Титикакæйы цæгат-ныгуылæны ’рдыгæй, кæлгæ дæр
цæгат-ныгуылæны ’рдæм кæны арф уынгæг кæмтты æмæ дих кæны Андты рæгътæ. Дон æм
æфты фылдæр уарынтæй. Рæстæмбис нымадæй дзы дон ракæлы 2,9 мин м3/с. Тæккæ
фылдæр дон дзы вæййы декабры-февралы. Тынг донкъæсæрджын у æмæ дзы наутæн цæуыны
фадат нæй. Цæугæдон Апумиракыл лæууы сахар Пуэрто-Прадо.



https://os.wikipedia.org/wiki/%D0%AD%D0%BB%D1%8C-%D0%9C%D0%B8%D1%81%D1%82%D0%B8

Эль-Мисти (исп. El Misti) — вулкан Хуссар Америкæйы Перуйы территорийыл. Йæ
бæрзæнд — 5822 м. 17 километры ныгуылæнырдæм лæууы Перуйы дыккаг сахар асмæ
гæсгæ Арекипæ, йæ цæрджыты бæрц хæццæ кæны милуанмæ (2009). Сахары бирæ
бæстыхæйттæ арæзт æрцыдысты Эль-Мистийы урс пироклистикон лæбырдтæй, уый тыххæй
Ариекипæ арæх фæхонынц «Урс сахар». Цæугæдон Чили кæлы сахары уылты, æмæ ахизы
Эль-Мистийы æмæ незаманы вулканон коплекс Чачанийы (6075 м) астæу каньоныл.
Эль-Мистийæ хуссарырдæм лæууы вулкан Пичу-Пичу(5669 м).

Эль-Мисти — хуыст вулкан, фæстаг æдых вулканы сирвæзт регистрацигонд æрцыдис
1985-æм азы. Вулканон конусмæ гæсгæ Мисти у типикон стратовулкан, уыдонæн
характерон у лавæйы лæбырдтыты æмæ хæлæн сирвæзтыты æртхутæгимæ радыгай ивд.
Вулканæн ис æртæ концентрикон кратеры. Мидæггаджы ис кæсын фумаролон
активондзинадмæ. XV æнусы вулканы тыхджын сирвæзт Арекипойы цæрджыты ассырда
сахарæй.

Мидæггаг кратеримæ 1998-æм азы ссардæуыд æхсæз инкаг мумийы æмæ цалдæр
артефакты. Уыдæттæ ссардта мæй куысты фæстæ экспедици кæцыйæн йæ разамонджытæ
уыдысты Джон Рейнхард æмæ Хосе Антонио Чавес. Сарæггæгтæ æвæрд сты Андаг
кувæндæтты музейы (исп. Museo de Santuarios Andinos) Арекипæйы.



https://os.wikipedia.org/wiki/%D0%AD%D0%B4%D0%B7%D0%BE%D0%B9%D1%8B_%D0%A0%D0%B5%D1%81%D0%BF%D1%83%D0%B1%D0%BB%D0%B8%D0%BA%C3%A6

Эдзойы Республикæ кæнæ Республикæ Эдзо (яп. 蝦夷共和国, транскрипцийы æндæр вариант:
Эцуйы Республикæ), зæгъгæ, афтæ хуындæуыд, 1868–1869-æм азты сакъадах
Хоккайдойыл (уæд хуындис Эдзо) чи уыдис, уыцы паддзахад. Арæх æй фæхуындæуы
Азийы фыццаг республикæ.

Республикæ фæзындис Босины Хæсты рæстæг. Сёгуны фарслæуджытæ Японы императоры
æфсæдтæн куы фембылды сты, уæд сёгуны флоты иу хай цалдæр мин салдаты æмæ
францаг æфсæддон уынаффæгæнджытимæ æрцыдис Эдзойы сакъадахмæ. 1868-æм азы 15
декабры уыдис Японы историйы фыццаг æвзæрстытæ — ног республикæйы президентæй
равзæрстæуыд адмирал Эномото Такэаки.

Эдзойы æфсæддон разамынды бирæ уыдис францаг уынаффæгæнджытæ. Се ’хсæн сæйраг
уыдис Жюль Брюне. Кæд æмæ сæйраг къамандыгæнæг уыдис япойнаг Отори Кэйсукэ,
уæддæр, цы 4 бригадыл дихгонд æрцыдис æфсад, уыдоны сæргъы лæууыдис фæйнæ иу
францаг афицеры.

Республикæйы банымадтой Францы Дыккаг импери æмæ Британийы импери, сæ политикон
æмæ æфсæддон архайджытæ та афтæ активонæй куыстой Эдзо аразыныл, æмæ уый охыл сæ
ис хонæн ацы ног паддзахады сæрæвæрджытæ.

Республикæйы цыбырдуг историйы дæргъы нæ банцадис, 1868-æм азы 20 октябры чи
райдыдта, уыцы Хокадоты хæстон операци. Республикæ куы расидтæуыд, уæд æй
император нæ банымадта æмæ 1869-æм азы 20 мартъийы, Эдзо цы территори ахста,
уырдæм æрвыст æрцыдис наутæ æмæ 7000 фистæг æфсæддоны. 1869-æм азы 6 майы
Республикæйы æмæ Империйы флотты ’хсæн Миякойы бухтæйы уыдис хæстæмбæлд. Япойнаг
историографийы ацы цау хуыйны Миякойы хæстæмбæлд. Фæуæлахиз дзы Японы империйы
флот. Фембылды фæстæ францаг уынаффæгæнджытæ ныууагътой сакъадах, 17 майы та
басастæуыд ныхмæлæуды фæстаг артдзæст — фидар Горёкаку. 27 июны Эдзойы
Республикæйæн официалон æгъдауæй æрцыдис кæрон. 15 августы сакъадахæн рардæуыд
ног ном — Хоккайдо.

Эномото Такэаки æрцыдис тæрхонгонд. Цы йын стæрхон чындæуыд, уыцы æмгъуыд
ахæстоны фæбадыны фæстæ уый ахста алыхуызон паддзахадон бынæттæ, уыимæ иу рæстæг
уыдис Японы минæвар Уæрæсейы империйы.



https://os.wikipedia.org/wiki/%D0%A8%D1%83%D1%8F

Шуя у Уæрæсейы Ивановойы облæсты стырдæр сахартæй æртыккаг. Цæрынц дзы 68,2 мин
адæймаджы.

Шуя у Уæрæсейы рагондæр сахартæй иу. Йæ бындур æвæрд æрцыд XIV æнусы, чингуытæ
та йæ кой фыццаг хатт скодтой 1539-æм азы — уыцы аз Хъазаны хан Сафа-Гирей
ныддæрæн кодта цалдæр уырыссаг сахары, уыдоны ’хсæн Шуя дæр.

1722-агæм аз, Персимæ цæугæйæ, Шуямæ æрбацыд Пётр I. Легендæмæ гæсгæ, ам паддзах
цыдæр низæй йæхи сдзæбæх кодта æвдадзы Мадымайрæмы иконæйы æххуысæй, æмæ уый
фæстæ Пётры æрфæндыд уыцы иконæ Бетъырбухмæ ахæссын. Бынаттон царджытæ, дзуары
сурæтæн стыр аргъ чи кодтой, зæрдиагæй куырдтой паддзахы, цæмæй ма ахæстаид
Мадымайрамы сурæт, æмæ паддзах уыдонимæ сразы ис.

Незамантæй Шуя уафæн амалиуæгæй цардис. XVIII æнусы та ам фæзындысты фыццаг
уафæн мануфактурæтæ.

Сахары рæсугъддзинад кодтой аргъуантæ, 1917-æм азы ам ссæдз аргъуанæй фылдæр
уыдис.



https://os.wikipedia.org/wiki/%D0%A8%D1%83%D0%BC%D0%B5%D0%BD

Шумен у Болгарийы Цæгат-Скæсæйнаг регионы экономикон, транспортон, туристон æмæ
культурон артдзæст, Шумены облæст æмæ хъæубæсты административон центр. Сахар
лæууы цæугæдон Поройнæйы дыууæ былыл, Варнæйы ныгуылæнырдæм 90 км æддæдæр.
Цæрджыты нымæц у 95 мины.

Шумен у ахсджиаг транспортон æлхынцъ: йæ цуры цæуынц фæндæгтæ София—Варнæ,
Русе—Бургас æмæ Силистрæ—Ямбол.

Шумены афæдзы къаддæр цардис зындгонд фыссæг Гæздæнты Гайто (йæ адæмыхатмæ гæсгæ
ирон, йæ уацмыстæ фыста уырыссагау), уым каст фæцис гимназ, фæстæдæр цæрынмæ
ацыдис Парижмæ.

Шумены хъæубæсты кмет (сæргълæууæг) у Красимир Благоев Костов (Болгарийы
социалистон парти (БСП), æвзæрстыты фæстиуæгмæ гæсгæ.



https://os.wikipedia.org/wiki/%D0%A8%D0%B8%D0%BD%D0%BA%D1%83%D0%B1%D0%B0,_%D0%91%D0%B0%D0%B3%D1%80%D0%B0%D1%82

Шинкуба Василийы фырт Баграт (абх. Баграт Уасыл-иҧа Шьынқәба) (1917-æм азы 12
майы, Кодоры зылд, Члоуы хъæу — 2004-æм азы 25 февралы, Сухум) уыди абхазаг
фыссæг, поэт, политик. 1958–1979-æм азты куыста Абхазийы АССР-ы Уæлдæр Советы
Сæрдарæй. Уымæй уæлдай зындгонд у куыд историк æмæ лингвист, абхаз-адыгаг
æвзæгтæ æмæ абхаз-адыгаг адæмтæ иртасæг.

Баграт Шинкуба у бирæ зындгонд уацмысты автор, уыдоны ’хсæн: роман «Последний из
ушедших» (ныхас дзы цæуы, XIX æнусы Туркмæ чи алыгъди æмæ æцæгæлон бæсты
туркæгты астæу чи батади, уыцы убыхаг адæмы тыххæй; сæйраг геройы прототип у
убыхагау чи дзырдта, уыцы фæстаг адæймаг Тевфик Есенч), поэмæ «Песнь о скале»,
бирæнымæц æмдзæвгæтæ (уыдоны ’хсæн, æгас Абхазийы хъуыстгонд чи у, уыцы
«Калыбельная махаджиров»).

Шинкуба уыди Социалистон Фæллойы Хъайтар æмæ Дмитрий Гулиайы номыл премийы
лауреат.



https://os.wikipedia.org/wiki/%D0%A7%D1%8B%D1%80%D1%8B%D1%81%D1%82%D0%B8

Йесо Чырысти, дыгуронау Киристе (гр. Ἰησοῦς Χριστός, рагон слав. Їисъ Хрїстъ,
уырыс. Иисус Христос) чырыстон дины у Хуыцауы фырт, адæймаг æмæ Хуыцау, Сыгъдæг
Æртæиууоны дыккаг гоймаг.

Йесо райгуырдис Вифлеемы, Иудейы. Йæ цард æмæ архайд афыссынц Ног Фæдзæхсты
цыппар чиныджы — Матфей, Марк, Лука æмæ Иоанны Евангели. Йесо Чырысти æцæгæй кæй
цардис, ууыл æвдисæн сты, йæ кой чи кæнынц, чырыстон динимæ баст чи нæ уыдысты,
уыцы рагон авторты тексттæ (Иосиф Флавий, Корнелий Тацит æмæ æндæртæ).

Пысылмон дины Йесо — араб. عيسى بن مريم‎‎ [иса бин мариам] — нымад у Хуыцауы
пехуымпарыл, фондз ахсджиагдæр пехуымпартæй иуыл.



https://os.wikipedia.org/wiki/%D0%A7%D0%B8%D0%BF%D1%81%D1%8B%D1%82%C3%A6

Чипсытæ — лыстæг карст картоф, халсойы (зетийы) фых йе та сурвых, цалынмæ
къæс-къæсгæнæг ма суа. Чипсытæ-иу арæх вæййынц фынгыл æвæрд куыд ахуыйæн,
гарнир, кæнæ снектæ.

Æппæты арæхдæр æмбæлгæ верси куыд амоны, чипсыты оригиналон рецепт æрымысдæуыд
Саратогæ Спрингзы, Нью-Йорчы. Уый, дам, æрцыди 1853 азы, 24 авгусы, æмæ йæ
'рымысæг уыди Джордж Крам, æрдæгсау-æрдæг бындурамерикаг, Moon's Lake House
уазæгдоны повæрæй куы куыста, гъеуæд. Цæмæй-иу мæстыгомау клиентты æрсабыр æмæ
истыхуызы бахъæлдзæг кæна, уый тыххæй-иу цын картофтæ тынг листæг ныллыгтæ кодта
æмæ-иу кæрстытæ фырдзæхх халсойы фæфыхта сæ къæрццуагмæ, æмæ цæ рæхджы адæм дæр
бауарзтой. Тагъд цыл "Саратогæйы чипсыты" ном абадти, уыцы ном суанг 20 æнусы
æмбисты онг уыди ныхасдзыд.



https://os.wikipedia.org/wiki/%D0%A7%D0%B5_%D0%93%D0%B5%D0%B2%D0%B0%D1%80%C3%A6,_%D0%AD%D1%80%D0%BD%D0%B5%D1%81%D1%82%D0%BE

Эрнесто Че Гевара (исп. Ernesto Che Guevara, æххæст ном Эрнесто Гевара де ла
Сернæ Линч, исп. Ernesto Guevara de la Serna Linch; 1928 азы 14 июны, Росарио,
Аргентинæ — 1967 азы 9 октябры, Ла-Игерæ‎, Боливи) уыдис Латинаг Америкæйы
революционер, команданте, 1959-æм азы Кубæйы революцийы архайæг. Латинаг
Америкæйы йеддæмæ ма архайдта Республикæ Конгойы. Фæсномыг Че йын радтой кубæйаг
растджытæ, уымæн æмæ аргентинæгты ’хсæн ацы æвастхъæр у тынг популярон,
æрбахаудис сæм индейæгтæй гуарани, æмæ йæ интонаци æмæ контекстмæ гæсгæ, фæбæрæг
кæны куы иу, куы иннæ зæгъинаг. Арæхдæр уый амоны æмбал, æрдхорд.

Эрнесто Гевара райгуырдис 1928-æм азы 14 июны аргентинаг сахар Росариойы,
ирландиаг уидæгтæ кæмæн уыдис, уыцы архитектор Эрнесто Гевара Линчы (1900—1987)
бинонты ’хсæн. Йæ мады, доньйæ Селийæ де ла Серна ла Льосайы (1908—1965),
’рдыгæй Че Геварамæ уыдис испайнаг уидæгтæ. Йæ мадæн дард бавæйгæ уыд инæлар
Хосе де ла Серна-э-Инохоса. Йæ рæстæджы уыцы инæлар Испанийæн Латинаг Америкæйы
цы цыппар вице-къаролæдтæ уыдис, уыдонæй тæккæ чысылдæрæн — Перуйæн, æвæрд
æрцыдис вице-къаролæй. Селийæ йæ хæстæджытæй бын райста провинци Мисьонесы
мате-йы («парагвайаг цай») плантаци. Кусджыты уавæр фæхуыздæргæнгæйæ — уыимæ сын
æхцайæ райдайгæйæ фидын, Чейы фыд смæстджын кодта сыхаг плантаторты, æмæ сæ
бинонтæн æндæр гæнæн нал уыд æмæ Росариомæ алыгъдысты, уыцы рæстæг Аргентинæйы
дыккаг дынджырдæр сахармæ. Уым байгом кодтой йерба-мате цай аразыны фабрикæ.
Уыцы сахары сын райгуырд фырт Эрнесто. Дунеон экономикон кризисы тыххæй сæ
бинонтæ цасдæр рæстæджы фæстæ раздæхтысты Мисьонесмæ, сæ плантацимæ.

Эрнесто йеддæмæ, уыйы гыццылæй хуыдтой Тэтэ (тæлмацæй «хъыбыл»), хæдзары ма уыд
цыппар сывæллоны: Селийæ (сси архитектор), Роберто (адвокат), Анна Марийæ
(архитектор), Хуан Мартин (проектгæнæг). Æппæт сывæллæттæ дæр райстой уæлдæр
ахуырад.

Дыууæаздзыдæй, 1930-æм азы 2 майы Тэтэйыл сæмбæлд фыццаг æхгæдриуы фæтынг — ацы
низ йæ хъыгдæрдта æнæхъæн царды дæргъы. Сывæллоны æнæниздзинад цæмæй фæхуыздæр
уа, уый тыххæй бинонтæ афтыдысты провинци Кордовæмæ, уымæн æмæ дзы ацы низы
ныхмæ æрæвæрын уыдис сыгъдæг хæххон уæлдæф. Сæ плантаци ауæйгæнгæйæ бинонтæ
балхæдтой «Виллæ Нидийæ» Альта-Гарсияйы, денджызы æмвæзадæй дыууæ мин метры
уæлдæр æвæрд раны. Фыд райдыдта кусын арæзтады подрядисæгæй, мад та йæ цæст
дардта рынчын сывæллонмæ. Фыццаг дыууæ азы Чейæн йæ бон нæ уыд низы тыххæй
скъоламæ цæуын æмæ ахуыр кодта хæдзары, алы бон дæр-иу æм уыди низы ныббырстытæ.
Уый фæстæ каст фæци фæурæдтимæ (низы тыххæй) астæуккаг скъола Альтæ-Гарсияйы.
Æртындæсаздзыдæй Эрнесто бацыд Деан-Фунесы номыл паддзахадон колледжмæ, æмæ йæ
каст фæцис 1945 азы. Уый фæстæ бацыд Буэнос-Айресы университеты медицинон
факультетмæ. Йæ фыд дон Эрнесто Гевара Линч 1969 азы февралы дзырдта:

1964-æм азы кубинаг газет «Эль Мундо»-йы уацхæссæгимæ ныхасгæнгæйæ Гевара
радзырдта, Кубæмæ лæмбынæгдæр æркаст, 11 азы йыл куы цыд, уæд. Шахмæттæ уæд йæ
зæрдæмæ тынг цыдысты, æмæ раст уыцы афон Буэнос-Айресмæ æрцыдис зындгонд
шахматист Хосе Рауль Капабланкæ.

Чейы мад æмæ фыды хæдзары уыдис цалдæр мин чиныгимæ библиотекæ. Цыппараздзыдæй
Гевара йæ мад æмæ фыды хуызæн тынг фæцахуыр ис кæсыныл, æмæ йæ царды фæстаг
бонтæм ацы зæрдæрард нæ ныууагъта. Лæппуйæ кастис алыхуызон чингуытæ:
Сальгарийы, Жюль Верны, Дюмайы, Гюгойы, Джек Лондоны, фæстæдæр — Сервантесы,
Анатоль Франсы, Лев Толстойы, Достоевскийы, Горькийы, Энгельсы, Ленины,
Кропоткины, Бакунины, Карл Марксы, Фрейды. Бакастис уыцы рæстæджы Латинаг
Америкæйы популярон чи уыдис, уыцы социалон романты авторты (Сирио Аллегри,
Хорхе Икаса, Хосе Эустасио Ривера) чингуытæ, æвдыст дзы æрцыдис индейæгты æмæ
кусджыты цард плантациты; аргентинаг авторты уацмыстæ — Хосе Эрнандесы,
Сармьентойы æмæ æндæрты.

Æрыгон Эрнесто кастис францаг æвзагыл (йæ гыццылæй æй зыдта) Сартры философон
куыстытæ («L’imagination», «Situations I» и «Situations II», «L’Être et le
Nèant», «Baudlaire», «Qu’est-ce que la litèrature?», «L’imagie») æмæ сæ иртæста.
Уарзта поэзи, йæхæдæг дæр фыста æмдзæвгæтæ. Уарзта Бодлеры, Верлены, Гарсиа
Лоркæйы, Антонио Мачадойы, Пабло Нерудайы æмдзæвгæтæ, йæ рæстæджы цæрæг
поэт-республикайнаджы Леон Фелипейы фыстытæ. Йæ мæлæты фæстæ «Боливиаг боныджы»
йеддæмæ йæ хызыны ссардæуыд къухфыст йæ уарзон æмдзæвгæтимæ. Фæстæдæр Кубæйы
мыхуыры рацыд дыууæтомон æмæ фарасттомон æмбырдгæндтæ Че Геварайы фыстæджытæй.
Тэтэ тыхджын уыдис дырыс зонæдты, фæлæ равзæрста дохтыры фæндаг. Хъазыдис
къахпортийæ бынæттон спортивон клуб «Аталайя»-йы, уыдис дыккаг командæйы хъазæг
(фыццаджы йæ бон нæ уыд архайын, уымæн æмæ йын æхгæдриуы тыххæй
рæстæгæй-рæстæгмæ хъуыдис ингаляторæй пайда кæнын). Ноджы æнувыд уыд регбийыл,
бæхылбадыны спортыл, уарзта гольф æмæ планеризм, уарзта велосипедыл цæуын (йæ
мойаг Чиниинæйæн цы къамтæ балæвар кодта уыдонæй иуыл ныффыста: «Педалы
паддзах».

1950-æм азы, студент уæвгæйæ, Эрнесто баххуырста йæхи Аргентинæйы нефтласæн
наумæ, уыимæ балæууыд сакъадахыл Тринидад æмæ Британийы Гвианæйыл. Уый фæстæ
ацыд балцы мопедыл, кæцы йын фирмæ «Микронæй» лæвæрд æрцыд рекламæ кæныны
тыххæй, йæ фæндаггон хæрдзты хай дæр ма йын сæхимæ райстой. Аргентинаг журнал
«Эль-Графикойы» цы фыстæг рацыд 1950-æм азы 5 майы, уым Че фыста:

Йæ лæппуйы рæстæджы Чейы уарзон уыдис Чинчинæ (тæлмацгондæй — «дзæнгæда»),
Кордовæйы æппæты хъæздыгдæр зæххыхицауы чызг. Чинчинæйы хойы ныхæстæм, æмæ ма
æндæр адæмы мысинæгтæм гæсгæ, Че йæ тынг уарзта, æмæ йæ хъавыдис ракурын. Хонгæ
изæртæм-иу ’рбацыд зæронд, æвзæр конд дзаумæтты, æнæфастæй, уымæй тынг дих кодта
хъæздыг мыггæгты байзæддæгтæй, кæдон дæр йæ уарзоны къух æмæ зæрдæмæ бацахсынмæ
тырныдтой, стæй хицæн кодта уæды рæстæджы æрыгон аргентинаг лæппутæ цы фæткмæ
гæсгæ дардтой уæлæдарæс, уыимæ дæр. Сæ æмахастдзинæдты бахъыгдардта Чейы фæндон
йæ цард раттын хъотырæй рынчын хуссарамерикæгты дзæбæх кæнынæн, ацы хъуыддаджы
хъуамæ ацыдаид Альберт Швейцеры фæндагыл, кæцыйы ном тынг бæрзонд æвæрд æрцыдис
Эрнестомæ.

Испанийы мидхæст расайдта стыр æхсæнадон резонанс Аргентинæйы. Чейы ныййарджытæ
лæггад кодтой Æххуысы комитæт республикон Испанийæн, сæ сыхаг æмæ æмбал та уыди
премьер-министыр Негринайы (уыди ацы бынаты Республикæйы басасты бонмæ) хæдивæг
Хуан Гонсалес Агильяр, кæцы ралыгъд Аргентинæмæ æмæ æрцард Альта-Гарсияйы.
Сывæллæтæ ахуыр кодтой иу скъолайы, стæй колледжы Кордовайы. Чейы мад Селия алы
бон сæ хæдтулгæйыл ласта сахармæ. Зындгонд республикон инæлар Хурадо, уазæгуаты
уыд Гонсалестæм, арæх-иу уыди Чейы ныййарджыты хæдзары æмæ-иу дзырдта хæсты
хабæртты тыххæй, франкистты æмæ немыцаг нацистты архайды тыххæй. Чейы фыдмæ афтæ
касти, æмæ уыдон иууылдæр Эрнестойы хъуыдытыл тынг бандæвтой.

Дыккаг дунеон хæсты рæстæг, Аргентинæйы президент Хуан Перон дипломатон
æмахастытæ дардта «Сæмæны бæстæтимæ». Чейы ныййарджытæ Перроны режимы ныхмæ
арæзт уыдысты. Афтæ Селийæйы æрцахстой Пероны ныхмæ демонстрацийы куы рацыд
Кордовæйы. Уый йеддæмæ ма йæ лæг дæр уыди уыцы къорды; сæ хæдзары арæзтой
демонстрацитæн сайæн сармадзантæ. Дзæвгар фæныфсхастдæр сты республиконтæ,
Советон Цæдис Сталинграды тохы фæуæлахиз, зæгъгæ, уый куы фехъуыстой, уæд.

Биохимийы дохтыр Альберто Гранадосимæ (æмбæлттæ йæ фæсномыгæй хуыдтой Миал), аст
мæйы дæргъы 1952-æм азы февралæй — августмæ Эрнесто Гевара балцы æрзылди Латинаг
Америкæйы бæстæтыл: Чилийыл, Перуйыл, Колумбийыл æмæ Венесуэлæйыл. Гранадос дзы
æхсæз азы хистæр уыд. Рацæугæ уыди провинци Кордовæйы хуссары цы бынат Эрнандо
и, уырдыгæй. Фæци фармацевтон факультет, архайдта хъотыр дзæбæх кæныны
проблемæйыл. Университеты ма фæци æртæ азы, уый фæстæ йын лæвæрд æрцыд биохимийы
докторы ном. 1945-æм азæй райдыдта кусын лепрозорийы, уымæй Кордовæмæ хъуыди 180
километры. 1941-æм азы базонгæ ис Эрнесто Гевараимæ, уæд йыл цыдис æртындæс азы,
йæ ’фсымæр Томасы æруаджы — уыдис Эрнестойы æмкъласон колледж Деан-Фуансы. Арæх
райдыдта цæуын Чейы ныййарджыты хæдзармæ, мæ сын сæ хъæздыг библиотекæйæ пайда
кодта. Дыууæйæ дæр тынг уарзтой кæсын, стæй цы бакастысты, ууыл ныхас кæнын æмæ
аятæмæй слымæн сты. Гранадос йе ’фсымæрттимæ арæх тезгъо кодтой хæхбæсты,
Кордовæйы алфамбылай цы быннæттæ и, уым. Мусонгтæ-иу арæзтой гом арвы бын æмæ
Чейы ныййарджытæ, хæххон уæлдæф йын феххуыс уыдзæн йæ æхгæдриуимæ тохы зæгъгæ,
арæх уагътой Геварайы семæ.

Эрнесто медикон факультеты куы ахуыр кодта, уæд йæ бинонтæ дæр Буэнос-Айресы
цардысты. Аллергийы иртасæн институты стажировкæ куы кодта, уæд æм йæ цæст
дардта аргентинаг ахуыргонд дохтыр Писани. Уыцы рæстæг йæ бинонтæм æхца нæ фаг
кодта, æмæ Эрнесто ахуыр кæныны уæлдай ма куыста библиотекæйы. Улæфыны рæстæг
Кордовамæ ’рцæугæйæ-иу бабæрæг кодта Альберто Гранадойы лепрозорийы, æххуыс йын
кодта фæлварæнтæ æвæрын, хъотыры ныхмæ ног методтæ рабæрæг кæныны охыл. Иу ахæмы
куы ’рцыд 1951-æм азы сентябры, уæд йын Гранадос йæ хъуыды схъæр кодта, цæмæй
иумæ Хуссар Амеркæйыл балцы ацæуой. Гранадосы фæндыди алыхуызон бæстæты
лепрозорийтæ сбæрæг кæнын, сæ куыстимæ лæмбынæгдæр базонгæ уæвын æмæ, гæнæн ис,
чиныг ныффыссын. Эрнесто тынг цымыдисагæй сразы ис, фæлæ ракуырдта, цæмæй
фæлæууой цалынмæ йæ радон экзаментæ фæуой, уæдмæ. Уыцы рæстæг фæстаг курсыл
ахуыр кодта. Эрнестойы ныййарджытæ цæхгæрмæ не слæууыдысты, фæлæ домæн сæвæрдтой
— цæмæй азæй фылдæр ма бафæстиат уа æмæ рауагъды экзаментæм æрыздæха.

1951-æм азы 29 декабры, тынг байдзаг кодтой Альберто Гранадойы дæрдджын мотоцикл
хъæугæ дзаумæттæй, æвæргæ мусонгæй, хъæццултæй æмæ æндæртæй. Уыдонимæ ма райстой
къамисæн æмæ дамбаца дæр, æмæ араст сты балцы. Фæндагыл бацыдысты абæрæг кæнынмæ
Чинчинæмæ — уый сын радта 15 доллæры æмæ бафæдзæхста хызгонд къаба æрласын.
Эрнесто йын балæвар кодта къæбыла æмæ йæ схуыдта «Камбэк» ома, дам, «раздæх».
Хæрзбон загътой Эрнестойы ныййарджытæн дæр. Гранадос мысыди:

Æхсæвиуат-иу бакодтой хъæды кæнæ быдыры, хæринагæн æхца куыстой æнæбары
куыстытæй: æхсадтой хæрæндæтты къустæ æмæ мигæнæнтæ, дзæбæх кодтой зæхкусджыты,
кæнæ иу фосы дохтыртæй дæр акуыстой, цалцæг кодтой радиоисæнтæ, куыстой
уаргъæвæрджытæй, уаргъхæсджытæй кæнæ матростæй. Лепрозориты-иу куы уыдысты,
уæд-иу уым сæ коллегæты фæхайджын кодтой сæ фæлтæрддзинадæй; уым-иу фæндагæй дæр
бауылæфыдысты. Гевара æмæ Альберто Гранадо нæ тарстысты низы бахæцтæй, æмæ тигъ
нæ кодтой сæхи хъотырæй рынчынтыл.

1952-æм азы 18 февралы æрбахæццæ сты Чилимæ, сахар Темукомæ. Бынæттон газет
«Диарио Аустраль» ныммыхуыр кодта уац, йæ сæргонды уыдис: «Дыууæ аргентинаг
эксперты-лепролоджы цæуынц Хуссар Америкæйыл мотоциклыл». Гранадойы мотоцикл
бынтон асасти Сантьягомæ хæстæг, уый фæстæ сæ фæндаг сарæзтой порт Вальпараисомæ
— уырдыгæй сæ фæндыди бахауын Куадзæны сакъадахы лепрозоритæм. Фæлæ бынаты куы
базыдтой, наумæ азы ’рдæг æнхъæлмæ кæсын хъæуы, уæд хорзау нал фесты æмæ сæ
фæндтæ аивтой. Дарддæр кæм фистæгæй кæм æмвæндаггонтимæ, кæм поездтыл æмæ наутыл
бахæццæ сты зды æрзæткъахæнмæ Чукикаматы, йæ хицау уыди АИШ-ы компани «Браден
коппер майнинг компани», æмæ уым бауат кодтой æхсæв халагъурты къазармæйы.
Перуйы базонгæ сты индейаг кечуайæгты æмæ аймарайæгты цардимæ, уыцы рæстæджы
зæххыты хицæутты эксплуатацийы бын уыдысты æмæ сæ хормаг гуыбынтæ коккæйысыфтæй
сайдтой. Сахар Кускойы Эрнесто сахатгай касти бынæттон библиотекæйы чингуытæ
Инкты империйы тыххæй. Цалдæр боны арвыстой рагон сахар Мачу-Пикчуйы хæлддзæгты.
Рагон кувæндоны кусартгæнæн бынаты сбадгæйæ, райдыдтой мате нуазын æмæ
дзымандытæ кæнын. Альберто Гранадо мысыди Эрнестоимæ куыд ныхас кодтой:

Мачу-Пикчуйæ араст сты хохаг хъæу Уамбомæ, фæндагыл бабæрæг кодтой перуйаг
дохтыр-коммунист Уго Песчейы лепрозорий. Уый сæм хорз фæкасти, базонгæ сæ кодта
хъотыр дзæбæх кæнынæн ног методтимæ, æмæ сын ныффыста рекомендателон фыстæг стыр
лепрозориймæ сахар Сан-Паблойы цур, Перуйы провинци Лоретойы. Сахар Пукальпæйæ
цæугæдон Укаялийыл сбадтысты науыл, æмæ бæлцæттæ араст сты порт Икитосмæ
Амазонкæйы былтыл. Икитосы бафæстиат сты, Эрнестойы æхгæдриуы ныббырст куы
æрцахста, уæд йæ госпитæлы цасдæр рæстæг бахуыссын бахъуыд, уымæ гæсгæ.
Сан-Паблойы лепрозориймæ куы бахæццæ сты, уæд Гранадос æмæ Геварайыл тынг бацин
кодтой, æмæ сæ æрбахуыдтой рынчынты дзæбæх кæнынмæ лепрозорийы лабораторимæ.
Рынчынтæ, цæмæй бæлццæты лæггад истæмæй бафидой, уый тыххæй сын сарæзтой тъиуи
(хъæдбаст), æмæ йæ схуыдтой «Мамбо-Танго» цæмæй йыл сæ фæндаджы радон бынатмæ,
Амазонкæйыл колумбиаг порт Летисимæ ныххауой.

21 июны 1952 азы, сæ дзаумæттæ тъиуийыл сæвæргæйæ. Гевара йе ’мбалимæ араст сты
дæлæмæ Амазонкæйыл Летисийы æрдæм. Къамтæ исгæйæ æмæ боныджы фысгæйæ
æнæнхъæлæджы Летицийы рæзты аивгъуыдтой æмæ сæ бахъуыди бæлæгъ æлхæнын æмæ
фæстæмæ здæхын Бразилийы зæххытыл. Фæллад æмæ гуырысхойаг хуыз кæй уыдысты, уый
тыхæй дыууæйæ дæр бахаудтой ахæстонмæ. Альберто Гранадойы ныхæстæм гæсгæ
пъæлицæйы хицау, къахпорти уарзта, æмæ зыдта Аргентинæйы уыцы хъазты сгуыхтыты
тыххæй. Уымæ гæсгæ сæ куы базыдта, аргентинæгтæ сты, уæд сæ суагъта фæлæ ахæм
домæнимæ: цæмæй бынæттон футболон клубы саргъы слæууой. Клуб районы ерысты
фæуæлахиз — æмæ сын адæм дыууæ билеты райстой, цæмæй хæдтæхæгыл Колумбийы сæйраг
сахар Боготамæ атæхой. Колумбийы уыцы рæстæг архайдта президент Лауреано Гомесы
«Виоленси», йæ мидис уыд тыхæй сæттын зæхкусджыты змæстытæ. Гевара æмæ Гранандос
та уайтагъд ахæстоны балæууыдысты, фæлæ, дзырд раттой — Колумбийæ ацæуын — æмæ
ссæрибар сты. Зонгæ студенттæй фæндаггаг райсгæйæ автобусыл араст сты сахар
Куктумæ, Венесуэлæйы арæнты цур. Уым æхсæнадæмон хидыл ахызтысты арæны сæрты æмæ
бахæццæ сты сахар Сан-Кристобалмæ Венесуэлæйы. 1952 азы 14 июлы схæццæ сты
Каракасмæ.

Альберто Гранадо баззади кусын Венесуэлæйы Каракасы лепрозорийы (мызд йын
ныффидар кодта АИШ-ы доллæртæй 800), æмæ уым базонгæ йæ мойаг — Хулияимæ. Чейы
иунæгæй хъуыди æрæздæхын Буэнос-Айресмæ. Æнæнхъæлæджы фембæлгæйæ йæ дард
бавæййаг хæстæгимæ — бæхты уæйгæнæгимæ, Эрнесто хæдтæхæгыл атахт бæхты къордимæ
Каракæсæй Майамимæ, уырдыгæй та хъуамæ Маракайбойы уылты æрыздæхтаид
Буэнос-Айресмæ. Фæлæ Майамийы Че бафæстиат мæйы бæрц. Балхæдта Чинчинæйæн
хызгонд къаба дæр, фæлæ йæхæдæг Майамийы цард æнæ ’хцайæ, йæ рæстæг æрвыста
бынæттон библиотекæйы. 1952 азы августы Эрнесто аст мæйы фæстæ æрыздæхт
Буэнос-Айресмæ. Ам йæхи райдыдта цæттæ кæнын фæлвæрæнтæм, стæй фыссын дипломон
куыст аллергийы проблемæтыл. 1953-æм азы Гевара райста дохтыр-хирургы диплом
дерматологийы. Æфсадмæ йæ нæ фæндыди, æмæ ихон доны ныббыргæйæ йæхимæ æхгæдриуы
ныббырст расайдта, æмæ æфсадмæ нæбæзгæ адæймагыл нымад æрцыдис. Медикон ахуырады
диплом йæ къухты, афтæмæй хъавыди Каракасы венесуэлаг лепрозориймæ йе ’мбал
Гранандосмæ ацæуын, фæлæ цард куыд равдыста, афтæ йæ æрдхордимæ фембæлдзысты
афтиддæр 1960 азы Кубæйы.

Эрнесто Венесуэлæмæ араст ис Боливийы сæйраг сахар Ла-Пасы уылты. Цы поездыл
рацыд, уый хуынди «æхсыры конвой» (поезд уырæдта аллы ран æмæ-иу дзы фермертæ
сывгæдтой се ’хсыры битæдтæ). 9 апрелы 1952 азы Боливийы æрцыд нымадæй 179-æм
революци, йæ архайджытæ уыдысты æрзæткъахджытæ æмæ зæхкусджытæ. Цы парти
фæуæлахиз ис, уый хуынд «Националон революционон змæлд», йæ сæргълæууæг та уыд
президент Пас Эстенсоро. Уыдон снационализаци кодтой къалайы æрзæткъахæнтæ
(бафыстой сæ раздæры хицæуттæн фæсарæйнаг компанитæн компенсацитæ), сарæзтой
милицæ зæхкусджытæй æмæ æрзæткъахджытæй, бацархайдтой аграрон реформæйыл.
Боливийы Че уыди индейæгты хæххон хъæуты, арзæткъхджыты цæрæнрæтты, æмбæлыди
хицауады архайджытимæ. Куыста информаци æмæ культурæйы феткъдаруаты, æмæ аграрон
реформæйы аразæн ведомствæйы. Бабæрæг кодта индейаг кувæндæтты хæлддзæгтæ
Тиауанакуйы, фурд Титикакæйы былтыл, систа дуне къамтæ кувæндон «Хуры дуары»-ы,
кæцыйы рагон цивилизацийы индейæгтæ куывтой хуры бардуаг Виракочемæ.

Ла-Пасы Эрнесто базонгæ ис адвокат Рикардо Рохойымæ, уый йæ хуыдта иумæ ацæуын
Гватемалæмæ, фæлæ Че сразы и цæуын афтиддæр Колумбийы онг, уымæн æмæ йæ зæрдæйы
нырма уыди Каракæсы лепрозориймæ бахауын. Рохо хæдтæхæгыл атахт Перуйы сейраг
сахар Лимæмæ, Эрнесто та автобусыл йе ’мцæуæг — аргентинаг студент Карлос
Ферерайымæ æрзылдысты Титикакæйы былтыл, æмæ æрхæццæ сты Перуйы сахар Кускомæ,
ам Эрнесто йæ фыццаг балцы рæстæг нырид уыди. Арæнгæсты бауырæды фæстæ (байстой
сын сæ чингуытæ Боливийы революцийы тыххæй) æрхæццæ сты Лимæмæ, кæм баиу сты
Рохоимæ. Лимæйы фестиат кæнын уыди тæссаг политикон уавæрты тыххæй инæлар
Одриайы сæргълæууды азты. Балцгæнджытæ — Рохо, Феррер æмæ Эрнесто автобусыл
ацыдысты Сабыр фурды былтыл Эквадормæ, æмæ йæ арæнтæм бахæццæ сты 1953 азы 26
сентябры. Гуаякилы визæтæм бацыдысты Колумбийы минæвардонмæ, фæлæ сæ консул
бацагуырдта хæдтæхæгмæ билеттæ сæм куыд уа Боготайы онг. Консулмæ тæссаг касти,
æртæ фесарæйнаджы автобуцыл æнæхъæн бæстæйы уылты цыд, уымæн æмæ Колумбийы
гыццыл раздæр æрцыд хæстон змæст, инæлар Рохас Пинилья баивта сæргълеууæг
Лауреано Гомесы. Æмбæлттæм æхца нæ уыд хæдтæхæгыл тæхынмæ, æмæ бацыдысты
бынæттон социалистон партийы архайæгмæ æмæ йын бавдыстой Сальвадор Альендейы
рекомендацион фыстæг. Уый уылты самал кодтой лæвар билеттæ «Юнайтед фрут
компани»-йы пароходмæ Гуаякилæй Панамæмæ.

Рохойы ныхæстæм хъусгæйæ, стæй мыхуыры цы уацтæ фæзындис АИШ-ы ныббырсты тыххæй
Арбенсы ныхмæ, уыдон фенгæйæ, Эрнесто араст ис Гватемалæмæ. Арбенсы хицауад
парламенты фæрцы закъон сфидар кодта, æмæ уыцы закъонмæ гæсгæ «Юнайтед фрут
компани»-йыл чи куыста уыдонæн сæ мызд æрцыдис дыууæ хатты фылдæргонд. Зæххы
хицæуттæй экспроприацигонд æрцыдис 554 мин гектары зæххытæ уыдонæй «Юнайтед фрут
компани»-йы зæххытæ 160 мин гектары. Гуякилæй Эрнесто арвыста фыстæг Гранадомæ
фыстæг: «Саби! Цæуын Гватемалæмæ. Уыйфæстæ дæм ныффысдзынæн.» Панамæйы Гевара
æмæ Феррер ныффæстиат сты се ’хца фæуды тыххæй, Рохо дарддæр араст Гватемалæмæ.
Гевара та ауæй кодта йæ чингуытæ æмæ бынæттон журналы ныффыста цалдæр уацы
Мачу-Пикчуйы тыххæй æмæ Перуйы æндæр историон диссæгты тыххæй. Сан-Хосемæ
(Коста-Рикæ) ацыд æмцæуæг уæзласæн хæдтулгæйыл, кæцы фæндагыл тропикон уарыны
тыххæй сфæлдæхт, уый фæстæ Эрнесто иу цасдæр зынтæй архайдта йæ галиу къухæй.
Сан-Хосемæ бахæццæ сты декабыры райдианты. Уым Эрнесто базонгæ и Венесуэлæйы
парти «Демократон архайд» æмæ уыцы паддзахады фидæны сæргълæууæг Ромуло
Бетанкуримæ, æмæ сæ хъуыдытæ разындысты бынтон фæйнæхуызон, æмæ ма базонгæ
фыссæг Хуан Бошимæ Доминиканæйы Республикæйæ уый дæр фæстæдæр сси бæстæйы
сæргълæууæг. Базонгæ ма ис уыцы ран кубæйæгтимæ — Батистайы ныхмæлæуджытимæ.

1953-æм азы кæрон Гевара йæ зонгæтимæ Аргентинæйæ рацыдысты Сан-Хосейæ
Сан-Сальвадормæ автобусыл, стæй æмцæуæг хæдтулгæтыл. 24 декабры бахæццæ сты
Гватемалæмæ, денджызы æмвæзадæй 1800 метрæй уæлдæр чи уыди, ахæм сæйраг сахармæ
æмном бæстæйы. Йæ къухты уыдысты рекомендацион фыстæджытæ Гватемалæйы
архайджытæм, æмæ фыстæг Лимæйæ революционер Ильдæ Гадеамæ. Эрнесто райдыдта
Ильдæйы агурын æмæ йæ ссардта пансионат «Сервантес»-ы æмæ уым йæхæдæг дæр
æрбынат кодта. Иу цæстæнгас цын разынд æмæ иухуызон бæллицтæ кæрæдзимæ
æрбахæстæг кодтой фидæны мойæгты. Фæстæдæр Ильдæ мысыди куыд æм фæкаст Гевара:

Гватæмалæйы Эрнесто фембæлд Кубæйæ эммигранттимæ, Фидель Кастройы фарс чи
лæууыди, ахæмтимæ, уым уыдысты Антонио Лопес Фернандес (Ньико), Марио Далмау,
Дарио Лопас — фидæны яхтæ «Гранма»-йыл балцы архайджытæ. Геварайы уыцы рæстæг
фæндыд дохтырæй ацæуын индейæгтæм Гватемалæйы, дарддæр районтæ цы ис, уыдонæй
иумæ — Петаны Джунглитæм. Фæлæ Гватæмалæйы хицауад йæ нæ ауагъта, фыццаг, дам,
дæ дохтыры диплом азы дæргъы сфидар кæ. Æнæнхъæлæджы куыстытæ, уацтæ газеттæм,
чингуыты уæй кæнгæ (кæдон Ильдæйы ныхæстæм гæсгæ арæхдæр уæй нæ кодта фæлæ
кæсгæ) уагътой йæ цæрынæн æхца амал кæнын. Гватæмалæйыл зилгæйæ хызынимæ, зонгæ
кодта рагон индейаг майяты культурæимæ. Архайдта фæсивæды организаци «Патриотон
куысты фæсивæд»-имæ.

1954-æм азы 17 июны æрцыди бабырст гæрзифтонг къордты Армаса Гондурасæй
Гватæмалæйы зæххытæм, байдыдтой Арбенцы хицауады фарслæуджыты фæхсттæ, сæйраг
сахары æмæ иннæ сахарты бомбардировкæтæ. Эрнесто Ильдæйы ныхæстæм гæсгæ куырдта
хицауадæй цæмæй йæ арвитой, хæст кæм цыд, уыцы районтæм, æмæ сидти хæдæфсад
саразынмæ. Уыди уæлдæфныхмæ хахъхъæныны къорды архайæг, хæцæнгарз æххуыс кодта
ласын. Марио Дальмау дзырдта: «Патриотон куысты фæсивæдимæ хъарагъул кæны арты
æмæ срæмыгъдты астæу, йæхи мæлæтдзаг тасы бын æвæры». Эрнесто Гевара бахауди
«Тæссаг коммунистты» номхъыгъдмæ, кæдон хъуамæ æрцыдаиккой мард Арбенсы æрхауды
фæстæ. Аргентинæйы минæвар йын радзырда ацы тæссаг уавæры тыххæй пансионат
«Сервантес»-ы, æмæ бахъардта цæмæй саккаг кæной минæварады æмбæхсæнæй, кæцыйæ
Эрнесто спайда кодта Арбенсы фарслæуджыты къордимæ. Уый фæстæ минæвары æххуысæй
Гватæмалæйæ ацыд æмæ поездыл араст ис Мехикомæ амбæлццон Патохоимæ (Хулио
Роберто Касерес Валье).

1954-æм азы 21 сентябры æрхæццæ сты Мехикомæ. Уым æрцардысты пуэрторикаг Хуан
Хуарбейы фатеры, Хуан та архайдта националистон партийы, ацы парти тох кодта
Пуэрто-Рикойы хæдбардзинадыл æмæ йыл хъоды æвæрд æрцыди АИШ-ы конгрессы цы
гæрæхтæ самадтой, уый тыххæй. Ацы фатеры ма цард перуйаг Лючо (Луис) де ла
Пуенте, фæстæдæр 23 сентябры æхст æрцыди антипартизайнаг «рейнджертимæ» Перуйы
хæххон районтæй иуы. Че æмæ Патохомæ алыбойнаг цæрыны мадзæлттæ нæ уыд, æмæ
парчы къамтæ исгæйæ амалиуæг кодтой. Че уыцы рæстæг мысыди афтæ:

Уыцы рæстæг Гватæмалæйæ æрцыд Ильдæ Гадеа æмæ смой кодтой. Че уæй кæнын
райдыддта рауагъдад «Фондо де культура экономика»-йы чингуытæ, бацыд æхсæвы
хъарагъулæй чингуыты равдыстмæ, раздæрау каст чингуытæ. Сахары рынчындоны йæ
конкурсмæ гæсгæ райстой куыстмæ æмæ сфидар кодтой аллергион хайадмæ. Касти
лекцитæ медицинæйæ Националон университеты, наукон куыстыты райдыдта архайын
(зæгъæм, гæдытыл опыттæ æвæрын) кардиологийы Институты æмæ францаг больницæйы
лабораторийы. 1956-æм азы 15 февралы Ильдæйæн райгуырди чызг, æмæ йæ схуыдтой
мадмæ гæсгæ — Ильдитæ. Че мексикайнаг журнал «Сьемпре»-йы корреспондентæн цы
интервью раддта 1959-æм азы сентябры, уым дзырдта:

Кубæйаг публицист æмæ Батистæйы ныхмæлæууæг (фæстæдæр сси социалистон Кубæйы
фæсарæйнаг хъуыддæгты министр) Рауль Роа мысыди йæ мексикаг фембæлд Гевараимæ:

1955-æм азы июны кæрон Мехикойы рынчындонмæ, радхæссæг дохтыр Эрнесто Геварамæ
æрбацыдысты дыууæ кубæйаджы, иу дзы разынд Ньико Лопес, Че базонгæ ис йемæ
Гватемалæйы. Уый радзырдта Эрнестойæн кубæйаг революционертæ казармæтæ
«Монкадыл» ныххауджытæ уагъд æрцыдысты сакъадах Пиносы ахæстонæй, райдыдтой
æмбырд кæнын Мехикомæ æмæ цæттæ кæнын æкспедици Кубæмæ. Цалдæр боны фæстæ Че
базонгæ Рауль Кастроимæ æмæ уый разыди йе ’мвæндон, æмæ дзы фæстæдæр загъта ахæм
ныхæстæ: «Афтæ мæм кæсы, ай иннæты хуызæн нæу. Дзуры иннæтæй хуыздæр, уымæй
уæлдай хъуыды кæны». Уыцы рæстæг Фидель уыди АИШы, æмæ кубæйаг эммигранттæй
æмбырд кодта æхца экспедицийæн. Нью-Йорчы Батистæйы ныхмæ митинджы Фидæль
загъта: «Мæ бон уын у зæгъын, 1956 азы ссæрибар уыдзыстæм кæнæ удхарæй
амæлдзыстæм».

Фидель æмæ Че фæмбæлдысты 9 июны 1955 азы Мария-Антония Гонсалесы хæдзары,
Эмпераны уынг, 49, Фиделы фарслæуджыты консперативон фатеры.Фембелды ныхас цыди
фидæны хæстон хабæрттæ Ориенты. Фидель фæстæдæр дзырдта Чейæ уыцы фембелды куыд
æм фекаст афте уыди «мæнæй бире разæвæрддæр революцион идейеты хицау. Идеологон
æмæ теоретикон хабæртты уый мæнæй бире хуыздæр æмбæрста. Мемæ баргæйæ уыд
разæвæрддер революционер». Чейен дæр Фидель диссаджы адеймаджы хуызон фекаст æмæ
райсоммæ Эрнесто æрцыд фидаргонд балы дохтырæй. Фæстæдæр Аргентинæйы æрцыд радон
хæстон æзмæст æмæ Перон йæ бынатæй рахаудта. Эммигранттæн — Пероны
ныхмæлæуджытæн фæзындис фадат аздæхын Буэнос-Айресмæ, æмæ уыцы фадатæй спайда
кодтой Рохо æмæ æндæр Мехикойы цæрæг аргентинагтæ. Фæлæ Че не сразы ис
аздæхыныл, æнувыд уыди фидæны æкспедицийыл Кубæмæ. Мексикаг Арсасио Ванегас
Арройомæ уыдис чысыл типографи æмæ уыди зонгæ Мария-Антония Гонсалесимæ. Уыцы
типографийы уагъд цыдысты «26 июлы змæлд»-ы фыстæджытæ. Уый йеддæмæ ма Арсасио
хъæбысæйхæцæг уæвгæйæ куыста архайджыты физикон цæттæдзинадыл: даргъ фистæг
балцтæй, дзю-дойæ, æххуырст æрцыдис легкоатлетикон зал. Арсасио мысыдис: «Уый
йеддæмæ ма лæппутæ хъуыстой лекцитæм географийæ, историйæ, политикон уавæры
тыххæй æмæ æндæр темæтыл. Иуæй-иу хатт-иу мæхæдæг дæр баззадтæн уыцы лекцитæм
байхъусынмæ. Леппутæ ма цыдысты хæсты тыххæй кинонывтæм кæсынмæ».

Испайнаг æфсады булкъон Альберто Байо, франкисттимæ тохы архайег æмæ чиныг «150
фарстайы партизанмæ» ныффыссæг, касти къорды хæстон цæттæдзинадмæ. Фыццаг
куырдта мыздæн 100 мины мексикаг песойы (кæнæ 8 мины АИШы доллæртæй), уый фæстæ
йæ дыууæ хатты фæкъадтæр кодта. Фæлæ йæ ахуыргæнинагты тыхтыл куы баууæндыд уæд
цæ уый дæр нал бацагуырдта фæлæ ма йæ мебелон фабрикæ ауæй кодта æмæ уыцы æхца
дæр Фиделы къордæн радта. Булкъон 26 мин америкаг доллæрæй балхæдта гасиендæ
«Санта-Роса» сæйраг сахарæй дæрддзæф уыд 35 километры, Эрасмо Риверæйæ Панчо
Вильяйы партизанæй, æмæ къорд райдыддта уым цæттæ гæнын. Че къордимæ
цæттæгæнгæйæ ахуыр кодта перевязкæтæ кæнын, дзæбæх кæнын стджыты сæстытæ, æмæ
иньекцитæ кæнын, æмæ иу ахæмы йын скодтой сæдæ уколы бæрц — иу кæнæ цалдæр уколы
аллы къорды архайегæй. Кубæйаг Карлос Бермудес мысыди Чейы:

1956 азы 22 июны мексикаг пъалици æрцахста Фидель Кастройы Мехикойы уынгтæй
иуыл. Фæстæдæр Мария-Антонияйы фатеры сарæзтой къæппæг æмæ ахстой аллы
бахизæдæы. Ранчо «Санта-Росайы» пъалици æрцахста Чейы æмæ ма цалдæр адæймаджы.
Кубæйæгты ахсты æмæ булкъон Байойы архайды тыххæй ацы хъуыддаджы мидæг фыст
æрцыд газетты. Фестæдæр рабæрæг ацы ахстыты аххосджын — разынд Венерио, къорды
архайджытæй иу. 26 июны мексикаг газет «Эксельсиор» ныммыхуыр кодта кæй
æрцахстæуыд уыдоны номхъыгъд, уыимæ Эрнесто Гевара Сернайы ном дæр, æмæ йæ
схуындæуыд «æмбæстон коммунистон агитатор» æмæ ма дзы йæ Гватемайлаг хабæртты
кой дæр цыд президент Арбенсы рæстæджы. Мария-Антония мысыди:

Ахстыты тыххæй куырдтой раздæры президент Ласаро Карденас, йæ раздæры денджызон
министр Эриберто Хара, кусджыты раздзог Ломбарде Толедано, нывгæнджытæ Альфаро
Сикейрос æмæ Диего Ривера, культурæйы архайджытæ æмæ ахуыргæндтæ. Мæй фæстæ
Мексикæйы хицауад ссæрибар кодтой Фиделы æмæ иннæ кубæйæгты, фæлæ ма ныууагътой
ахстæй Эрнесто Геварайы æмæ кубæйаг Каликсто Гарсийайы, аххосыл сын банымадтой
бæстæмæ сусæгæй кæй æрбацыдысты, уый. Ахæстонæй рацæугæ Фидель дарддæр байдыдта
экспедици цæттæ кæнын, æхца æмбырд кодта, хæцæнгарз æлхæдта. Архайджытæ цæттæ
кодтой чысыл къордтæй бæстæйы аллы рæтты. Шведаг этнографей Вернер Гринæй æлхæд
æрцыд яхтæ «Гранма» 12 мин доллæрæй. Мексикаг пъалици æрцахста Чейы уысы дæр
фæлæ уæддæр цасдæр рæстæджы фæстæ Че æмæ Ильда уагъд æрцыдысты. Че фæбадти
ахæстоны 57 боны. Палицы кусджытæ уæддæр сæ цæст дарддой æмæ иу балæбурддтой
хаттæй хатт растджыты нывондгонд фатертæм. Газæттæ фыстой Фидель кæй хъавы аленк
кæнын Кубæмæ. Франк Паис æрбаласта Сантьягомæ 8 мин доллæры æмæ хавыди сахары
растад сисын. Хъуыддтаг тæссаг кæынын райдыддта, райхъуыст хабар — къорды
архайджытæй чидæр хъавы къорды, яхтæ æмæ передатчик ауæй кæнын Кубæйы хицауадæн
15 мин доллæрæй. Фидель фæтагъд коддта йæ æмбырды хабæрттæ, кæмæй æнхъæл уыди
уæйгæнæг, уый иннæтæй ахицæн кæнын кодта æмæ порт Туспаны æмбырд кæнын райдайын
фадат радта. Франк Паисæн æрвыст æрцыд тел — «Чиныг уæй æрцыд», уый йын æвдыста
æмæ растад ныхасгонд рæстæджы кæй хъæуы саразын. Че дохтыры хызынимæ балыгъд
хæдзармæ Ильдæмæ, ахъæбыс коддта йæ фынæй чызгæн æмæ ныффыста хæрзбоны фыстæг йæ
ныйарджытæм.

1956-æм азы 25 ноябры райсомæй дыууæ сахатыл Туспаны бал сбадтис «Гранмæ»-йыл.
Пъæлицæ райста «мордидæ» (ома гæртам) æмæ йæ хъус не ’рдардта. Че, Калкисто
Гарсиа æмæ æртæ æндæр архайæджы Туспанмæ бахæццæ сты æмбæлгæ хæдтулгæйыл, бирæ
йæм фенхъæлмæгæсгæйæ. Туспаны сыл сымбæлдис Хуан Мануэль Маркес æмæ сæ акодта
яхтæйы лæууæн бынатмæ. 82 адæймаджы æд хæцæнгарз æмæ дзаумæттæ бабадтысты йедзаг
яхтæйыл, афтæмæй йæ бæрц уыд 8–12 адæймаджы ласын. Уыцы рæстæг уаргæ кодта,
денджыз уыдис змæст. «Гранма» хуыст рухсытимæ байдыдта ленк кæнын Кубæйы ’рдæм.
82 адæймагæй афтиддæр дыууæ-æртæ матросы æмæ цалдæр бадæджы удхарæй нæ мардысты
денджызон низæй. Нау уадзын райдыдта куыд æй бафиппайдтой фæстæдæр гом къранты
тыххæй, фæлæ фыртарсæй уæдддæр консервтæ донмæ калд æрцыдысты, ома дам уæз
фæкъаддæр уа. Калкисто Гарсийа фæстæдæр мысыди:

Науыл Чейы хъыгдардта æхгæдриу, фæлæ Роберто Роке Нуньес куыд дзуры, афтæмæй
иннæты хъæлдзæг кодта. Науы капитанæй æвæрд æрцыд Ладислао Ондино Пино,
штурманæй — Роберто Роке Нуньес. Штурмæн иу рæстæджы науæй рахаудта донмæ, æмæ
йæ цалдæр сахаты агуырдтой цалынмæ ссардтой, уæдмæ. Яхтæ арæх сæфта йæ фæндаг.
Хъуамæ къорд хъæу Никаромæ Сантьягойы цурмæ æрхæццæ уыдаиккой 30 ноябры. Уыцы
бон Франко Паисы фарслæуджытæ бацахстой сахары хицауады кусæн бæстыхæйттæ æмæ
ракалдысты уынгтæм фæлæ сахар сæ къухты бауыромын сæ бон нæ баци.

«Гранмæ» Кубæйы былгæрæттæм æрбахæццæ афтиддæр 1956-æм азы 2 декабры æмæ уыцы
бынат уыди Лас Колорадасы районы провинци Ориентейы, æмæ уайтагъд тæнæг раныл
сбадтис. Донмæ суагътой бæлæгъ, фæлæ уый дæр уайтагъд фæдæлдон ис. Къорд 82
адæймагæй зæхмæ цыдысты хъуыры онг донæй æхгæдæй; хус ранмæ рахæссын цын
бантыстис хæцæнгарз æмæ иу гыццыл хойраг. Кæм рахызтысты, уыцы бынатмæ æрбамбырд
сты катертæ æмæ хæдтæхджытæ Батистæйы дæлбар æфсæдтæй, къорд æхсты бынмæ
бахаудис. Къорд бирæ рæстæг цъыфдзаст былгæрон фæцыдис манграг пыхсыты. 5
декабры æхсæвæй цыдысты Сæкæры тростникы плантациты уылты, бонæй та æрбынат
кодтой бауылæфынмæ Сентралы (сæкæры завод плантацийымæ) бынат Аллегрия-де Пиойы.
Че куыд дохтыр, афтæ райдыдта, чи фæцæф, уыдоныл зилын. Боны астæу та
ныттахтысты хæдтæхджытæ къорды æрдæг фæмард иу-20 та ахст æрцыдысты. Иннæ бон чи
аирвæзт уыдон сымбырд æсты хæдзар Сьерра-Маэстрæйы. Фидæль загъта: «Знаг ныл
фæтых ис, фæлæ нæ бындзагъд ныккæнын йæ бон нæ баци. Дарддæр тох кæндзыстæм æмæ
рамбулдзыстæм ацы хæст». Гуахиротæ — кубæйаг зæхкусджытæ — зæрдæхæларæй кастысты
балы архайджытæм æмæ сæ æмбæхстой сæ хæдзæрдты. Че фыста:

Кубæйаг фыссæг-коммунист Пабло де ла Торрьенте Брау фыста, нырма, дам, XIX-æм
æнусы Сьерра-Маэстрæйы хæхты Кубæйы хæдбардзинадыл тохгæнджытæ иу кæй ссардтой
æмбæхсæн бынат. «Додой фæкæндзысты, ацы цъуппытыл чи сиса æхсаргард, уыдон.

Растæг топпимæ айнæг къæдзæхы фæстæйæ дæсы ныхмæ тох кæнынæн фаг у. Пулеметимæ
æфсæддон комы нарæджы сбадгæйæ мин адæймаджы бауромдзæн. Хæдтæхджытыл сæ ныфс ма
æвæрæд ацы цуппытыл тохæй чи цæуы, лæгæттæ бафснайдзысты растджыты.» Фидель æмæ
иннæ архайджытæ ацы бынæтимæ зонгæ не уыдысты. 1957=æм азы 22 январы
Аррайо-де—Инфернойы къорд фыццаг ныкъкъуырд радта Санчес Москæрайы каскитосты
(Батистæйы салдæттæ) балæн. 28 январы Че ныффыста фыстæг Ильдæмæ, æууæнк
адæймаджы уылты бахæццæ Сантьягомæ:

Балæн æххуысгæнæг Æутимио Герра бахаудта хицауады къухты æмæ сын сразы ис Фиделы
амарыныл. Фæлæ йæ къухы нæ бафтыд æмæ мард æрцыди. Февралы Чейы æрцахста
малярияйы ныббырст æстæй йæ хæдфæстæ æхгæдриуы ныббырст. Иу ахæмы хæст самадтой
æмæ зæхкусæг Креспо йæ фæсонтыл рахаста Чейы знагы нæмгуыты бынæй уымæн æмæ йæхи
бон цæуын нæ уыд. Че уагъд æрцыд цыдæр фермæйы иу æмбал растæгимæ чи йæм
фекастаид ахæмимæ. Сьерра-Маэстрæйы хæхты Че æхгæдриуæй рынчын уæвгæйæ иу арæх
баззад фæстæйы искæй хæдзæртты цæмæй балы цыд ма уырома. Арæх иу æй фæдтой
чиныгимæ æмæ фыссæн гæххæттимæ йæ къухы. Капитан Марсиаль Ороско мысыди:

Балы архайæг Рафаель Чао дзырдта, Че дам иу никæуыл хъæр кодта æмæ хынджылæг
ныхас дæр никуы скодта, фæлæ иу дзургæйæ хъæбæр ныхæстæй пайда кодта, æмæ иу
уыди тызмæг «куы хъуыди уæд». Нæхъæн хæсты рæстæджы Че фыста боныг, уыцы боныджы
фыстытæй спайда кодта йæ чиныджы «Революцион хæсты эпизодтæ»йы. Цасдæр рæстæджы
фæстæ балæн бастдзинад сæвæрын бантыст «26 июлы змæлд»имæ Сантьягойы æмæ
Гаванæйы. Балы æвæрæн бынатмæ хæхты иу æрбацыдысты змæлды раздзогтæ æмæ
архайджытæ Франк Паис, Армандо Харт, Вильма Эспин, Аиде Санта-Мария, Селия
Санчес, балы ифтонгдзинад дзæбæх кæнын райдтыдта. Цæмæй Батистæйы хъусингæнæг,
растджытæ дам дæрæн кæй æрцыдысты, уый мæнгдзинад равдисой, уый тыххæй Фидель
арвыста Гаванæмæ Фаустино Пересы, цæмæй фæсарæйнаг журналисты æрбаласа. Бал кæм
æрбынат коддта уырдæм 1957-æм азы 17 февралы æрбацыд Герберт Метьюз «Нью-Йорк
Таймс»ы корреспондент. Уый фембæлд Фиделимæ, æмæ къуыри фæстæ ныммыхуыр кодта
репортаж Фиделы æмæ йæ балы архайджыты къамтимæ. Уыцы репортажы фыста «Куыд мæм
кæсы афтæмæй инæлар Батистæ дзæгъæлы æнхъæлмæ кæсы Кастройы растад ныццист
кæнынмæ. Йæ бон у йæ ныфс дарын афтиддæр ууыл æмæ салдæтты колоннæтæй иу
æнæнхъæлæджы фæмбæлдзæн æрыгон фæтæгыл æмæ йæ штабыл æмæ сæ ныццæгъддзæн.»

1957-æм азы 13 мартъийы Гаванæйы студентон организаци «13 мартъийы революционрон
директорат» систа растад, бахъавыд ридиостанци, университет æмæ президенты
бæстыхайад бацахсын фæлæ йæ къухы нæ бантыст. Растджыты фылдæр æрдæг фæмард æсты
æфсад æмæ палицийымæ тохы. Мартъийы астæуты Франк Паис арвыста Кастройы балмæ
æххуыс 50 адæймагæй, сæ раздзог Хорхе Сотус — Сантьягойæ. Æрбаласта се
грузовиктыл пырындзы плантациты хицау Уберто Матос. Сотус æмæ Матос
антикоммунисттæ уыдысты æмæ фæстæдæр сын ревтрибуналæй тæрхонгонд æрцыд æмæ сæ
дзæвгар ахæстоны бадын бахъуыд. Ацы балы архайджыты фылдæр æрдæг уыдысты сахарты
цæрджытæ æмæ хæххон уавæртыл ахуыр нæ уыдысты. Уынаффæ рахастой райдайын сæ
цæттæ гæнын хæххон уавæрты цардмæ æмæ тохмæ. «Барбудосты» балмæ (ома боцоджын,
æнæдаст адæм, цæугæ царды æмæ сæм дасæнтæ кæй нæ уыд уымæ гæсгæ) цыдысты аллы
хуызон адæм, сæ политикон цæстæнгас уыди аллы хуызон, хæцæнгарз æмæ хостæ та сын
æрвыстой фæсарæнтæй кубинаг эммигранттæ.

1957-æм азы майы хъуамæ АИШ-æй Майамийæ æрбацыдаид нау «Коринти» æххуысимæ, сæ
раздзог Каликсто Санчес, афтæмæй. Цæмæй сæ рахызтæй æфсады цæст аиуварс
кодтаиккой, уый тыххæй Фидель уынаффæ рахаста ныххауын къазармæтæ хъæу Уверойы,
15 километры Сантьягойæ. Уыимæ ма уый лæвæрдта фадат Сьерра-Маэстрæйæ рахизын
провинци Ориентейы коммæ. Че архайдта уыцы тохы æмæ йæ «Революцион хæсты
эпизодты» ныффыста. 1957-æм азы 27 майы æрымбырд штаб, уым Фидель радзырдта
райсом кæй ныххаудзысты Уверойыл. Рацыдысты изæрыгон цæмæй райсоммæ бахæццæ уой.
Цыдысты аст сахаты хæххон фæндæгтыл æмæ уыцы рæстæгмæ ацыдысты 16 километры.
Арæх урæдтой сæрхизæны тыххæй тæссаг рæтты. Фæндагамонæг уыди Кальдеро, уый хорз
зыдта Уверо дæр æмæ йæ авналæнтæ дæр. Хъæдын къазармæ уыди денджызы былгæрон,
хахъхъæдтой йæ хъалагъултæ. Уынаффæ хаст æрцыдис цæмæй йыл талынджы æртæрдыгæй
æрхъула кæной æмæ уый фæстæ ныххауой. Хорхæ Сотус æмæ Гильермæ Гарсийайы къорд
ныххаудта былгæронты Пеладеромæ фæндагыл цы пост лæууыд уул, Альмейдайæн
сæвæрдтой нысан цъуппы ныхмæ цы пост уыд уый басæттын. Фидель цъуппы районы
æрынцадис, Раулы къорд та хъуамæ ныххаудтаид къазармæйыл ныхы ’рдыгæй. Чемæ та
бахаудис сæ астæу бынат. Камило Сьенфуэгос æмæ Амейхейрас талынджы фæсæфтой сæ
фæндаг æмæ раст нæ ацыдысты. Хъуыддаг æнцондæр кодта уый æмæ къазармæты
алфамбылай бирæ пыхс кæй уыдис уый, фæлæ салдæттæ уæдтæр бафиппайдтой бырсджыты
æмæ сыл æхсын байдыдтой. Крессенсио Пересы къорд ныххауды нæ архайдта уый
хъхъхъæдта Чивирикомæ фæндаг цæмæй салдæттæм æххуыс ма рбацæуа. Че фыста —
фыццаг гæрахæй къазармæты бацахстмæ ацыд 2 сахаты æмæ 45 минуты, бырсджытæ
мæрдтæй æмæ цæфтæй фесæфтой 15 адæймаджы, ныхмæлæууæг та 19 цæфтæй 14 та
мæрдтæй. Ацы уæлахиз фæфидар кодта растджыты ныфс. Фæстæдæр пырх æрцыдысты æндæр
гыццыл гарнизонтæ дæр Сьерра-Маэстрæйы бын.

«Коринти»-йæ рахызт нæ рауадис: официалон хъусынгæнинæгтæм гæсгæ мард кæнæ ахст
æрцыдысты иууылдæр ацы науæй рахизгæ революционертæ. Батиста уынаффæ рахаста
Сьерра-Маэстрæйы фахстæй иууылдæр зæхкусджыты раласын фæлæ бирæ гуахиротæ нæ
куымдтой уыцы рæттæй ацæуын, æххуыс кодтой Фиделæн æмæ цыдысты йæ балмæ.

Бынæттон зæхкусджытимæ ахастытæ алы хатт дæр лæгъз нæ уыдысты, радиойæ æмæ
аргъуанты цыдис коммунизмы ныхмæ пропогандæ. Инирия Гутьеррес мысыди балмæ
бацæуыны размæ коммунизмы тыххæй кæй хъуыста афтиддæр тæрсæнгæнæнтæ. Растджытæ
цы газæт «Эль Кубано либре» уагътой, уым фыццаг номыры Че фыста: «Коммунисттæ
сты хæцæнгарз чи райсы йæ мæгуырдзинадæй куы нал фæфæразы, æмæ уæлдай нæу кæцы
бæстæйы у». Цæмæй хуыснæгад æмæ фæллойы тыхист ма парахат кæна æмæ бынæттон
адæмимæ ахастытæ ахæм цаутæ ма хъыгдарой уый тыххæй æрцыдис конд комисси
дисциплинæ хъахъæнынæн, хæстон трибуналы бартимæ. Æрцыдис дæрæнгонд китайаг
Чанджы мæнг революцион абырджыты бал. Че фиппайдта: «Уыцы зын рæстæг хъуыди
цæрдæг кæсын революцион дисциплинæмæ æмæ уæгъд районты анархи фидар кæнын ма
уадзын».

1957-æм азы 5 июны Фидель Кастро радих кодта колоннæ æмæ йæ сæргъы сæвæрдта
Чейы, уыдис дзы 75 хæстоны (уыцы колоннæ ма хуыдтой цыппæрæм колоннæ дæр). Чейæн
лæвæрд æрцыд майоры чин. Хæстонтæ дих æрцыдысты æртæ взводыл сæ командиртæ та
уыдысты Лало Сардиньяс, Сиро Редондо (фæстæдæр фæмард æмæ йæ ном æвæрд æрцыд
æстæм колоннæйыл) æмæ Рамиро Вальдæс (æсси мидхъуыдтæгты министр æмæ Кубæйы
комунистон партийы Политбюройы уæнг). Июлы буржуазон оппозицийы минæвартæ
Батисте Фелипе пасос æмæ Рауль Чибас æрбацыдысты Сьерра-Маэстрæмæ. Фидæль йæ
къух æрæвæрдта Революцион граждайнаг фронты равзæрды тыххæй манифæсты бын, йæ
домæнтæ уыдысты Батистæйы бæсты сæвæрын æвзæрст президенты æмæ аграрон реформæ.
Че нымадта ацы буржуазон архайджыты «æнгомбаст цæгатаг бæстæимæ». 30 июлы
Сантьягойы мард æрцыдысты Франк Паис æмæ йæ ’фсымæр Хосуэ. 5 сентябры сахар
Сьенфуэгосы æрцыдис растад дæнджызон æфсæдты базæйы афицерты разамындæй, тох
кодтой Батистæйы айсыны тыххæй. Растад æрцыд пырхгонд æмæ фæци ахст растджыты
æхстытæй, фæмард дзы 600 адæймагæй фылдæр. Провинци Ориенты фæзынд хицауады
хъусынгæнинæгтæ:

Пъæлицæйæ тæрсгæйæ Батистæйы ныхмæлæуджытæ цыдысты Сьерра-Маэстрæйы хæхтæм æмæ
растджыты рæнхъытæ фылдæрæй фылдæр кодтой. Растджыты къордтæ бахæццæ сты
Эскамбрайы æмæ Сьерра-дель-Кристалы хæхтæм, Баракоайы районы дæр архайдтой
къордтæ, Революцион директораты, «26 июлы змæлд»ы æмæ хицæн коммунистты дæлбар
уыдысты. Октябыры Майамийы политиктæ буржуазон цæстæнгасимæ сарæзтой Сæрибары
цæдис, æмæ Фелипе Пасосы схуыдтой рæстæгмæ президент. Рауагътой манифест
дзыллæтæм. Фидель не сразы ис ацы «майамиаг пактимæ», АИШы ’рдæм здыхт æм
фæкасти. Фидельмæ фыстæджы Че фыста:

1957-æм азы кæронмæ растджыты æфсæдтæ сæ къухты дарддтой Сьерра-Маэстрæ, фæлæ
дæлæмæ нæ цыдысты, нæ архайдтой кæмтты. Хæринæгтæ, зæгъæм хъæдур, нартхор æмæ
пырындз æлхæдтой бынæттон зæхкусджытæй. Хостæ ластой сахартæй. Дзиза иу ист
æрцыд бирæ фос чи дардта уыдонæй. Че арæзта санитарон пункттæ, госпитæльтæ,
æрмæдзтæ, хæцæнгарз цалццæг кæнæн, дзабыртæ, хызынтæ, дзаумæттæ æмæ тамако
аразæн бынæттæ. Гектографыл райдыддтой бирæ кæнын газæт «Эль Кубано либре», йæ
ном ист уыд XIX æм æнусы Кубæйы хæтбардзинадыл чи тох кодта уыдоны газæты номæй.
Эфирмæ иу рацыдысты чысыл радиостанцийы хъусынгæнинæгтæ. Бынæттон цæрджытимæ
æнгом бастдзинад тынг æххуыс кодта, уайтагъд иу базыдтой салдæтты кæнæ сгарджыты
æрбацыды тыххæй.

Хицауады пропагандæ æрдомдта национ иудзинадмæ уымæн æмæ Кубæйы сахарты парахат
кодта растадон змæлд. 1958 азы мартъийы АИШ-ы хицауад сæвæрдта эмбарго
хæцæнгарзы æрвыстыл Батистайы æфсæдтæн, фæлæ ма уæддæр цасдæр рæстæг хæдтæхджытæ
хæцæнгарзæй æмæ артагæй ифтонг кодтой Гуантанамойы базæйыл. 1958 азы кæроны
конституцимæ гæсгæ хъуамæ уыдаиккой президенты æвзæрстытæ. Сьерра-Маэстрайы
æргом ничи дзырдта коммунизмы кæнæ социализмы тыххæй, Фидель та æргом цы
реформæты тыххæй дзырдта зæгъæм латифундитæ цæмæй мауал уой, транспорты æмæ
электрикон компаниты национализаци æмæ æндæр предприятитæ сæ зæрдæмæ цыдысты
проамерикаг политиктæн дæр.

Че гевара æнхъæлдта, «æфсымæрон» бæстæтæ йын цыфæнды æххуыс дæр ратдзысты. Фæлæ
революцион хицауады министр куы уыди, уæд фæмбæлдты ныхас кодта Китайы æмæ
Советон Цæдисы хицауадимæ хæстон æмæ экономикон æххуысы тыххæй, æмæ бафиппайдта
куыд æнхъæлдта, афтæ кæй нæу хъуыддаг. Уыцы хабæртты тыххæй загъта йæ хъуыстгонд
алжираг раныхасы. Уый уыдис раст тæрхоны ныхас социалистон бæстæты ныхмæ сæ
политикæ интернационалон кæй нæу, уый тыххæй. Фаутæ сыл сæвæрдта мæгуырдæр
бæстæтæн тыххæй кæй ивын кæнынц товартæ раст империализм дунеон базарты куыд
архайы афтæ, уыимæ ма кæй аиуварс кодтой сæхи æмæ кæй не ’ххуыс кæнынц
националон сæрибары тохы зæгъæм Конгойæн æмæ Вьетнамæн. Че хорз зыдта Энгельсы
хъуыстгонд æмбæрцад: «Цас къаддæр у экономикæйы разæнгард, уый бæрц фылдæр тыхми
хъæуы ног бæстæарæзтæн». Кæд æмæ 1950-æм æзты райдианы иу хуынджылæгæй йæ
фыстæджыты бын æрæвæрдта «Сталин II», уæддæр революцийы уæлахизы фæстæ йæ
бахъуыди амонын: «Кубæйы нæй гæнæнтæ сталинаг системæ ныффидар гæнынæн».

Фæстæдæр Че Гевара зæгъдзæн: «Революци куы фæвæййы уæд куыст революционертæ нал
фæаразынц. Фæаразынц йæ технократтæ æмæ бюрократтæ. Уыдон та —
контревволюционертæ сты».

1965-æм азы 1 апрелы «континенталон герильямæ арасты хæдразмæ Че Гевара ныффыста
фыстæджытæ йæ ныййарджытæм, йæ цотмæ æмæ Фидель Кастромæ. Фыстæг ныййарджытæм:

Че Гевара цы ран ис уый тыххæй дам-думтæ бирæ кодтой 1966—1967-æм æзты.
Мозамбичы минæвæрттæ Фрелимойы хæдбардзинады фæдыл змæлды фæхъусын кодтой Чеимæ
фæмбæлды тыххæй Дар-эс-Саламы, уым аиуварс кодтой Чейы разæвæрд æххуысы тыххæй
сæ революцион проектæн.

Раст разындысты, дам-думтæ Че Геварайы Боливийы партизанты сæргъы чи æвæрдта,
уыдон. Фидель Кастройы ныхасмæ гæсгæ боливиаг коммунисттæн æрцыдис зæхх æлхæд
базæтæн, уым Че Геварайы амындмæ гæсгæ партизантæ цæттæ кодтой. Геварайы
алфемблай Ла-Пасы цы адæм уыди уырдæм сагъд æрцыдис Хайд Тамара Бунке Бидер
(хъуыстгонд у фæсномыг «Таня»-йæ дæр), раздæр уыди Штазийы агент. Рене Барьентос
фæтарсти хабæрттæй йæ бæстæйы партизантæ кæй æрбынат кодтой, æмæ æххуыс курын
райдыдта ЦРУ-йæ. Че Геварайы ныхмæ банысан кодтой архайын барæй партизанты ныхмæ
тохгæнын ахуыр ЦРУ-йы къорд.

Геварайы партизанты къорды уыдис 50 архайæджы æмæ архайдта куыд Националон
сæрибардзинады æфсад (исп. Ejército de Liberación Nacional de Bolivia). Уыдысты
хорз ифтыгъд æмæ цалдæр ныббырсты сарæзтой регулярон æфсæдты ныхмæ район Камрийы
зын хæххон уавæрты. Фæлæ сентябры боливиаг æфсад ныппырх кодта растджыты дыууæ
къорды æмæ иу раздзоджы фæмардта. Тох тынг æнæхатыр кæд уыди уæддæр иу Че дзæбæх
кодта ахст салдæттæй цæф чи уыд уыдоны, фæстæдæр та сæ иууылдæр суадзын кодта.
Йæ фæстаг тохы рæстæг, Куебрада-дель-Юройы, Гевара фæцæф, йæ хæцæнгарзыл нæмыг
сæмбæлд æмæ нал æхста, йæ дамбацайæ суагъта иууылдæр нæмгуытæ. Цæфæй йæ куы
æрцахстой, æмæ йæ скъоламæ куы æрбакодтой (уым ЦРУ сарæзта ахст партизантæн
ахæстон) уæд дзы федта цалдæр цæф боливиаг салдаты. Гевара куырдта цæмæй сын
аххуыс кæна, фæлæ боливиаг афицер не сразы. Чейæн йæхицæн радтой аспирины
таблеткæ.

Че Геварайы æрцахсыныл архайдта ЦРУ-йы агент Феликс Родригес. Рæмудзæг схъæр
кодта боливиаг æфсæдтæн кæм ис Че Геварайы партизанты бал, æмæ йыл 1967-æм азы 8
октябыры æфсæдтæ æрхъула кодтой, Че Гевара та йæхæдæг ахст æрцыд
Куэбрада-дель-Юройы. Родригес куы базыдта Геварайы ахсты тыххæй, уæд уайтагъд
фехъусын кодта Ленглимæ ЦРУ-йы штаб-фатермæ штат Вирджинийы.

Барьентос куы базыдта Геварайы ахсты тыххæй уæд уайтагъд дæр æрдомтта цæмæй йæ
амарой. Чейы æрбакодтой æрдæгхæлддзаг скъоламæ хъæу Ла-Игерæйы цур, уым æй иу
æхсæв фæдардтой. Иннæ бон мард æрцыдис. Марæджы куыст сæххæст кодта боливиаг
æфсæдты сержант Марио Теран. Цæмæй официалон верси (ома Че Геварайы æнæ тæрхонæй
нæ, фæлæ тохы мидæг амардтой) дызæрдыгхуыз ма зына, уый тыххæй салдаттæн Феликс
Родригес нысан радта афтæ æхсын цæмæй зына, Гевара æмæхстыты рæстæг кæй фæмард.
Геварайыл уыдис бирæ цæфтæ йæ къæхтыл, фæлæ йæ цæсгом æнæвнæлд хъуамæ баззадаид.
Че Геварайæн уыдис фадат цалдæр ныхасы зæгъын мæлæты размæ; дзурынц, загъта йæ
марæгæн: «Зонын æй ам мæн амарыны тыххæй дæ. Æхсгæ тæрсаг, афдиддæр адæймаджы
амардзынæ». Йæ мард баст æрцыдис вертолётыл æмæ сыхаг хъæу Валлеграндæмæ ласт
æрцыдис прессæйæн æвдисынмæ.

1997-æм азы адæймаджы мард æрцыд ист хæдтæхджыты стæхæн бынаты Валлеграндæйы
цурæй, рабæрæг дзы кодтой Че Геварайы мард, æмæ æрвыст æрцыдис Кубæмæ. 1997-æм
азы 17 октябры Геварайы æмæ æхсæз æндæр Боливийы хæсты архайæджы мардтæ уыдысты
хæстон кадимæ ныгæд барæй арæзт мавзолейы сахар Санта-Кларæйы, йæ рæстæджы кæм
рамбылдта тохы.

Æппæт дунейыл зындгонд Чейы дыууæхуызон портрет анфас, сси революцион романтикон
змæлды символ, фæлæ ныр бирæтæм гæсгæ йæ раздæры мидис фæсæфта æмæ сси китч,
фæпайда дзы кæнынц революцийæ тынг дард чи сты, ахæм хабæртты дæр. Сарæзта йæ
ирландиаг нывгæнæг Джим Фицпатрик 1960-æм азы, кубæйаг къамисæг Альберто Корда
цы къам систа, уымæ гæсгæ. Чейы беретыл зыны Хосе Мартийы стъалы, уый бæрæг
кодта командантеты, лæвæрд йын æрцыдис Фидель Кастройæ командантейы номимæ.

Хъуыстгонд зарæг Hasta Siempre Comandante («Команданте кæддæриддæр»), фыст
æрцыдис Карлос Пуэблайæ бирæтæ куыд хъуыды кæнынц Че Геварайы мæлæты фæстæ нæ,
фæлæ нырма йæ царды рæстæг. Тæккæ хъуыстгонддæр у, Натали Кардон цы верси зары,
уый.

Чейы сурæт æрмæст революцион къордты нæ æндæвта, фæлæ ма йæм арæх сæ цæст
дардтой литератортæ дæр. Хулио Кортасар ныффыста радзырд «Баиудзинад», уым
фыццаг цæсгомæй цæуы радзырд партизантæ цыдæр сакъадахмæ куыд рахызтысты, уыимæ
кæд радзырды архайджыты нæмттæ хъуыдыгонд æсты уæддæр дзы базонæн ис кубæйаг
революцийы кæцыдæр архайджыты, зæгъæм Кастроты дыууæ æфсымæры. Кæй номæй цæуы
дзырд уым та æнцонæй ис базонæн Че Геварайы. Чейы боныгæй цитатæ та хаст æрцыд
эпиграфмæ.

Советон Цæдисы литератортæ дæр сæ цæст æрдардтой Че Геварамæ. Зæгъæм поэт
Дмитрий Павличко, ныр нымад цæуы Украинæйы литературæйы классикыл, ныффыста
Кубæйаг революцийы тыххæй æмдзæвгæты цикл. Иу дзы райдайы афтæ:

Хъуыстгонд æсты Евгений Долматовскийы поэмæ «Геварайы къухтæ», «Кубæйаг цикл»
Евгений Евтушенкойы. Къорд «Песняры»-мæ ис зарæг «Балладæ Че Геварайыл».



https://os.wikipedia.org/wiki/%D0%A7%D0%B5%D1%80%D0%B8%D0%BC_%D0%9D%D0%B0%D1%85%D1%83%D1%88%D0%B5%D0%B2

Нахушев Хачимы фырт Черим (кæсгон-черкес. ‎Нэхущ Чэрим; райгуырдис Баксаны
сахары) у уæрæсейаг зарæггæнæг; зары адæмон æмæ эстрадон зарджытæ
кæсгон-черкесаг, уырыссаг, ирон æмæ абазаг æвзæгтыл.

Баксаны астæуккаг скъола фæуыны фæстæ бацыдис Цæгат Кавказы аивæдты паддзахадон
институтмæ.

Зарын райдыдта институтмæ бацæуыны агъоммæ. Черимæн йæхи загъдау, курдиат йæм
ссардта йæ мад Раисæ (фæзиан 2005-æм азы).

Нахушевы зарджытимæ аудиокассетæтæ фыццаг фæзындысты 90-æм азты райдайæны. Уый
зарыдис зындгонд кæсгон зарджытæ; уыдон заргæйæ Черим пайда кодта нырыккон
аранжировкæтæ æмæ импровизацийæ. Уалынджы йæ ном сси зынгонд Хъæрæсе-Черкес,
Адыгей æмæ Кæсæг-Балхъары цæрджыты ’хсæн, æмæ ныридæгæн зындгонд у æнæхъæн Цæгат
Кавказы æмæ уый æдде (черкесаг диаспорæйы Турк æмæ Æввахс Скæсæны).

Йæ сценæмæ фæндаг Черим райдыдта куыд кæсгон адæмон зарджытæ чи зарыдис, ахæм
артист (тохы, хъайтарты зарджытæ, лирикон æмæ æнд.). Цагъдысты йын кæсгон адæмон
инструменттæй — щичепшин, бжамий, кæсгон фæндыр æмæ æнд. Бæрæг бынат йе
сфæлдыстады ахсы тохы зарæг.

Йæ фæстаг репертуар у алыхуызон: эстрадон зарæг, зарæг уырыссаг æвзагыл, стæй,
йæ миниуæг кæсгон адæмон æмæ нырыккон поп-музыкæйы инструментты æмдзыгъуыр кæмæн
у, ахæм этно-поп. Нахушевы иу зарæджы (кæсгон-черкес. «Мамэ») хъуысы сомихаг
дудук — цæгъды та йын зындгонд музыкант Дживан Гаспарян.

Нахушевæн музыкæ фыссынц композитортæ Анзор Хаупа æмæ Мурадин Думанов. Цæгъдынц
Тимур Лосанов (фæндыр), Зубер Евагов (щичепшин), Анзор Увыж (бжамий).
Аранжировкæтæ фыссы Анзор Хаупа, йæ продюссер та у Амур Успаев.

Ныридæгæн Нахушев рауагъта æртæ альбомы. Уыдонæй дыууæйæн презентаци уыдис
2006-æм азы. 2009-æм азы уыдис альбом «Five»-ы презентаци. Альбомы фондз зарæджы
ныффыста Мурадин Думанов, иуæй-иутæ ныффыста Нахушев йæхæдæг. Уыдонæй иу
(«Хуссар æхсæвы рæстæг» (уырыс. «Южной ночью») азарыдис уырыссагау (ныхæстæ
ныффыста Константин Арсеньев). Альбомы дыууæ зарæгæн режиссёр Бæдоаты Алан систа
клиптæ.

Йæ бинойнаг у Лианæ Нахушева (ус ракуырдта 2004-æм азы) æмæ сын ис чызг æмæ
лæппу.



https://os.wikipedia.org/wiki/%D0%A7%D0%B0%D1%85%D0%BA%D0%B8%D0%B5%D0%B2%2C_%D0%AE%D1%81%D1%83%D0%BF_%D0%A2%D0%B5%D0%B3%D0%B0%D0%BB%D1%8B_%D1%84%D1%8B%D1%80%D1%82

Чахкиев Тегалы фырт Юсуп (райгуырдис 1915-æм азы Базоркинойы хъæуы, ныртæккæ
Черменыхъæу) у мæхъхъæлон тæлмацгæнæг, журналист, поэт æмæ паддзахадон архайæг.

1934-æм азы астæуккаг скъола каст фæуыны фæстæ ахуыр кæнынмæ бацыдис Мæхъхъæлон
педагогон техникуммæ Орджоникидзейы, 1936-æм азы та техникум ныууагъта æмæ
бацыдис Воронежы химион-технологион институты рабфакмæ. 1939-æм азæй 1943-æм азы
онг Юсуп Чахкиев куыста райдиан скъолайы ахуыргæнæгæй Базоркинойы. Фыдыбæстæйы
Стыр хæст куы райдыдта, уæд Чахкиевы бахуыдтой Грознайы хæстон-фистæгон
училищемæ, фæлæ уый фæстæ йæ ныууагътой сæрмагонд уынаффæйы онг. 1943-æм азы
кæрон уый кусын райдыдта Цæцæн-Мæхъхъæлы АССР-йы Уæлдæр Советы референтæй, уыцы
бынатæй йæ арвыстой депортацимæ.

Депортацийы рæстæг Чахкиевы бацæхстой æмæ йæ арвыстой лагертæм, уым йæ бонтæ-иу
арвыста Сталины амæлæты онг. Лагерты куы уыди, уæд архайдта зонадон экспедицийы
Челюскины сынæгмæ. 1953-æм азы сæрибаргонд æрцыд, йæ тæрхонгонддзинад дæр ын
систой, афтæмæй.

1957-æм азы Юсуп Чахкиев раздæхтис Грознамæ, бирæ азты дæргъы куыста мæхъхъæлон
газет «Сердало»-йы — тæлмацгæнæгæй, стæй хайады сæргълæууæгæй дæр. 1970-æм азæй
1990-æм азы онг куыста Паддзахадон æмæ хæстон сусæгдзинад хъахъхъæнæг
управленийы (цензурæйы) редакторæй.

Юсуп Чахкиев æмдзæвгæтæ фыста 1935-æм азæй. Йæ уацмыстæ бацыдысты мæхъхъæлон
литературæйы хрестоматитæм дæр.

Пенсиисæг куы сси æмæ фылдæр рæстæг ын куы уыд, райтынг кодта йæ сфæлдыстадон
куыст, уæлдайдæр 1994-æм азы фæстæ. Уыцы периоды ныффыста дыууæ сæдæ æмдæвгæйæ
фылдæр, уацау «Зындоны хъæлæс» (мæхъхъ. ЖожагӀатара оаз), ссæдз очеркæй фылдæр,
публицистон уацтæ.

Юсуп Чакхиев ратæлмац кодта, цыппар мин азы агъоммæ кæй ныффыстæуыд, уыцы
рагмысираг уацау «Синухеты цау». 2002-æм азæй у Уæрæсейы фысджыты цæдисы уæнг.



https://os.wikipedia.org/wiki/%D0%A6%D1%8B%D1%80%D0%B3%D1%8A%D0%BE%D0%B1%D0%B0%D1%83

Цыргъобау Ирыстоны у тынг зындгонд бæрæгбон. Фæзындис XVIII æнусы. Кувæндон ис
Ольгинскæйы хъæуы цæгатварс. Адæм æрæмбырд вæййынц кувæндоны цур, æртæ хатты
æрзилынц обауы алыварс, уый фæстæ дзуары скувы кувинæгтæ. Цыргъобауы бæрæгбон у
уарзондзинады, æфсармдзинады бæрæгбон. Йæ сæйраг нысан у, цæмæй адæм уарзонæй,
хæларæй цæрой.

Йæ бæрæгбон вæййы Уацилламæ кувæн къуырисæры хæдразмæ хуыцаубоны. Ацы бæрæгбоны
равзæрды тыххæй фыдæй-фыртмæ ахæм хабар дзурынц: «Кæддæр Олгинскæйы цæрæг
Кънаттаты Сæудженыхъойæн уыдис стыр нартхоры хуым. Уациллайы боны цæмæй йæ
куыстытæм йæ зæрдæ ма æхсайа, уый тыххæй къуырисæры размæ хуыцаубоны дæр йе стыр
бинонтимæ йæ хуым рывта. Изæрдалынджы фæстаг рувæндзæфты фæстæ иучысыл сæ
рувæнтыл банцой кодтой, афтæмæй сæ фæлладуадзгæ хъæлдзæг ныхас кодтой.

Сæудженыхъойæн загъта: «Ацы хабар æнæхъæн хъæубæстæн райсом, къуырисæры
Уациллайы кувæн бон радзур. Зæгъ сын, хуыцаубон кусæн бон кæй нал уыдзæнис, фæлæ
– кувæн бон. Кæндзыстут кусарт, уыимæ, ирон куывды хуымилæгтæ цы хъæуы, уыдонæй
æппæт дæр, ардзыстут Хуыцауы ном. Кувдзыстут, курдзыстут хорздзинæдтæ, стæй уæд
кувдзыстут мæ лæппумæ, Цыргъобаумæ. Уыйадыл хуындзæнис Цыргъобауы бæрæгбон. Уæ
ныхасы-иу зæгъут, Цыргъобау, цыргъагæй нæ хиз, хорздзинадæй нын хай кæн».



https://os.wikipedia.org/wiki/%D0%A6%D1%8B%D0%B1%D1%8B%D1%80_%D0%BA%D0%B0%D1%82%D0%B5%D1%85%D0%B8%D0%B7%D0%B8%D1%81

1798 азы майы мæйы Мæскуыйы Синоды типографийы мыхуыры рацыд фыццаг чиныг ирон
æвзагыл. Йæ ном — «Цыбырæй Катехизис». Чиныджы фæрсæй-фæрстæм сты мыхуыр зæронд
уырыссаг æвзагыл «Краткий Катехизис» æмæ ирон æвзагмæ тæлмацæй «Цыбырæй
Катехизис». Чиныг арæзт у фæрстытæ æмæ дзуаппытæй мæнæ ахæм хуызы:

Ацы чиныгæй XVIII æнусы кæрон ахуыр кодтой Мæздæджы дины скъолайы ирон сабитæй
цалдæры, цæмæй сæ рацыдаид, чырыстон дины рухс ирон адæмыл зæрдиагæй чи
байтыдтаид, ахæм æнувыд кусджытæ. Уыцы рухстауæн куыст куыд æмæ цы хуызы цыди,
чи æмæ йæ кæд кодта, уыдæттæ бæстон раиртæста йæ зонадон уацты нæ зынгæ
ахуыргонд, ирон æвзаг æмæ литературæ иртасæг, ирон адæмы хæрзæджытæй сæ иу,
æнустæм хорзæй мысинаг адæймаг Æлборты Барис (Барысби). Чиныг аргæ дæр уый
скодта æвдай азы размæ (500 экземпляры!). Фыццаг бæстон ныхас чиныджы тыххæй, йæ
тæлмацгæнджыты тыххæй, йе ’взаджы æрдзыхъæды охыл, зæгъгæ, дæр уый кодта. Ам
Барысбийы зонадон сгуыхтдзинады тыххæй бирæ дзурæн ис.

Мæнæ цы зæгъы ирон адæмы фыццаг рухстауæг Æгъуызаты Иуане ирон чиныг сфæлдисыны
тыххæй: «…бафæрæзтон гуырдзиаг æвзагыл чиныджы уавæрæн йæ кæронæй гæзæмæ бакæсын
æмæ дзы базыдтон ай, æмæ мыггаг кæмæн нæй чиныг, уый хъадджын у раст æмбарынæй:
нæ зоны аккагау Хуыцауы æмæ нæ дæр йæхи». Иу дзырдæй, чиныг кæмæн нæй, уыцы адæм
нæ зонынц нæ дæр Хуыцауы, нæ дæр сæхи. Ома, Æгьуызаты Иуанейы хъуыдымæ гæсгæ
чиныг у адæмæн йæ удварны рæзт сбæрзонд кæныны хос æмæ йæ национ хиæмбарынад
райтынг кæныны фæрæз. Ацы стыр æмæ раст хъуыдыйы охыл тырныдтой нæ фыццаг
рухстауджытæ ирон чиныг сфæлдисынмæ. Ацы хъуыды царды ауадзыны фыццаг зынгæ факт
та у, 1798 азы цыбырæй «Катехизис» ирон æвзагыл мыхуырæй кæй рацыдис, уый.

Фыццаг уый, æмæ ирон æвзаджы орфографийæн фыццаг хатт арæзт цыд фæткойтæ. Уыдон
та абоны онг дæр нырма æххæст бæлвырд æмæ нывыл конд не сты, кæд не ’взагæн бирæ
ахуыргонд иртасджытæ ис, уæддæр. Гъе, æмæ цас раст уаид, ацы хъуыддаг 200 азы
размæ фыццаг хатт чи бафæлвæрдта бакæнын, уыдонæй бирæ цыдæртæ домын?..

Æцæг, текст тæлмац у уырыссаг дины чиныгæй. Дины чингуытæ та кæддæриддæр æмæ
кæмдæриддæр ивд цыдысты дзырдæй дзырдмæ. Тæлмацы принцип уыд, уырыс буквализм
кæй хонынц, уый. Ома хъуыдыйады мидæг дзырдтæн сæ бынæттæ ивыны бар нæй.
Оригиналы цы фæткыл æвæрд сты, ахæм фæтк сын хъуамæ уа тæлмацы дæр. Мæнае иу
цыбыр цæвиттон: «Чего ты за совершенное исполнение христианской должности
надеешься» — «Цæмæй ды æцæг бакæнынæй христон хъуыддагæй æнхъæл дæ». Дзырдтæ
иууылдæр ирон сты, фæлæ сæ равæрды фæтк уырыссаг у æмæ хъуыдыйад та — зын
æмбарæн. Нæ мæ уырны, æмæ чиныг аразджытæ нæ зыдтой дзырдты равæрды ирон фæтк:
«Цы ’нхъæл дæ ды христон хъуыддаг æцæг бакæнынæй». Зыдтой, фæлæ дины хъуыды,
Хуыцауы ныхас тæлмац хъуыд дзырдæй дзырдмæ — ирон æвзагæн…

Раст у, «фыдджын ысси» нæ «вочеловечился». «Фыдджын» иронау хæринаджы ном кæй у,
уый куы нæ нымайæм, уæддæр фразæйы мидис æмбардзыстæм зыгъуыммæ, ома снард. Йæ
буар фыд равæрдта. Уырыссаг тексты та дзырд уд æмæ буарыл цæуы (дух и плоть).
Афтæ «вочеловечиться» дæр «слæг и» нæ амоны. Иронау «слæг и» амоны: сырæзти,
рахъомыл, йæ лæджы кары бацыд æмæ ноджы — йæхи рахаста, æцæг лæг рацыд,
æхсæндзарды йæ арæхст, йæ зонды руаджы бæрзонд бынат æрцахста… Уырыссаг тексты
та: уд (дух) адæймаджы хуыз райста (хуызы бацыд}…

Ам дыууæ зынивæн мивдисæджы дæр сты (воплотить, вочелове-чить) æмæ сыл кæд фæтых
уа йæ курдиатæй, уæд ын — мæ сæр-астæу фæндаг! Фæлæ йæ развæлгъау зонын:
Катехизисы тæлмацæй йын чысыл рæвдздæр уыдзæн — мæнæй-ма, 200 азы фæстæ!— фæлæ
йын иттæг рæвдз у, уый зын зæгьæн у. Стæй уый йе ’гуыдзæджы аххос дæр нæ уыдзæн.
Ам бирæ цыдæртæ аразгæ сты æвзаджы историон уавæрæй. Не ’взаджы рæзты историон
уавæры тыххæй та, чи зоны, æмбæлы, Пушкины иу хъуыды нæ зæрдыл дарын. Уый загъта
XIX æнусы райдианы уырыссаг æвзаджы уавæры тыххæй: «…ученость, политика и
философия еще по-русски не изъяснялись; метафизического языка у нас вовсе не
существует. Проза наша так еще мало разработана, что даже в простой переписке мы
принуждены создавать обороты для изъяснения понятий самых обыкновенных, так что
леность наша охотнее выражается на языке чужом, коего механические формы давно
готовы и всем известны». (ПСС в десяти томах, т. УП, 1949, с. 31).

Афтæ мæм кæсы, æмæ не ’взаг абон дæр раст ахæм уавæры ис. Зонад, политикæ æмæ
философи нæма сдзырдтой нырма дæр ирон æвзагыл æмæ уæд цы радомдæуа, фыццаг ирон
чиныг чи арæзта дыууæ æнусы размæ, уыдонæй?..



https://os.wikipedia.org/wiki/%D0%A6%D1%8B%D0%B1%D1%8B%D1%80%D1%82%D1%8B_%D0%A5%D1%80%D0%B8%D1%81%D1%82%D0%BE%D1%84%D0%BE%D1%80

Цыбырты Тадиозы фырт Христофор уыд Цæгат Ирыстоны педагогон институты директор,
стæй, уыцы институт университет куы сси, Цæгат Ирыстоны паддзахадон университеты
ректор.

Цыбырты Христофор райгуырд 1908 азы Хуссар Ирыстоны, Чеселтгомы. 12 азы йыл куы
сæххæст, уæд гуырдзиаг меньшевиктæ Хуссарыл арт бандзæрстой, æмæ Христофоры
бинонтæ дæр фæлыгъдысты Цæгатмæ, æрбынат кодтой Ногиры. Скъола каст куы фæци,
уæд Христоформæ фæзынди Хъобангоммæ Джызæлдоны гидроэлектростанцæйы арæзтадмæ
ацæуыны фæнд. Йемæ ахуыдта хъæуы лæппутæй цалдæры. Уыцы аз (1927), арæзтады
кусгæйæ, бацыди фæскомцæдисы рæнхъытæм.

1931 арвыстой йæ Мæскуымæ ахуыр кæнынмæ. 1939 азы Христофор æрыздæхт Ирыстонмæ
уæлдæр ахуыргонддзинады тыххæй дипломимæ. Уыцы аз скуыста педагогон институты.
Хæсты фæстæ ногæй скуыста институты, партийы историйы кафедрæйы. 1946 азы
октябры Цыбыры-фыртмæ фæсидтысты партийы Цæгат Ирыстоны обкоммæ æмæ снысан
кодтой облæстон партион скъолайы разамонæгæй. 1952 азы апрелы Цыбыры-фырт
ракуырдта, цæмæй йæ партийы обком уыцы куыстæй рауагътаид, æмæ ногæй раздæхти
педагогон институтмæ. Уыцы аз 30 декабры ССР Цæдисы Уæлдар ахуырады министрады
приказмæ гæсгæ уый сси Цæгат Ирыстоны Хетæгкаты Къостайы номыл педагогон
институты директор.

1969 азы йæ къухы бафтыд педагогон институты бындурыл паддзахадон университет
(ЦИПУ) саразын. Уæд университеты фæзынди дыууæ ног факультеты: экономикон æмæ
юридикон.

Христофоры тыххæй Мæхæмæтты Ахуырбег, ЦИПУ-йы уæды ректор, 1998 азы фыста:
«Цыбырты Христофоримæ царды фæзилæнтæ æмæ фæхæрдгæнæнты цы бирæ мингай адæймæгтæ
фембæлд, уыдон ииуылдæр хорз зыдтой æмæ зонынц, уый кæй уыдис раст, сыгъдæгзæрдæ
фæллойгæнæг. Уæлæнгæйтты куыстытæ, ам тъæпп — уым тъæпп никуы уарзта. Цыфæнды
хъæугæ хъуыддаджы дæр-иу бавæрдта йæ зонд, йæ зæрдæ, йе ’нæниздзинады къæртт.
Уартæ Хъобангомы адæмæн рухс радтыныл удуæлдайæ куы куыста, уæдæй фæстæмæ».



https://os.wikipedia.org/wiki/%D0%A6%D0%B5%D0%BD%D1%82%D1%80%D0%B0%D0%BB%D0%BE%D0%BD-%D0%90%D1%84%D1%80%D0%B8%D0%BA%D0%B0%D0%B3_%D0%A0%D0%B5%D1%81%D0%BF%D1%83%D0%B1%D0%BB%D0%B8%D0%BA%C3%A6

Координатæтæ: 6°58′00″ ц. у. 20°37′00″ с. д.﻿ / ﻿6.966667° ц. у. 20.616667°
с. д. (G) (O)6.966667, 20.616667

Централон Африкæйы Республикæ (ЦАР) у Централон Африкæйы паддзахад, æнæ
денджызмæ бацæуæн. Йæ сыхаг бæстæтæ сты Судан, Демократон Республикæ Конго,
Республикæ Конго, Камерун æмæ Чад. Дунейы мæгуырдæр паддзахæдтæй иу.

Паддзахады бындуæвæрæгыл нымад у Бартелеми Богандæ. Фыццаг президент уыд Давид
Дако. Дакойы йæ бынатæй рацух кодта Жан-Бедель Бокассæ, дунейы историйы
зындгонддæр диктатортæй иу. Суанг йæ фыдгулты дзидза дæр хордта. Бокассæйы
аппæрстой францаг десантæгтæ 1979 азы сентябры.



https://os.wikipedia.org/wiki/%D0%A6%D0%B5%D0%BD%D1%82%D1%80%D0%B0%D0%BB%D0%BE%D0%BD%E2%80%94%D0%90%D1%84%D1%80%D0%B8%D0%BA%D0%B0%D0%B3_%D0%A0%D0%B5%D1%81%D0%BF%D1%83%D0%B1%D0%BB%D0%B8%D0%BA%C3%A6

Координатæтæ: 6°58′00″ ц. у. 20°37′00″ с. д.﻿ / ﻿6.966667° ц. у. 20.616667°
с. д. (G) (O)6.966667, 20.616667

Централон Африкæйы Республикæ (ЦАР) у Централон Африкæйы паддзахад, æнæ
денджызмæ бацæуæн. Йæ сыхаг бæстæтæ сты Судан, Демократон Республикæ Конго,
Республикæ Конго, Камерун æмæ Чад. Дунейы мæгуырдæр паддзахæдтæй иу.

Паддзахады бындуæвæрæгыл нымад у Бартелеми Богандæ. Фыццаг президент уыд Давид
Дако. Дакойы йæ бынатæй рацух кодта Жан-Бедель Бокассæ, дунейы историйы
зындгонддæр диктатортæй иу. Суанг йæ фыдгулты дзидза дæр хордта. Бокассæйы
аппæрстой францаг десантæгтæ 1979 азы сентябры.



https://os.wikipedia.org/wiki/%D0%A6%D0%B0%D1%80%D1%86%D0%B8%D0%B0%D1%82%C3%A6

Царциатæ — мифологион мыггаг æмæ адæмыхатт, уыдысты рагон адæм, таурæгътæм гæсгæ
цардысты Ирыстоны, ам бирæ рæтты бынæттон адæм фæамонынц Царциаты цæрæнрæттæ æмæ
обæуттæ. Ирон æвзаджы баззад ахæм Царциатимæ баст фразеологизмтæ — «Мæнæ
Царциаты диссæгтæ», «Царциаты сæфт фæкодтой», «Царциатау цæрддзу кæнынц»,
«Царциаты ми сыл æрцыд, «Оу, мæнæ Царциатæ» æмæ а.д.

Царциаты диссæгтæй чингуыты рæстмæ мыхуыр дæр никуы уыд. Æрмæст дзы Тыбылты
Алыксандр æртынæм азты чиныг «Хуссар Ирыстоны фольклормæ» бахаста дыууæ таурæгъы
«Царциатæ æмæ цъыбыртты диссæгтæ» æмæ «Уæйгуыты фесæфт». 1973-æм азы дзы
Биазырты Алыксандр йæ арæзт чиныг «Нарты таурæгътæ æмæ хабæрттæ»-мæ бахаста хæрз
къаннæг хабæрттæ: «Царциатæ Цымийы хъæуы», «Царциаты уæлмæрд Лæцы», «Царциаты
сæфт» æмæ «Царциатæ ингæнмæ куыдæй бацыдысты». Беджызаты Дудар стыр куыст
бакодта Царциаты диссæгтæ æрæмбырд æмæ сæ бабæстон кæныныл. Дудары фæллæйттæ
1989-æм азы мыхуыр кæнын райдыдта журнал «Фидиуæг».

Беджызаты Дудар æппæтæй стырдæр куыст бакодта Царциаты кадджытæ сæмбырд кæныныл.
Уый размæ Царциаты таурæгътæ уыдысты рохуаты, ахуыргæндтæ æмæ сæм иртасджытæ сæ
цæст уый бæрц нæ дардтой æмæ дзы рох бирæ цыдæртæ аззадис. Дудар йæхæдæг куыд
зæгъы, афтæмæй Царциаты диссæгтæй йæ къухы цы бафтыд, уый таурæгъгæнджытæ
Беджызаты Леуан æмæ Гæмсыры, Абайты Цицга, Бураты Захар, Тотраты Лексо, Мæхъиты
Дауыт, Сланты Иликъо æмæ Михакъайы, Мамиты Тасо, Плиты Абе, Саппиаты Бесо æмæ
иннæты фæрцы. Дудар куыд зæгъы афтæ:

Царциатæ равзæрдысты Хур æмæ Мæйы фæндонæй. Сæ ныфс дæр уыдон сты, сæрбахъуыды
рæстæг сæхи уыдоныл фæдзæхсынц. Таурæгътæм гæсгæ сфæлдыст цыдис афтæ. Хуыцау
зæххон сыджытæй армыдзаг систа, йæ æрмтты йæ лыстæг мур æркодта, ракалдта йæ
зæххыл, æмæ уыцы муртæй равзæрдысты хилджытæ, бырджытæ. Фæлæ Хур æмæ Мæйы
зæрдæмæ нæ фæцыдысты. Уæд Хуыцау йæ æрмттæм стырдæр тулатæ систа æмæ сæ стыр
къуыбæрттæй ракалдта. Уыдон фестадысты сырдтæ æмæ мæргътæ. Адон дæр Хур æмæ Мæйы
зæрдæмæ нæ фæцыдысты, кæрæдзи кæй хордтой, уый аххосæй. Уый фæстæ ма Хуыцау
сфæлдыста, адоныл уæлахиз чи кодта, уыдоны: еугуыппырты, гуымирты, уæйгуыты.
Фæлæ дзы иутæ дæр Хур æмæ Мæйы зæрдæмæ нæ фæцыдысты. Уæд Хуыцау зæхмæ æрхызти,
æлыгæй лæджы ныв скодта, къæдзæхты фæрчытæй йын фæрсчытæ скодта, суадон æм
бауагъта, баарфæ йыл кодта. Æлыг фыды мур фестади, къæдзæхы фæрчытæ – стæг
фæрсчытæ фестадысты, суадон та – туг. Хуыссы лæг, фæлæ дзы уд нæй, у æнæзмæлгæ.
Уд та дзы бауагъта Уастырджи. Фæлæ хъусæй нæ хъусы. Галæгон ын баарфæ кодта, æмæ
лæг йæ къахыл слæууыд. Фæйнæрдæм акасти, дуне йæ зæрдæмæ фæцыдис. Донбеттыр æй
æрыхсадта, æмæ лæг радзæбæх ис, Зæххыл цæуæг сси. Мæй æмæ йæм Хур дзурынц: «Ацы
Зæхх нæ рафæлдисгæ у, дæу та уымæй рафæлдисын кодтам, æмæ нырæй фæстæмæ Зæххæн
хицау уыдзынæ махæй. Цæугæ цард кæндзынæ æмæ дæ ном Цæрцо фæуæд». Цæрцо систа
цæрынтæ. Усæн Бонвæрноны куы æрхаста, уæд ныууагъта йæ цæугæцард, æрбынат кодтой
æхсидгæ цады был, сырддзæрмттæй агъуыст сарæзтой, Уæларвæй æрхаугæ дурæй
æрцъыккæхсон сарæзтой. Цæрцо цуаны цыд, саджы мæрдтæ хаста æмæ артыл физонæг
кодта, Бонвæрнон та хæдзармæ касти. Цот сын рацыд, æмæ Цæрцойы номæй равзæрд
мыггаг Царциатæ. Царциаты диссæгты дзырд цæуы Ахуыйы фондз фыртыл æмæ уыдоны
байзæддагыл. Ахуыйæн ис хо дæр – Нагъуы. Иуæй-иу таурæгъгæнджытæ та йæ хонынц
Нагъуыллæ. Уымæн Сау хохы фыййауæй ис фырттæ Базыг æмæ Æмбазыг, стæй Царциаты
мæгуырдæр лæг Локайæ – Хуро.

Ис сæм нартау абоны адæмы миниуджытæ. Сæхи хъаруйæ амал кæнынц царды фæрæзтæ.
Æххæст сты алцæмæй дæр, сты сабыр, æнæхъыгдаргæ адæм, сæхиуыл никуы феввæрсынц,
иннæтæм уæлейæ дæлæмæ нæ кæсынц, фæлæ знагмæ сты æгъатыр, нæ барынц
мæнгарддзинад, карзæй æфхæрынц гадзрахатæй цæуæджы. Царциаты къухæй бындзагъд,
быныскъуыд фесты еугуыппыртæ, гуымиртæ, уæйгуытæ, цъыбырттæ, сугътæ, цъырынгатæ.

Царциаты цæрæн бынæттæ фæамонынц Астæуккаг Ирыстоны хæхты дыууæ фæрстыл. Сæ
номимæ дзы баст сты ахæм бынæттæ: Ахуыбаты бæрзæнд, Чызджыты адаг, Едысы хъæу,
Уæйгуыты галуан, Едысы хъилдур къæдзæх, Сммæндон къæдзæх, Бикъуырау къæдзæх,
Тъепле, Адайы хох, Мамысоны æфцæг, æрхонгомы Фыдхуыз хох, Куырттаты комы Лæцы
хъæу, Цымийы хъæу, Царциаты уæлмæрдтæ Лæцы, Дзимыргомы æмæ æндæр рæтты. Сæ иу
диссаг ма та уый у, æмæ сæ иумæйаг ингæнтæй рахауынц æмпъызт сæры кæхцытæ. Сæ
æмпъузæнтæ æмæ зæгæлтæ сты æрхуыйæ. Хæсты-иу дзы кæй сæр фæхъæн, уымæн, дам, ыл
æвæрдтой æрхуы æмпъузæн. Зæгæл, дам-иу, куы бахостой, уæд-иу æй цæф йæхæдæг,
йæхи адымсгæйæ, мидæгæй фæцъула кодта. Таурæгъгæнæджы ныхæстæм гæсгæ:



https://os.wikipedia.org/wiki/%D0%A6%D0%B0%D1%80%D0%B4%D1%8B_%D1%86%C3%A6%D0%BF%D0%BF%C3%A6%D1%80

Царды цæппæр — уæрæсейаг стартап, бындур æвæрд æрцыд 2005-æм азы. Разæрæвæры
уæрæсейаг фыццаг медицинон сигнализации — йæ фæрцы зæрæдты æмæ инвалидты бон у
фæдзурын уæлрадон æххуысмæ.

Компанийæн разамынд дæттынц йæ бындурæвæрджытæ Иринæ Линник (коммерцион
директор) æмæ Сергей Купцов (генералон директор; «Ринтех»-ы хицау). 2014 азы 43%
уыд компанийы «А-Клевер»-ы къухы (бындурæвæрджытæ — Дмитрий Юрченко, Иринæ
Линник æмæ Александр Мусиенко); 57% — компании «Ринтех»-ы къухы.

Æхцайы фæрæзтæй сæм «Ринтех» куы фæкастис, уæд «Царды цæппæр» рамбылдта цыппар
паддзахадон тендеры сæ гарзæгтæ æмæ семæ цы лæггæдтæ цæуынц, уыдон сæввонг
кæныныл социалон уагдæттæм. Тендеры аргъ у 31 милуан сомæй фылдæр. Уыдонæй æртæ
конкурсы рамбылдта Мæскуыйы «Ветеранты пансионат №1», цыппæрæм — Дæллаг
Новгороды администрацийы фæллой æмæ цæрджытимæ кусыны фæткдаруат.

2011 азы компанийæн радтой хæрзиуæг «2011 азы хуыздæр социалон стартап»
Экономикæйы уæлдæр скъолайы цæстæнгасмæ гæсгæ. Сси конкурс «Бит-2011»
уæлахиздзау. Журнал Forbes-ы конкурсы куыд хуыздæр стартап рамбылдта II бынат.

2013 азы журнал «Секрет фирмы» радта «Царды цæппæр» фыццаг бынат куыд фидæны
хуыздæр венчурон проект.



https://os.wikipedia.org/wiki/%D0%A6%C3%A6%D1%80%D1%83%D0%BA%D1%8A%D0%B0%D1%82%D1%8B_%D0%90%D0%BB%D1%8B%D0%BA%D1%81%D0%B0%D0%BD%D0%B4%D1%80

Цæрукъаты Ибрагимы фырт Алыксандр (райгуырдис 1918-æм азы 12 декабры,
Хъарман-Сындзыхъæуы — амардис 2000-æм азы 12 декабры) уыдис ирон поэт,
тæлмацгæнæг, бирæ чингуыты редактор.

Цæрукъаты Алыксандр райгуырдиc 1918 азы Цæгат Ирыстоны Хъарман-Сындзыхъæуы
мæгуыр зæхкусæджы хæдзары. Йæ фыд æнувыдæй тох кодта ног социалистон цардарæзты
сæрвæлтау, фæлæ йæ 30-æм азты æнаххосæй æрцахстой æмæ амардтой. Уыцы бæллæх арф
фæд ныууагъта поэты зæрдæйы суанг йæ амæлæты онг.

Алыксандр бакасти хъæууон скъолайы, кусæг факультеты, ахуыргæнджыты институты,
пединституты. 1957-æм азы та каст фæци Мæскуыйы Горькийы номыл Литературон
институт. Бирæ рæстæг фæкуыста ахуыргæнæгæй йæ райгуырæн хъæуы, фæстæдæр та —
Цæгат Ирыстоны чиныгуадзæны.

Уый фыссын райдыдта 1930 азты, фæлæ йе сфæлдыстад йæ хуыз скалдта æнусы дыккаг
æмбисы. Поэтæн йæ зындгонддæр чиныг у «Арвæрдын» (1959). Уыцы чиныджы тыххæй
Джыккайты Шамил афтæ загъта:

1960-æм азты ирон литературæмæ цы фæсивæд æрбакъахдзæф кодта, уыдонæн Алыксандры
æмдзæвгæты чиныг «Арвырдын» (джиппы йæ рауагътой 1959 азы Дзæуджыхъæуы) стыр
хæрзты бацыдиc — цы йæ тæмæнкалгæ, нывджын æвзаг, цы йе ’нæнцой цырен хъуыдытæ,
цы йæ арф мидсагъæстæ-риссæгтæ... Уыйразмæйы рифмæбыд хус лозунгтæй, тутт
ныхæстæй-сидтытæй зæрдæцъæх чи фæциc, уъщы рæзгæ литературон фæлтæрæн Алыксандры
«Арвырдын»-ы хуызтæ сæ зæрдæтæ сбазырджын кодтой, тæхыны монц сын радтой.



https://os.wikipedia.org/wiki/%D0%A6%C3%A6%D1%80%D0%B0%D0%B7%D0%BE%D0%BD%D1%82%C3%A6

Цæразонтæ, таурæгътæм гæсгæ, ирон адæмы фыдæл-мыггæгтæй иу. Цæразонтæм хауынц
Уæлладжыры комы бирæ хъæуты, Мызуры, Нузалы æмæ æндæрты цæрæг мыггæгтæ.
Цæразонты комы равзæрд бæттынц Ромы Цезæртимæ. Уый фидарæй равдыста Абайты Васо
йæ зонадон уац «Происхождение осетинских фамильных имен СÆRAZONTÆ и ÆGHUZATÆ»-йы
æмæ скæны хатдзæг:

Абойтæ, Абочитæ, Алæджыхъотæ, Алихантæ, Асатæ, Æфсæнтæ, Бирæгътæ, Битойтæ,
Гамазтæ, Гæззатæ, Гуыбатæ, Доцитæ, Джусойтæ, Дзигойтæ, Дзитойтæ, Дзусатæ,
Жажитæ, Елойтæ, Дзасохтæ, Зандартæ, Куыдзæгтæ, Кобегкатæ, Къæбултæ, Къзойтæ,
Лæппынæгтæ, Магкатæ, Мамитæ, Мамытатæ, Моргуатæ, Мзоктæ, Мыртазтæ, Ногъайтæ,
Реуазтæ, Сататæ, Сихъотæ, Сепойтæ, Таугазтæ, Тархантæ, Тегкатæ, Текъотæ, Тотитæ,
Тыджытæ, Туатæ, Тъуритæ, Уырымтæ, Хадатæ, Хапсæтæ, Хаситæ, Хæбæлатæ, Хетæгкатæ,
Хосонтæ, Хуырымтæ, Хъайтмазтæ, Хъæцмæзтæ, Хъæцлæутæ, Хъуппетæ, Хъыбызтæ, Чеметæ,
Чехойтæ, Челдытæ, Цуцитæ, Цоцитæ.



https://os.wikipedia.org/wiki/%D0%A6%C3%A6%D0%B3%D0%B0%D1%82_%D0%9A%D0%B8%D0%BF%D1%80%D1%8B_%D0%A2%D1%83%D1%80%D0%BA%D0%B0%D0%B3_%D0%A0%D0%B5%D1%81%D0%BF%D1%83%D0%B1%D0%BB%D0%B8%D0%BA%C3%A6

Координатæтæ: 35°15′00″ ц. у. 33°45′00″ с. д.﻿ / ﻿35.25° ц. у. 33.75°
с. д. (G) (O)35.25, 33.75

Цæгат Кипр (тур. Kuzey Kıbrıs; официалон ном — Цæгат Кипры туркæгты (туркаг)
Республикæ, тур. Kuzey Kıbrıs Türk Cumhuriyeti) у, йæхи 1983-æм азы чи расидти
æмæ Кипры сакъадахы æртыццаг (цæгатаг) хай чи ахсы, уыцы æнæбанымад паддзахад.
1975–1983-æм азты йын уыди ном Цæгат Кипры туркæгты Федеративон Паддзахад (тур.
Kıbrıs Türk Federe Devleti).

Цæгат Кипры хæдбардзинад банымадта, ИНО-йы къорд резолюцимæ гæсгæ уыцы территори
æнæзакъонæй оккупаци чи кæны, айдагъд уыцы Турк. Æхсæнадæмон барадмæ гæсгæ Кипры
Республикæ у, 1974-æм азы онг йе скондмæ чи хауди, æгас уыцы территорийы
сувереннон хицау.

Цæгаткипрæгты фылдæр хай сты туркæгтæ. Уыдон дихгонд сты дыууæ коммунæйыл:
бынæттон кипраг туркæгтæ æмæ, Туркæй чи æрлыгъди, уыцы чысылазиаг (анатолиаг)
туркæгтæ. Цæгат Кипры ма ис бынæттон грекъæгтæ æмæ марониттæ кæм цæрынц, ахæм
анклав.

Цæгат Кипры сæйраг сахар у Никосийы (тур. Lefkoşa, гр. Λευκωσία) сахары цæгатаг
хай. Цæгат Кипры туркæгты Республикæ Кипры иннæ хайæ хицæнгонд у буферон зонæйæ.
Дыууæ хайы чи хицæн кæны, уыцы хахх («Кæрдæгцъæх хахх» — англ. Green Line)
хъахъхъæны ИНО-йы сæрмагонд гæрзифтонг тыхтæ.



https://os.wikipedia.org/wiki/%D0%A6%C3%A6%D0%B3%D0%B0%D1%82_%D0%98%D1%80%D1%8B%D1%81%D1%82%D0%BE%D0%BD%D1%8B_%D0%BF%D0%B0%D0%B4%D0%B4%D0%B7%D0%B0%D1%85%D0%B0%D0%B4%D0%BE%D0%BD_%D1%85%C3%A6%D1%80%D0%B7%D0%B8%D1%83%D0%B4%D0%B6%D1%8B%D1%82%C3%A6

РЦИ – Аланийы паддзахадон хæрзиуджытæ нымад сты паддзахадон арæзтады,
экономикæйы, зонады, культурæйы, аивады, хъомылады, ахуырады, адæмы
æнæниздзинад, цард æмæ барты хъахъхъæнынады хæрзаудæн архайды сæрмагонд
æнтыстдзинæдты, фæллойадон сгуыхтдзинæдты æмæ РЦИ – Аланийы раз æндæр
æнтыстдзинæдты тыххæй хорзæхджын кæныны фæткы уæлдæр хуызыл.

РЦИ – Аланийы паддзахадон хæрзиуджытæй хорзæхджын кæныны фæткы барадон æмæ
организацион бындуртæбæлвырд кæны закъон «РЦИ – Аланийы паддзахадон хæрзиуджыты
тыххæй» (2007 азы 15 августы).

Паддзахадон хæрзиуджытæ хорзæхджынгонд адæмæн дæттынц кадджын уавæры схорзæхджын
кæныны тыххæй РЦИ – Аланийы сæргълæууæджы æмбæлгæ Указ тыхы бацæуыны бонæй æртæ
мæйы æмгъуыдмæ. Радон паддзахадон хæрзиуæгæй схорзæхджын кæнæн ис РЦИ – Аланийы
раз æнтыстдзинæдты тыххæй хæрзиуæг фæстаг хатт радтыны бонæй паддзахадон
хæрзиуæгæй амæйразмæ схорзæхджын кæныны цауæй æппынкъаддæр фондз азы фæстæ.



https://os.wikipedia.org/wiki/%D0%A6%C3%A6%D0%B3%D0%B0%D1%82-%D0%90%D1%82%D0%BB%D0%B0%D0%BD%D1%82%D0%B8%D0%BA%D0%BE%D0%BD_%D0%B1%D0%B0%D0%B4%D0%B7%D1%8B%D1%80%D0%B4%D1%8B_%D0%BE%D1%80%D0%B3%D0%B0%D0%BD%D0%B8%D0%B7%D0%B0%D1%86%D0%B8

НАТО (англ. North Atlantic Treaty Organization; фр. Organisation du traité de
l'Atlantique Nord, OTAN) у Цæгат Атлантикæйы бадзырды организаци,
хæстон-политикон блок, фæзындис 1949-æм азы. НАТО-йы дыууæ официалон æвзаджы сты
англисаг æмæ францаг. Организацийы штаб-фатер æрбынат кодта Брюсселы (Бельги).

НАТО 1949-æм азы арæзт куы æрцыдис, уæд æй Советон Цæдис банымадта, йе
’дасдзинад ын чи халы, ахæм хъуыддагыл. 1954-æм азы Берлины АИШ, Стыр Британи,
Франц æмæ Советон Цæдисы æддаг хъуыддæгты министртæ куы æрæмбырд сты, уæд
советон минæвæрттæн загъдæуыд, НАТО æрмæст хъахъхъæнæн организаци кæй у. Уæд
Советон Цæдис бахаста ахæм фæндон, зæгъгæ, иугæр НАТО айдагъ хъахъхъæнæн
организаци у, уæд Советон Цæдис дæр уырдæм бацæуа, фæлæ уыцы хъæппæрисыл
натойæгтæ не сразы. Уæд Советон Цæдис сарæзта, йæ политикæимæ разы чи уыдис,
уыцы паддзахæдты блок — Варшавæйы бадзырд.



https://os.wikipedia.org/wiki/%D0%A5%D1%8D%D0%BB%D1%81%D0%B8_%D1%84%D1%83%D0%B4

Æнæххæст бæрнондзинады æхсæнад «Хэлси фуд» (англис. «Healthy Food») — уæрæсейаг
сæрмагонд компани, проект социалон амалхъомады фадыджы. Йæхи æвдисы куыд кафеты
æмæ вендингон гарзæгты хыз, кусы æнæниз хойрæгты кондадыл æмæ сæ реализацийыл.
Кусы 2009-æм азæй æнæниздзинадыл чи тыхсы, ахæм активисттæ Дмитрий Пронин æмæ
Мария Колосова разамынды, фылдæр Мæскуыйы егъау бизнес-центрты.

Компани бындур æвæрд арцыд хъæздыг амалиуæгдартæй Дмитрий Пронин æмæ Мария
Колосовайæ. Уыдон 2000-æм азты амбисы бакуыстой иумæйаг бизнес-проект улæфты
комлекс «Æнæниздзинады æгъдауы территори». Фæлæ йæ сæ бон нæ баци сæххæст кæнын
экономикон кризисы аххосæй. Уæддæр, 2009-æм азы тъæнджы мæйы уыдон регистраци
скодтой æнæххæст бæрнондзинады æхсæнад «Хэлси фуд» æмæ байгом кодтой Мæскуыйы
æнæниз хойрæгты кафеты хыз. Хъуыддагыл бахардз кодтой хи ’хцайæ 10 милуан сомы.
Фыццаг кафе байгом и бизнес-центры «Крылатские холмы».

2010-æм азмæ компанийы æфтиаг фæдывæр и, иннæ аз дæр дыууæ хатты фæфылдæр.
Компани архайдта æхсæнадæмон амалхъомадон конкурсы Ernst & Young, æмæ рамбылдта
регионалон социалон программæты фонд «Нæ фидæн»-ы æппæтуæрæсеон конкурс социалон
амалиуæгдарты ’хсæн. Уымæ гæсгæ цын фондз азмæ радих кодтой æнæпроцентон æфстау
5 милуан сомы. Уыцы ’хцайы фæрæзтæй уыдисты æлхæд вендингон гарзæгтæ
бизнес-центрты æвæрынмæ, зæгъæм «Легион»-ы, Baker Plaza-йы, «Новоспасский
двор»-ы, «Нахимовский»-ы, базарадон центрты «Мега» æмæ æндæр егъау офисон
бæстыхæйтты.

2013-æм азы бæрæггæнæнтæм, хызмæ хаст уыд 16 кафейы æмæ 30 вендингон гарзæджы.
Разамонджыты ныхæстæм гæсгæ, алы ног бынат гом кæнынæн хардз кодтой 450 мин
сомæй 3 милуан æмæ 500 мин соммы онг. Сеппæт фæзуæттæ базайраг уæй кæнынæн истой
æххуырсы. Уыцы рæстæгмæ афæдзы æрзылд ногæй та фæфылдæр дыууæ хатты, æмæ сси 122
милуан сомы. Операцион пайдадзинад та сси 14 %.

Ассортименты фылдæр хай сты æнæсойджын къæдорæй конд сырниктæ алыхуызон гахæимæ,
лауызтæ æнæдрожжон хуыссæйæ дзидзаимæ, кæсагимæ æмæ халсартимæ, æрæджы кæй
ралæмæрстой, ахæм соктæ, кастæ, хъæрмхуыппытæ, салаттæ экологикон сыгъдæг
халсартæй æнæ сойæ, дзмарийæ, консерванттæй, ахорæнтæй, ароматизатортæй, ад
тынгдæр чи кæны, ахæм уæлæмхасæнтæй. Кæсаг, карчы дзидза æмæ стуры фыд фыцынц
æрмæст сæрмагонд параконвекцион пецты — æнæ сурвыхæй, фæздæгдарынæй, маринад
кæнынæй æмæ пастеризацийæ. Кетчуп æмæ майонезты бæсты цæттæ кæнынц хицæн соустæ
цыхтæй, æхсырысæртæй, маламарæй, фæткъуытæй, оливкæтæй конд сойæ, æнæ
сыгъдæггонд сойæ, лимоны æмæ мандарины сокæй, къухæй лæмæрст. Хойрæгты фылдæр
хайы æххæстæй уæлвæтк сты кæнæ дзы бынтон гыццыл сты сойæ, цæххæй æмæ сæкæрæй.
Компани уадзы уæрæх алуынд комдарыны æмæ веганты хæринæгты, кæцыты нæй фос чи
дæтты, ахæм хойрæгтæ.

Хойрæгтæ кæнынæн хомæг фыццаджы дæр æввонг кæнынц мæскуыйыбын фермерон
хæдзарæдтæй, се ’хсæн 20 уæрæсеон куыстуаты. Хæринæгтæ кæнынц тагъд чи сæфы,
ахæм хойрæгтæй, уый тыххæй компани бакуыста кондады пълан аразыны системæ, цæмæй
сæхи аирвæзын кæной стыр базайрæгты сæфтæй.

Компани æдзух фæкæны æхсæнадон акцитае, æрвыст æнæниз царды æгъдауыл, скæны
семинартæ æмæ тренингтæ дæсны специалисттимæ. Healthy Food-ы сæргълæууæгтæ
Дмитрий Пронин æмæ Мария Колосова сты активон спортсментæ, архайдтой бирæ
æппæтуæрæсеон æмæ æхсæнадæмон ерысты триатлонæй, дыууæ дæр хæссынц Ironman-ы
ном.



https://os.wikipedia.org/wiki/%D0%A5%D1%8A%D1%8B%D1%80%D1%8B%D0%BC%D1%8B_%D1%82%C3%A6%D1%82%C3%A6%D0%B9%D1%80%D0%B0%D0%B3_%D0%B0%D0%B4%C3%A6%D0%BC

Хъырымы тæтæр кæнæ хъырымтæтæр (хъырымтæтæйрæгтæ; хъырымы тæтæйрагау
qırımtatarlar) сты, Хъырымы чи равзæрди, уыцы адæм. Дзурынц, алтайаг æвзæгты
бинонты тюркаг къордмæ чи хауы, уыцы хъырымтæтæйраг æвзагыл.

Хъырымтæтæйрæгты фылдæр хай цæрынц Хъырымы æрдæгсакъадахыл (260 минмæ æввахс),
стæй ма цæрынц Турчы, Узбекистаны (150 минмæ æввахс), Румынийы (24 мины),
Болгарийы (3 мины), Уæрæсейы. Турчы цы хъырымтæтæйрæгтæ цæрынц, уыдоны нымæц
бæлвырд бæрæг нæу, уымæн æмæ уыцы паддзахады æппæт цæрджытæ нымад сты туркæгтыл
æмæ уый охыл этникон сконды бæрæггæнæнтæ мыхуыргонд нæ цæуынц.

Хъырымтæтæйрæгты фылдæр хай сты суннитон пысылмæттæ (хæст сты ханафиты
мазхабыл).

Хъырымтæтæйраг адæмы æртæ субэтникон къорды сты татæгтæ (уыцы адæмы фылдæр хай,
татаг адæмимæ сæ ивддзаггæнæн нæй), ялыбойу æмæ ногъай (ногъайаг адæмимæ сæ
ивддзаггæнæн нæй).

1944-æм азы 18 майы æппæт хъырымтæтæйрæгты, Гитлеры æфсадимæ æмгуыст кæнынæй сæ
фæзылынгæнгæйæ, ахастой Хъырымæй Узбекистанмæ, цыранæй раздахын сæ къухы
бафтыдис æрмæст Рацарæзты рæстæг 1980-æм азты кæрон.



https://os.wikipedia.org/wiki/%D0%A5%D1%8A%D1%83%D1%8B%D0%BB%D0%B0%D1%82%D1%8B_%D0%A1%D0%BE%D0%B7%D1%8B%D1%80%D1%8B%D1%85%D1%8A%D0%BE

Хъуылаты Садуллæйы фырт Созырыхъо (Сикъо) (райгуырдис 1900-æм азы, Згъуыбиры —
амардис 1937-æм азы) уыдис ирон фыссæг.

Созырыхъо райгуырдис Хуссар Ирыстоны Згъуыбиры хъæуы мæгуыр зæхкусæджы хæдзары.
Ахуыр кодта Гуры гимназы, фæлæ йæ каст нæ фæциc.

Хæрз æрыгонæй фæцалх ис революцион куыстыл. Меньшевикты хицауады дзырдæй йæ
дыууæ хатты æрцахстой, фæлæ та-иу ралыгъдис. Фæстагмæ баиу большевиктимæ æмæ
рафтыдис Цæгат Кавказмæ. Уыдиc Сырх Æфсады эскадроны политразамонæг,
урсгвардионты ныхмæ хæцыдиc Бургъустаны. 1923–1928 азты ахуыр кодта Мæскуыйы
Тимирязевы номыл хъæууонхæдзарадон академийы. Уый фæстæ куыста алы рæтты: журнал
«Фидиуæджы» редакторæй, Гуырдзыстоны К(б) П-йы ЦК-йы хъæууонхæдзарады хайады
инспекторæй, Фæскавказы пролетарон фысджыты ассоциацийы президиумы сæрдары
хæдивæгæй, Хуссар Ирыстоны рухсады адæмон комиссарæй.

Фыссæджы литературон бынты тæккæ æххæстдæр æмбырдгонд рацыди 1957-æм азы
Цхинвалы.



https://os.wikipedia.org/wiki/%D0%A5%D1%8A%D1%83%D0%BF%D1%82%D0%B0

Хъупта кæнæ Хъубта у ирон хъæу Хуссар Ирыстоны Цхинвалы районы, кæддæры Куыдзеты
мыггаджы хъæу. Ныр бирæ азты дæргъы æдзæрæг у.

Цæмæй Цхинвалæй Хъуптамæ бацæуай, уый тыххæй фæндаг цæуы ахæм хъæутыл: Еред,
Уанат, Хъуыриа, Белот, Сацхенет, Зонкъар, Ацъырсхеу, Цъипор, Самбиат æмæ дарддæр
бахæццæ уыдзынæ Хъуптамæ.

Цхинвалæй Хъуптамæ фæндаг никуы ничи сбарста. Æмæ йын сбарæн дæр куыд ис, кæд
æмæ Зонкъарæй мидæмæ къахвæндаджы йеддæмæ хуыздæр фæндаг нæй. Цыдысты дзы къахæй
æмæ бæхтыл. Æввæхсты нымайгæйæ Цхинвалæй Хъуптамæ хъуамæ уа сæдæ километрæй
фылдæр. Иннæ фæндаг та цыдис Бендеры рæгътыл, Мездзагомыл æмæ хызти Тбилисы
’рдæм. Фæлæ ацы дыккаг фæндагыл дæр галуæрдон æдæрсгæ нæ цыдис, къул рæтты йе
’нцой лæууын хъуыдис.

Хъупта у сыгъдæг хæхбæстæ, нæй дзы фæзтæ. 1930-æм азты ма дзы чи царди, уыдонæн
сæ хæдзæрттæ уыдысты зæй рацæуæнæй æдас рæтты. Тынг къул бæстæ бæрзонд рæгътимæ
кæй уыдис, уымæ гæсгæ дзы зæйтæ цыдис арæх.

Цæрджытæн сæ сæйраг куыст уыдис фосы куыст. Алы хæдзары дæр уыдис бирæ фос,
хъом, алкæмæ дæр 8-10 хъуджы, кусæг фос. Зæххы куыст кодтой тынг чысыл.
Уалдзæг-иу дыгай хæдзæрттæй сæ галтæ иумæ баифтыгътой æмæ дзывыр-гутонæй хуым
кодтой. Сæ хуымтæ уыдысты иууылдæр къул рæтты. Хъацæнтæ баласæн сæм нæ уыдис,
æмæ азæй-азмæ мæгуыр кодта хуымзæхх. Таугæ та кодтой æрмæст хъæбæрхор æмæ
картоф. Халсартæ сæм нæ зади. Хизæнуæттæ æмæ уыгæрдæнтæ сын уыдис тынг бирæ.
Хойрагæй сын цы нæ фаг кодта, уый æлхæдтой урсагæй, цыхт æмæ царвæй. Сабаты,
сихормæ ’ввахс, дæ бæхыл бавæр уаргъ, урсæгтæ æмæ араст у Цхинвалы базармæ.
Ныххæццæ уыдзынæ хуыцаубоны базары афонмæ. Ауæй кæн дæ уæййæгтæ, балхæн, цы дæ
хъæуы, уыдон, уыимæ, æнæмæнг, бæхыуаргъ хойраг (къада куырæйттæ сæхимæ уыдис)
æмæ та фæстæмæ дæ фæд-фæд къуырисæры райсомæй уæхимæ уыдзынæ. Фос дæр афтæ
кодтой уæймæ.

Нæ сæм уыдис дыргъдæттæ дæр, фæлæ хуссарвæрсты хъæд уыдис æмыдзаг алыхуызон
хъæддаг дыргътæй. Уыдонимæ тынг бирæ кæрдотæ, фыццаг митрауарды фæстæ тагъд чи
арæгъæд вæййы, ахæмтæ: тамачъи, нымæткъуы, цъуй æмæ æндæртæ. Хъæдтæ дзы уыдис,
зæйтæ кæм нæ цыдис ахæм рæтты.



https://os.wikipedia.org/wiki/%D0%A5%D1%8A%D0%BE%D1%82%D0%B0%D0%B9%D1%82%D1%8B_%D0%90%D0%BB%D0%B0%D0%BD

Хъотайты Шотайы фырт Алан (райгуырдис Цхинвалы 1973-æм азы 15 мартъийы) у
Цхинвалы мэры фыццаг хæдивæг.

2011-æм азы уыдис Хуссар Ирыстоны президенты бынатмæ кандидаттæй иу æмæ
æвзæрстыты фæстиуæгæн райста цыппæрæм бынат. Æвзæрстыты дыккаг туры Бибылты
Анатолийы фарс слæууыд.

Хъотайты Алан райгуырдис Цхинвалы. Йæ фыд, Хъотайты Иваны фырт Шота — агроном;
мад, Хасситы Георгийы чызг Залдуз — хæдзаргæс. Æфсымæртæ: Хъотайты Олег — ГМИ-йы
студент (Дзæуджыхъæу); Хъотайты Аслан — ОМОН МВД РФО-йы батальоны командиры
хæдивæг, дæлбулкъон; Хъотайты Беслан — ОМОН МВД РФО-йы оперативон радгæс,
капитан; Хъотайты Сослан — ОМОН МВД РФО-йы ротæйы командиры хæдивæг, хистæр
летейнант; Хъотайты Руслан — РФО-йы Арæнгæрон службæйы инспектор, хистæр
летейнант.

Каст фæци ХИПИ-йы филологон факультет 1994-æм азы. Зоны ирон, уырыссаг æмæ
гуырдзиаг æвзæгтæ.

2004 азæй — Хуссар Ирыстоны Республикон политикон партии «Иудзинад»-ы уæнг.
Хуссар Ирыстоны адæмы тохы сæрибар æмæ хæдбардзинады охыл кæддæриддæр Хъотайты
лæппу уыд йæ райгурæн бæстæйы хъахъхъæнджыты фыццаг рæгъты. 2005 азы йæхи
æнæбавгъаукæнгæ райгуырæн бæстыйы сæрвæлтау архайды тыххæй Республикæйы
Президенты бардзырдæй Хъотайты Алан Шотайы фырт хорзæхджынгонд æрцыд «В
ознаменовании 15-летия Республики Южная Осетия»-йы майданæй.



https://os.wikipedia.org/wiki/%D0%A5%D1%8A%D0%B0%D0%BC%D0%B1%D0%B5%D1%80%D0%B4%D0%B8%D0%B0%D1%82%D1%8B_%D0%9C%D1%8B%D1%81%D0%BE%D1%81%D1%82

Хъамбердиаты Хъамболаты фырт Мысост (райгуырдис 1909-æм азы Кæрдзыныхъæуы —
амардис 1931-æм азы 5 декабры) у ирон поэт.

Ирон литературæйы Хъамбердиаты Мысосты ном цыбыр рæстæгмæ ферттывта. Хуыцауæй
йын лæвæрд уыд цыбыр цардвæндаг — 22 азы.

Мысост райгуырд Ирыстоны Кæрдзыныхъæуы 1909-æм азы. Хуыздæр цардагур йæ бинонтæ
фæцыдысты Донбассмæ, фæлæ фæстæмæ ноджы зындæр уавæры сыздæхтысты. Мысост
зæрдæргъæвд лæппу уыд, æмæ Октябры революцийы фæстæ йын ахуыры фадæттæ фæци:
Мæздæджы реалон скъола, Æрыдоны скъола-коммунæ, Мæскуыйы аивæдты рабфак. Мысост
дæсны уыд иронау дæр æмæ уырыссагау дæр. Йæ фыццаг æмдзæвгæтæ фыссын райдыдта
сывæллонæй, æмæ йын 18 азы карæй джиппы уагъд æрцыд уацмысты æмбырдгонд «Цин».
Хетæгкаты Къостайау, Мысосты æмдзæвгæтæ дыууæ æвзагыл дæр уыдысты æнæаипп.



https://os.wikipedia.org/wiki/%D0%A5%D1%8A%D0%B0%D0%B9%D1%81%D1%8B%D0%BD_%D0%9A%D1%83%D0%BB%D0%B8%D0%B5%D0%B2

Кулиев Хъайсын (хъæр.-балхъ. Къулийланы Шуўаны жашы Къайсын) уыдис зындгонд
асыйаг (балхъайраг) поэт. Райгуырдис Уæллаг Чегемы 1917-æм азы 1 ноябры, амардис
1985-æм азы 4 июны.

Ахуыры фæстæ службæ кодта æфсады. Кулиев фронты куы уыдис, 1944-æм азы мартъийы
йæ адæмы ралидзын кодтой Хъазахстан æмæ Астæуккаг Азимæ. Демобилизацийы фæстæ
Борис Пастернакы æххуысæй Кулиевæн радтой Мæскуыйы цæрыны бар, фæлæ уый йæхи
фæндонæй ацыдис Хъиргъизмæ. 1956-æм азы уый раздæхтис Кæсæг-Балхъармæ (æцæг
1957-æм азы онг республикæ хуындис Кæсæджы АССР).

Кулиев уыдис бирæ хæрзиуджытæй хорзæхджын (уыдоны ’хсæн Ленины орден æмæ Фæллойы
Сырх Тырысайы дыууæ ордены), цалдæр паддзахадон премийы лауреат.

2001-æм азы мыхуырæй рацыдис Кулиевы æмдзæвгæты æмбырдгонд иронау, ратæлмац æй
кодта Джусойты Нафи.



https://os.wikipedia.org/wiki/%D0%A5%D1%8A%D0%B0%D0%B7%D0%B0%D1%85%D1%8A%D1%85%D1%8A%C3%A6%D0%B3%D1%82%C3%A6

Хъазахъхъаг адæм, хъазахъхъ дæр (уырыс. казаки, козаки) у скæсæйнаг славяйнæгты
субэтникон къорд, Уæрæсейы империйы кæддæры ахджиаг номдарад æмæ сурзæххон
æфсæдты хуыз. Уыдон цæрынц Скæсæн Европæ æмæ Уæрæсейы хуссар быдырты æмæ
Хъазахстаны.

Цæгат Ирыстоны хъазахъхъаг хъæутæ (станицæтæ) баззадысты Уæрæсейы империйы
заманæй — уыдонæй фылдæр сты Мæздæджы районы. Æндæр районты зынгæдæр хъазахъхъаг
цæрæнрæттæ сты Æрхонкæ, Змейкæ æмæ Николаевскæйы станицæтæ. Сахар Æрыдон,
Æрыдоны районы административон центр, райрæзти хъазахъхъаг станицæйæ (Ардонскæй,
уырыс. Ардонская). Дзæуджыхъæуæй скæсæнырдæм цы хъазахъхъ царди (сунжæйаг
хъазахъхъæгтæ), уыдон 1920-æм азы апрелы ралидзын кодтой Украинæмæ æмæ Европæйаг
Уæрæсейы цæгатмæ, сæ бынаты æрцæрын кодтой мæхъхъæлæтты.

1897-æм азы цæрджыты сфыстмæ гæсгæ Терчы æфсады хъазахъхъæгтæ уыдысты 167 301,
уыдонæй 145 508 сæ мадæлон æвзагыл нымадтой уырыссаг æвзаг, 16329 — украинаг,
2727 — хъалмыхъхъаг, 586 — белоруссаг, 252 — тæтæйраг, 29321 — æндæр æвзæгтæ.
Уыцы фæстаг нымæцы, Ф. С. Киреевы иртасæнтæм гæсгæ, фылдæр хай уыдысты ирон
равзæрды хъазахъхъæгтæ.



https://os.wikipedia.org/wiki/%D0%A5%D1%8A%D0%B0%D0%B7%D0%B0%D1%85%D1%8A%D1%85%D1%8A

Хъазахъхъаг адæм, хъазахъхъ дæр (уырыс. казаки, козаки) у скæсæйнаг славяйнæгты
субэтникон къорд, Уæрæсейы империйы кæддæры ахджиаг номдарад æмæ сурзæххон
æфсæдты хуыз. Уыдон цæрынц Скæсæн Европæ æмæ Уæрæсейы хуссар быдырты æмæ
Хъазахстаны.

Цæгат Ирыстоны хъазахъхъаг хъæутæ (станицæтæ) баззадысты Уæрæсейы империйы
заманæй — уыдонæй фылдæр сты Мæздæджы районы. Æндæр районты зынгæдæр хъазахъхъаг
цæрæнрæттæ сты Æрхонкæ, Змейкæ æмæ Николаевскæйы станицæтæ. Сахар Æрыдон,
Æрыдоны районы административон центр, райрæзти хъазахъхъаг станицæйæ (Ардонскæй,
уырыс. Ардонская). Дзæуджыхъæуæй скæсæнырдæм цы хъазахъхъ царди (сунжæйаг
хъазахъхъæгтæ), уыдон 1920-æм азы апрелы ралидзын кодтой Украинæмæ æмæ Европæйаг
Уæрæсейы цæгатмæ, сæ бынаты æрцæрын кодтой мæхъхъæлæтты.

1897-æм азы цæрджыты сфыстмæ гæсгæ Терчы æфсады хъазахъхъæгтæ уыдысты 167 301,
уыдонæй 145 508 сæ мадæлон æвзагыл нымадтой уырыссаг æвзаг, 16329 — украинаг,
2727 — хъалмыхъхъаг, 586 — белоруссаг, 252 — тæтæйраг, 29321 — æндæр æвзæгтæ.
Уыцы фæстаг нымæцы, Ф. С. Киреевы иртасæнтæм гæсгæ, фылдæр хай уыдысты ирон
равзæрды хъазахъхъæгтæ.



https://os.wikipedia.org/wiki/%D0%A5%D1%8A%C3%A6%D0%BB%D0%B4%D0%B7%C3%A6%D0%B3_%D0%BF%D1%80%D0%B5%D0%BD%D1%8B%D0%BA

«Хъæлдзæг пренык» (уырыс. Весёлый пряник) — уæрæсейаг хойраджы компани. У
кæрдзынфыцæн Тольяттийы, имбирджын печенийы фыццаг ахадæг Уæрæсейы.

Компани бындурæвæрд æрцыд 2010-æм азы Самарæйы облæсты бухгалтер Сания
Фёдоровайæ.

Исдуг Уæрæсейы имбирджын печенийы ахадæг фирмæтæ нæ уыдысты. Ацы продукци
тынгдæр импортгонд цыди Польшæ æмæ Швецийæ æмæ уыди зынвадат æлхæнджытæн.

2010-æм азы Сания Фёдорова бакуыста Уæрæсейы ахæм кæрдзынфыцæны аразыны фыццаг
проект æмæ æххуыс райста Самарæйы облæсты администрацийæ. Æрдæгавтоматизацигонд
кондад кусджытæй уæлдæр квалификаци нæ домдта, æмæ æмкусджыты нымæцæй фылдæр хай
(90 %-мæ æввахс) сты инвалидтæ, пенсиисджытæ, аууон æмæ фæсаууон ахуырады
формæты студенттæ..

2011-æм азы проект «Хъæлдзæг пренык» рамбулæг сси æппæтуæрæсеон проектты ерыс
«Социалон амалиуæгдар»-ы, кæцы организацигонд æрцыд фонд «Нæ фидæн»-æй .
Куыстуат уадзы иу мæйы имбирджын печенийы 2 тоннæйы бæрц. Печени «Хъæлдзæг
пренык» уæй вæййы 400 дуканиты Самарæйы облæсты, уыйеддæмæ Пензæйы, Саратовы æмæ
Ульяновскы. Имбирджын печенийы аргъ Самарæйы фæкъаддæр ис 3 хатты фирмæйы куысты
райдæйæнæй фæстæмæ.



https://os.wikipedia.org/wiki/%D0%A5%D1%8A%C3%A6%D0%BB%D0%B4%D0%B7%C3%A6%D0%B3_%D0%BD%D1%8B%D0%BC%C3%A6%D1%82

Хъæлдзæг нымæт – уæрæсеон компани, кæцы кусы социалон амалхъомады фадыджы. Бынат
кæны сахыр Рыбинскы, Ярославлы облæсты. Бындур æвæрд уыд 2008-æм азы дыууæ
бинойнаг Павел Гаврилов æмæ Лия Виснапуйæ. Компани уадзы сувенирон продукции
нымæтæй æмæ ахуыр кæны нымæт уæрдыны техникæйы.

Социалон амалхъомады куыстуат «Хъæлдзæг нымæт»-ы аразыны идея сывзæрд
Гавриловтæм Фонд Оксфамы семинарты архайды фæстæ.

2006-æм азы нывгæнджытæ декоратортæ Павел Гаврилов æмæ Лия Виснапу фыццаг хатт
базонгæ сты нымæты хус уæрдыны технологиимæ куклаты театрæн декорацитæ кæныны
рæстæг. 2008-æм азы сывзæрд идея саразын сфæлдыстадон æрмадз уæрæх адæмы
къордтæн, адæмон амалиуæг æхсызгон кæмæн у, уыдонæн. Уый фæрцы, адæм, фæлтæрд
зондамонджыты уæлхъус, араздзысты хъазæнтæ нымæтæй, æмæ цæ уый фæстæ уæй кæнын.
2008-æм азы тъæнджы мæйы æмбырд уыд фыццаг къорд 15 бирæзæнæгджын мадæлтæй æмæ
сæ сывæллæттæ инвалидтæ кæмæн сты, уыцы мадæлтæн. Хъуамæ цæ карзæй хъæуид хца,
уыимæ цын бар нæ уыд хадзарæй бирæ рæстæгмæ цауын.

Хуымгæнæны мæйы фыццаг дзауматæ уыдысты рвыст равдыстмæ Мæскуымæ, уым фæцыдысты
адæмы зæрдæмæ. Рывдысты сарæзтой фыццаг дæргъвæтин бадзырдтæ æмгуыстады тыххæй.

Фæстæдæр сæ проект сси Фонд «Нæ фидæн»-ы цы социалон амалиуæгдарты хсæн конкурс
аразы, уый уæлахиздзау. Фонд цын радих кодта грант 300 мин сомы. Уыдонмæ
бафтыдтой сæхи 200 мин сомы, æмæ райдыдтой сæ бизнес аразын. Сæ фæндты уыд
æрыгон мадæлтææй уæлдай, куыстмæ бафтауын фæсивæды æмæ пенсионерты дæр, фæлæ
æнтыстдзинад уыцы фæлварæнтæ не рбахастой.

Ныры домæнтæм гæсгæ, ног уæрдынджыты къордтæ æмбырд кæнынц афæдз æртæ хатты.
Дыууæ мæйы цæ фæкæнынц ахуыр, æппæт æрмæгтæ ахуырдзаутæн дæттынц лæвар. Дарддæр
адæм кусын райдайынц компанийы æвдæлон рæстæджы, сæхимæ гæсгæ бæрæг кæнынц
куысты хъæугæ бæрцуат. Бадзырды ма ис тобæ хæдбарæй Гавриловы дизайны конд
продукци уæй кæныныл.

Компанийы лхæнджыты сты лæвæртты дуканитæ Мæскуыйы, чингуыты дуканитæ, сувенирон
дуканитæ æмæ дыдинджыты дуканитæ, бензинкæнæн станцæтæ. Сындæггай продукци
райдыдтой уæй кæнын Уæрæсейы иннæ регионты дæр. Стыр ахадындзинад хъазæнтæ куыд
уæй цæуынц уымæ дары цавæр созон у, уый. Нымæт хъазæнтæ хуыздæр лхæнынц афæдзы
дыккаг хайы, Сæ фылдæр хай та лхæд æрцæуынц Ног азы барæгбæтты агъоммæ.

Базар цæуы гыццыл партитæй – иу лхæнæг 30 мин соммæ хæстæг. Продукци æввонг
кæнынц квартæлы дыууæ хаты. Иу хъазæнæн йæ аргъ вæййы 800-1000 сомы. Компанийы
афæдзы æрзылд хæстæг кæны 1,5 милуан сомы. Сæ æфтиаг та у 20%.



https://os.wikipedia.org/wiki/%D0%A5%D1%8A%C3%A6%D0%B4%D0%B3%C3%A6%D1%80%D0%BE%D0%BD

Хъæдгæрон (уырыс. Кадгарон) у Цæгат Ирыстоны Æрыдоны районы хъæу. Нæ рæстæджы йæ
алыварс дæр сты хуымтæ.

Æрæджы дзы арæзт æрцыд стыр "Калибровочный завод". Куыд хъуыды уыд, афтæмæй йæ
бон армæст Ирыстоны бæрц нартхоры мыггаг нæ, фæлæ анæхъæн Цæгат Кавказы фаг
уадзын у. Фæлæ бирæ алыхуызон рæдыдтыты тыххæй йæ фыццаг бонæй нырмæ не скуыста,
йæ пълан цы уыди, афтæ.

Кæддæриддæр уыди Хъæдгæрон йæ спортсментæй тынг бузныг. Фæстаг цалдæр азы даргъы
Уæрæсейы хъæбысхæсты националон командæйæн хæцы хъæдгæройнаг Фæрниаты Ирбег.
2003 азы йæ бон баци Дунейы æмæ Европæйы чемпионатты фыццаг бынæттæ бацахсын,
рамбылдта бирæ æндæр турниртæ.

2004 азы æппæт фыццаг Уæрæсейы профессионалон сумойы хæцджытæ систы Хъæдгæронæй
рацæугæ дыууæ æфсымæры Борадзатæй: Сослан æмæ Батырадз. Сæ сумо-нæмттæ сты Рохо
(ома Уырыссаг феникс) Сосланæн æмæ Хакурозан (Уырыссаг урс къæдзæх) Батырадзæн.
Тынг æхсызгонæй кæсынц хъæдгæройнæгтæ æмæ æгас Ирыстон, Японы тыхджынддæр
сумо-лигæйы нæ лæппутæ куыд хæцынц, уымæ. Сослан æмæ Батырадзы йедтæмæ бирæ
фæсæрæйнæгты къухы нæ бафтыд уырдæм бахауын. Ис дзы æрмæст иу цалдар мангойлаг
(абоны лигæйы иунæг Йокодзунæ Асасёрю дæр монгойлаг у), иу хуссар-корейаг, иу
болгариаг æмæ иу гуырдзиаг хæцджытæ.



https://os.wikipedia.org/wiki/%D0%A5%D1%83%D1%81%D1%81%D0%B0%D1%80_%D0%98%D1%80%D1%8B%D1%81%D1%82%D0%BE%D0%BD_%C3%A6%D0%BC%C3%A6_%D0%93%D1%83%D1%8B%D1%80%D0%B4%D0%B7%D1%8B%D1%81%D1%82%D0%BE%D0%BD%D1%8B_%D0%B4%D1%8B%D0%B3%D0%B3%D0%B0%D0%B3_%D1%85%C3%A6%D1%81%D1%82

Хуссар Ирыстоны дыккаг хæст (уырыссагау æй фæхонынц Фондзбонон хæст дæр,
гуырдзиаг историографи йæ хоны Уæрæсейы-Гуырдзыйы хæст) уыд 2008-æм азы сæрды. 7
августы æхсæвыгон гуырдзиаг салдæттæ бабырстой Цхинвалмæ. Уыдон парахатæй пайда
кодтой артиллери æмæ танктæй, уыцы бабырсты рæстæг амардысты Цхинвалы цæрджытæй
бирæ, хæлд кæнæ сыгъд æрцыдысты бирæ амаддзæгтæ.

8 августы Уæрæсейы æфсад æрбацыдис Хуссар Ирыстонмæ æмæ ссæрибар кодта йæ сæйраг
сахар, стæй республикæйы алы район дæр (уыимæ Ленингоры район, кæцыйæн йæ фылдæр
хай хæсты агъоммæ Республикæйы хицæуады дæлбар нæ уыдис).

Уæрæсейы æфсад æмæ хуссар-ирыстойнаг æфсæддонтæ бырстой размæ, байстой Гур æмæ
ныппырх кодтой Гуырдзыстоны æфсаддон базæтæй бирæ.

Уыцы хæсты фæдыл Уæрæсейы Федераци (йæ президенты барамындтытæй) Республикæ
Хуссар Ирыстон æмæ Республикæ Абхазы хæдбардзинад банымадта. Уыцы республикæты
цы Тбилисы дæлбар территоритæ ма уыдысты (Ленингоры район, Цхинвалы районы
гуырдзиаг хъæутæ æмæ «Уæллаг Абхаз»), уыдон бынæттон хицауæдтæм бахаудысты.
Афтæмæй 2008-æм азы сæрды фæстæ Гуырдзыстоны кæддæры автономитæ Хуссар Ирыстон
æмæ Абхаз сæ советон рæстæджы арæнтæм бацыдысты.



https://os.wikipedia.org/wiki/%D0%A5%D1%83%D1%81%D1%81%D0%B0%D1%80_%D0%98%D1%80%D1%8B%D1%81%D1%82%D0%BE%D0%BD%D1%8B_%D0%B4%D0%B5%D0%BC%D0%BE%D0%B3%D1%80%D0%B0%D1%84%D0%B8

Хуссар Ирыстоны цæры 70 мин адæймаджы бæрц. Уыдонæй æрдæгмæ ввахс цæрынц
Цхинвалы.

Хуссар Ирыстоны цæрджытæ сæ фылдæр сты ирæттæ. Уыдон апырх сты гас республикæйы
зæххыл. Ирæтты фæстæ цæуынц гуырдзиæгтæ. Гуырдзиæгтæ ахсынц 20-30 процент, æмæ
сæ фылдæр цæрынц Ленингоры районы, уæлдайдæр Чысангомы. Цæрынц ма Знауыры
алыварс цалдæр хъæуы. Цалынмæ 2008-æм азы хæст не ’рцыдис, уæдмæ гуырдзиæгтæ
цардысты ноджы цалдæр бынаты: Цхинвалæй цæгатæрдæм Итраписы онг, Чысыл Леуахийы
комы цалдæр хъæуы æмæ Знауыры районы дыууæ хъæуы. Уыдон йеддæмæ Хуссар Ирыстоны
цæрынц æндæр адæмтæ дæр, фæлæ сæ нымæц стыр нæу, æмæ фылдæр цæрынц Цхинвалы.
Уыдонмæ хауынц уырыссæгтæ, украинæгтæ, сомихæгтæ, бердзенæгтæ æмæ æндæртæ.
Æдæппæтæй ссæдз адæмыхатты минæвæрттæй фылдæр.

Хуссар Ирыстоны фыццаг æвзаг у ирон, кæцы конституцимæ гæсгæ у паддзахадон
æвзаг. Уый йеддæмæ ма уырыссаг æвзаг æмæ гуырдзиаг æвзæгтæ сты официалон
æвзæгтæ. Гуырдзиаг у официалон æрмæст гуырдзиæгтæ цы цæрæнрæтты æнгомæй цæрынц,
уым.

Ирон æвзаг у Хуссар Ирыстоны сæйраг æвзаг. Республикæйы территорийыл тынгдæр
рапарахат къуыдайраг ныхасыздæхт, уый йеддæмæ цæрджытæ дзурынц урстуаллаг æмæ
чысайнаг ныхасыздæхтыл. Къуыдайраг ныхасыздæхты æндæр нæмттæ иртасæн
литературæйы сты туаллаг, дзауаг æмæ къуыдар-дзауаг.

Ирон æвзаг ахуыр кæнынц скъолаты æмæ университеты. Фæлæ ахуырады сæйраг æвзаг
нæу. Уымæ гæсгæ иуæй-иу зынгæ адæм зæгъынц, ирон æвзаг æфхæрд кæй цæуы, уый.
Ныртæккæ цæуы «бирæвзагон (полилингвалон) ахуырадыл» эксперимент Цхинвалы
скъола-интернаты бындурыл, уыцы эксперимент æнтыстджын куы уа, уæд æндæр
скъолаты дæр ног программæмæ гæсгæ ахуыр кæндзысты сывæллæттæ — уымæ гæсгæ
фылдæр сахаты дæргъы скъоладзаутæ пайда кæндзысты ирон æвзагæй, стæй ног
информаци дæр ахуыр кæндзысты бынæттон æмвæзæй райдайгæ глобалонмæ.

Ирон æвзагыл уагъд цæуы газет «Хурзæрин», кусынц паддзахадон телеуынынад, æмæ
радио «ИР».

Уырыссаг æвзаг Хуссар Ирыстоны у паддзахадон æвзаг. Падзаходон ссис 2011 азы
сæрмагонд референдумы бындурыл. Уый размæ йын уыдис официалон статус. Уырыссаг
æвзагыл цæуынц ахуыр æмæ иртæстытæ.

Гуырдзиаг æвзагæй пайда кæнынц, гурдзиаг цæрджытæ кæм цырынц æнгомæй, уыцы
цæрæнрæтты (уæлдайдæр Знауыры районы æмæ Ленингоры районы скæсæны); республикæйы
конституцимæ гæсгæ гуырдзиаг æвзаг уыцы æууæлты у официалон æвзæгтæй иу.

1990-æм азты агъоммæ Хуссар Ирыстоны бирæ цæрджытæ, уыимæ ирон адæмыхаттæй дæр,
зыдтой гуырдзиагау. Уымæн йæ аххосæгты ’хсæн уыдис гуырдзиаг æвзаджы сæрмагонд
статус Гуырдзыстоны ССР-йы, стæй ирæтты сгуырдзиаг кæныны мадзæлттæ дæр (куыд
гуырдзиаг алфавиты ныффидар кæныны реформæ иронау фыссынæн 1939-æм азы).
Фæстæдæр гуырдзиаг æвзагыл дзурджыты нымæц кодта къаддæр, уый тыххæй æмæ æрыгон
фæлтæр нал ахуыр кæнынц уыцы æвзаг.

Республикæйы ис 61 иумæйагахуырадон скъолайы, ног райдиан скъолатæ æрæджы байгом
сты Знауыры районы Арчънет, Гъаристау æмæ Лопъаны хъæуты. Æхгæд æрцыдысты Дзауы
районы Теделет æмæ Знауыры районы Зиулеты райдиан скъолатæ, фаг сабитæ дзы кæй
нæ уыдис, уый тыххæй.



https://os.wikipedia.org/wiki/%D0%A5%D1%83%D1%81%D1%81%D0%B0%D1%80_%D0%98%D1%80%D1%8B%D1%81%D1%82%D0%BE%D0%BD%D1%8B_%D0%97%D0%BD%D0%B0%D1%83%D1%8B%D1%80%D1%8B_%D1%80%D0%B0%D0%B9%D0%BE%D0%BD

Знауыры район у Хуссар Ирыстоны чысылдæр район республикæйы хуссар-скæсæны.
Районы центр у Знауыр.

2005 азы Знауыры райадминистраци йæ радон рабадты æруынаффæ кодта, цæмæй
райцентры ауагъд æрцыдаид Зиуы бон. Æмæ æмбырды райсгæ уынаффæ æххæст æрцыд
хъуыддагæй. Уыцы бон райцентры кусджытæ æмæ службæгæнджытæ Зиуы бонмæ æрцыдысты
цæттæйæ æмæ массон æгъдауæй æрæвнæлдтой сæ организациты алыварс ныссыгъдæг
кæнынмæ. Зиуы боны активонæй сæхи равдыстой Гæбæраты Эльвирæ, Тъотъоты Галинæ,
Томайты Сæлимæт, Джиоты Людæ, Хъæцмæзты Залинæ, Маруса, Янтбелидзе Фатимæ,
Дзабиты Марина, Тедеты Мери, Рая, Тъотъоты Фатимæ, Битеты Рая, Гусойты Людæ,
Плиты Олег, Джиоты Ира æмæ æндæртæ. Уыдон канд сæхæдæг нæ, фæлæ ма хуыздæр
бакусынмæ разæнгард кодтой се ’мбæлтты дæр æмæ сæ уый руаджы райгондæй
баззадысты районы къухдариуæггæнджытæ.

Амæйразмæ райцентры ракалдтой, æрдзы хъæздыгдзинадæн ахъаз чи нал уыди, ахæм
бæлæстæ æмæ уыдон бынæтты уыцы бон ныссагъдæуыд алыгъуызон талатæ. Уым та
активонæй хайад райстой коммуналон куыстуаты директор Сиукъаты Джемал æмæ хъæды
хæдзарады директор Чилæхсаты Владимир сæ кусджытимæ.



https://os.wikipedia.org/wiki/%D0%A5%D1%83%D1%80%D0%B7%C3%A6%D1%80%D0%B8%D0%BD

Хур кæнæ Хурзæрин, Хурты Хурзæрин — уæларвцæрæг дзуар ирон мифологийы. Ис ын
бинонтæ, уыимæ цалдæр чызджы. Хуры хæларæй цæры иннæ уæларвцæрджытимæ æмæ иу
цасдæр рæстæг-нартимæ дæр; нартæй иуæй-иутимæ хæстиуæг дæр кæны: йæ чызг Ацырухс
— рæсугъд у разагъды нарт Сосланы бинойнаг. Хур Нарты Батырадзы тохы рæстæг
уæларвцæрджытимæ, Хуыцауы амындмæ гæсгæ, фæстæгты фарс фæцис, æмæ, цы тæвд
скодта, уымæй Батырадзы болат буар атадис. Хуры бадзырдмæ гæсгæ Балсæджы цалх
амардта Сосланы — йæ чызджытæй иуы бафхæрæджы: чызджы фæндыд Сосланы бинойнаг
суæвын, фæлæ Сослан разыйы дзуапп нæ радта.



https://os.wikipedia.org/wiki/%D0%A5%D0%BE%D1%81%D1%82%D1%8B%D1%85%D1%8A%D0%BE%D1%82%D1%8B_%D0%A5%D0%B0%D0%BD%D0%B4%D0%B6%D0%B5%D1%80%D0%B8

Хостыхъоты Ханджери райгуырд æмæ схъомыл Хъæдгæроны. Æнæ фыдæй баззадис, аст азы
йыл куы сæххæст, уæд. Фæлæ сæрæн лæппу йæ мады сидзæргæсы хуызы цæрын нæ
бауагъта. Ханджери кодта æппæт куыстытæ дæр. Уыдис æнæзивæг, цæрдæг æмæ
фæллойуарзаг лæппу. Уыдис зараг æмæ кафаг лæппу. Уый тыххæй йæ хистæртæ æмæ
æмгæрттæ дæр фылдæр уарзтой. Скъолайы та фыццаг уыдис ахуырмæ. Хорз
æнтыстдзинæдтæ æвдыста физкультурæйæ.

Дæс къласы каст фæуыны фæстæ ахуыр кæнынмæ бацыдис Дзæуджыхъæуы фистæгæфсæддон
училищемæ æмæ йæ æнтыстджынæй каст фæцис 1938-æм азы. Лæвæрд ын æрцыд лейтенанты
цин.

Уалынмæ райдыдта Финнаг хæстон кампани æмæ дзы Ханджери архайдта куыд взводы
командир. Æрыгон командир уыцы хæсты бахсыст удыхъæдæй æмæ буарæй. Æмæ дарддæр
службæ кодта æфсады рæнхъыты Литвайы.

Фыдыбæстæйы Стыр хæст куы райдыдта, уæд та Ханджерийы бахъуыдис хæцгæ-хæцын
фæстæмæ здæхын. Афтæмæй схæццæ ис Хъырыммæ. Уым уæззау хæстыты цы стыр лæгдзинад
æмæ хъæбатырдзинад равдыста, уый тыххæй хорзæхджынгонд æрцыд «Æхсардзинады
тыххæй» майданæй, стæй та фыццаг Сырх Стъалыйы орденæй.

Хостыхъоты Ханджерийы фæндæгтæ ацыдысты Украинæйыл, хæцыдис Польшæйы, Болгарийы,
Румынийы территоритыл. Фæстагмæ архайдта Чехословаки ссæрибар кæныны хæстыты.
Польшæ ссæрибар кæныны хæстыты йæ хъæбатырдзинады тыххæй хорзæхджынгонд азрцыд
Сырх Стъалыйы дыккаг орденæй.

Чехословакийы цæгатаг хайы хъæды æмбæхст уыдис егъау æфсæддон хæйтты иугонд.
Уыдон хъавыдысты Прагæ срæмудзынмæ. Фæлæ сын сæ фыдвæнд фехæлдтой размæбырсæг
советон хæстонтæ. Æрхъула сыл кæнгæйæ, советон æфсæдцонтæ уацары райстой мингай
фашистон салдæтты. Æмæ ам Ханджери хорзæхджынгонд æрцыд æртыккаг орденæй. Уыимæ
йын лæвæрд æрцыд Сталины арфæйы фыстæг.

Стыр Уæлахизы бон Ханджерийы æрыййæфта Берлины. Ам ын лæвæрд æрцыд хистæр
лейтенанты цин дæр.

Фыдыбæстæйы Стыр хæст куы ахицæн, уæд Ханджери дæр ссыди йæ райгуырæн Ирыстонмæ.
Æрцард Бирæгьзæнджы. Æдзæллаг уавæры уыдис уыцы хъæуы колхоз. Хъуыдис æй къахыл
слæууын кæнын. Ханджерийы равзæрстой сæрдарæй. Æмæ та ацы ран дæр Ханджери
равдыста стыр лæгдзинад. Уыдис хорз, арæхстджын разамонæг æмæ уый фæрцы
колхозонты бон бацис цыбыр рæстæгмæ уавæр банывыл кæнын.



https://os.wikipedia.org/wiki/%D0%A5%D0%BE%D1%81%D1%82%D1%8B%D1%85%D1%8A%D0%BE%D1%82%D1%8B_%D0%97%D0%BD%D0%B0%D1%83%D1%8B%D1%80%D1%8B_%D1%84%D1%8B%D1%80%D1%82_%D0%A1%D0%BE%D0%BB%D1%82%D0%B0%D0%BD

Хостыхъоты Знауыры фырт Солтан (райгуырдис 1917-æм азы 25 октябры, Хъæдгæроны;
амардис 2000-æм азы 14 апрелы, Хъæдгæроны), Фыдыбæстæйы Стыр хæсты архайæг.

Райгуырдис зæхкусджыты бинонты ’хсæн 1917 азы (раздæр уый карæн адæймæгты буцæн
хуыдтой «Стыр Октябры æмгар»). Лæппу цалдæр азы фæахуыр кодта хъæуы скъолайы,
уый фæстæ ацыдис Ростовмæ. Уым райста астæуккаг техникон ахуырад æмæ уырдыгæй,
йæ афон куы ’рцыди, уæд ацыд Сырх Æфсады рæнхъытæм. Службæ кодта Одессæйы,
197-æм артиллерион полчъы.

1939 азы 1 сентябры фашистон Герман ныббырста Польшæмæ, ракъахта Фыццаг дунеон
хæст. Уæды Польшæмæ хаудысты Ныгуылæн Украинæ æмæ Ныгуылæн Белорусси. Советон
Цæдисы разамынд йæ сæрмæ не ’рхаста уыцы зæххыты цæрæг æфсымæрон адæмты немыцы
къæхты бын ныууадзын æмæ уæд не ’фсæдтæ ахызтысты Польшæйы зæронд арæныл. Уæд
нæхиуæттæ схæццæ сты сахар Лодзьмæ, фæлæ немыцимæ куы бафидыдтой, уæд ног арæн
скодтой цæугæдон Бугыл. Уый уыд æцæг хæстон операци — уым Сырх Æфсадмæ æнхъæлмæ
кастысты æрмæстдæр мæгуыр украинæгтæ æмæ белоруссæгтæ, поляккæгтæм та уæд Гитлер
æмæ Сталин ницы уæлдай кастысты. Немыцæгты ныхмæ польшæйаг æфсад дыууæ къуырийы
йеддæмæ нæ фæлæууыд.

Уыцы операцийы фæстæ Солтаны полкъ æрбынат кодта горæт Ковельмæ хæстæг. Солтаны
арвыстой хицæн зенитон дивизионмæ. Уыцы дивизионы сконды 1939-1940 азты архайдта
советон-финнаг «зымæгон» хæсты. Финляндийы æфсæдтæ дæрæнгонд куы ’рцыдысты, уæд
Хостыхъойы-фырт демобилизацийы фæстæ сыздæхтис, æфсæддон службæйы размæ кæм
куыста, уырдæм — Ростовы зындгонд завод «Ростсельмашмæ». Уæд завод куыста
æфсæддон заказтæм гæсгæ, уагьта канд хъæууон-хæдзарадон нæ, фæлæ хæстон техникæ
дæр.

Фыдыбæстæйы Стыр хæст куы райдыдта, æмæ немыц Ростовмæ хæстæгæй-хæстæгдæр куы
кодтой, уæд завод æнæхъæнæй аластой Ташкентмæ. «Ростсельмашы» иу мин æвзæрст
кусæгимæ уырдæм арвыстой Солтаны дæр. Ташкенты заводы фæлтæрдджын кусджытæ ахуыр
кодтой бынæттон адæмæй ног специалистты. Завод скуыста текстилон комбинаты
бындурыл. Адæм кусгæ кодтой бон 12-14 сахаты, æртæ мæйы фæстæ байдыдтой
«катюшæты» нæмгуытæ уадзын. Солтан кæд æмбæрста, Ташкенты кусгæйæ дæр фронтæн
æххуыс кæй кæны, уый, уæддæр тырныдта знаджы ныхмæ хæцæг æфсадмæ. Заводы
æфсæддон разамынд æй бæргæ нæ уагьта, фæлæ йæ бауромын сæ бон нæ баци, æмæ 1943
азы январы хьæдгæройнаг лæппу 25-æм уæлдæфон десантон полчъы сконды ацыд йе
’ртыккаг фронтмæ. Арвыстой сæ горæт Старая Руссæ-мæ, Солтаны скодтой
санинструктор — уый размæ фæци сæрмагонд курсытæ медицинон-санитарон батальоны.
Уæд иу бон тохы быдырæй рахаста 63 цæф хæстоны. Знаджы хæдтæхджытæ сыл бомбæтæ
куы ’ркалдтой, уæд йæхæдæг дæр фæцæф, баййæфта контузи. Полчъы уæдмæ сæдæ лæджы
йеддæмæ нал уыди.

Госпитæлы фæстæ Солтаны арвыстой ног полкъмæ. Уыцы æхсæг полчьы дæр карз хæстыты
фæстæ баззадис æрмæстдæр 37 адæймаджы. Уæд йæхиуыл дæр сæмбæлдис немыцаг
снайперы дыууæ намыджы. Ныфсджын ирон лæппу згъæрхуд никуы дардта, фæлæ йæ уыцы
бон скодта æмæ йын æй йæ сæрæй уайтагьд нæмыг ахаста. Дыккаг нæмыг та фæцæф
кодта йæ фарс. Уæд æй мæлæтæй фервæзын кодта йе ’мзæххон, хæтæлдойнаг Хъулаты
Хъылцыхъо. Æфсæддон дохтыр уæвгæйæ, йæ дадзинты бауагъта доноры туг. Уæд Солтан
мæймæ сдзæбæх æмæ ногæй атындзыдта фронтмæ. 1944 азы августы ногæй фæцæф æмæ та
бахауд Къылцыхъомæ. Уый йæ пырх зæнгмæ куы ’ркаст, уæд ын загъта, цалынмæ, дам,
дæ цæф сдзæбæх уа, уæдмæ хæст дæр фæуыдзæн. Фæлæ афтæ нæ рауад. Цалдæр мæйы
фæхуыссыд госпитæлты, фæлæ уæдмæ нæдæр йæ къах кæронмæ сдзæбæх, нæдæр хæст фæци.

Къуылыхæй йæ фæстæмæ хæцынмæ нал акодтой, фæлæ йæ арвыстой 3-аг Белоруссаг
фронты немыцаг уацайрæгтæ æмбырдгæнæн лагермæ. Уырдыгæй сæ ластой Мæскуымæ.
Немыц кæддæр бæллыдысты уым парад скæнынмæ æмæ сын æй скодтой — Мæскуыйы уынгтыл
æстдæс километры ацыдысты мæскуыйæгты раз. Уацайрæгты Тамбовмæ куы аластой, уæд
Солтаны арвыстой СМЕРШ-ы дивизимæ, Литвайы Каунасы районмæ. Уæд контрразведкæйы
старшина Хостыхъойы-фырт ахста, немыцаг шпионты æмæ, сырхæфсæддонты чъылдымы
’рдыгæй чи мардта, уыцы бандитты. СМЕРШ-ы фæслужбæ кодта 1945 азы мартъимæ. Уæд
æй йæ бирæ цаефты тыххæй службæйæ ауагьтой. Фæлæ лæппуйы фæндыд йæ хæстон
æмбæлтты бабæрæг кæнын. Уыдон уæд Берлиныл тох кодтой, æмæ ацыд уырдæм. Йе
’мбæлттимæ бацыд Берлинмæ, уый фæстæ та — Венæмæ. Уым сыл сæмбалд Уæлахизы бон.

Солтан дæр æрыздæхт йæ райгуырæн Ирыстонмæ, бинойнагæн æрхаста Гагкайты Ахберды
чызг Елмысханы. Рацыд сын хорз цот, сæ хæствæллад фыды буцæй дардтой, йæ хæдзары
йын алы аз дæр 9 майы кодтой куывд. Бирæ цæфтæн бафæрæзта зæронд хæстон, фæлæ
йыл фæстаг рæстæг низтæ уæлахиз кæнын байдыдтой, йе 'нæниздзинад фæцудыдта æмæ
йын 2000 азы 16 апрелы йæ уарзон хъæубæстæ æмæ хæстæджытæ загьтой фæстаг
фæндараст. «Рухсаг у, Солтан, мæрдты дзæнæты фæбад. Дæу хуызæтты руаджы
сæрибарæй цæрæм хæдбар паддзахады. Нæ адæмæй никуы ферох уыдзæн, сымах фæлтæр
хæсты рæстæг цы хъæбатырдзинад равдыста, уый», — фыста уыцы аз газет
«Рæстдзинад», «Хъæдгæронæй Берлинмæ», ахæм уацы, зæгъгæ.



https://os.wikipedia.org/wiki/%D0%A5%D0%BE%D1%81%D0%B8%D1%82%D1%8B_%D0%91%D1%83%D1%80%D1%85%D0%B0%D0%BD

Хоситы Бурхан райгуырдис Турчы сахар Сивасы. Ахуыр кодта скъолайы, стæй та
лицейы. Уый фæстæ бацыдиc Стамбулы университеты экономикон факультетмæ. Каст æй
фæциc 1973 азы æмæ кусын райдыдта бухгалтер-экономистæй. Ис ын йæхи офис.

1989 азы Бурхан, Хъаныхъуаты Ремзи æмæ ма ноджы цалдæр ироны Стамбулы сарæзтой
æхсæнад «Алан». Йæ нысан у ахæм: хъуамæ ахъаз кæна Турчы бæстæйы ирон адæмы
цард-цæрæнбонæн. Æхсæнады зæрдиагæй архайынц Асеты Халис, Бадты Елхъан, Чеджемты
Али æмæ иннæтæ. Бурхан-Дзамболат æмдзæвгæтæ фыссын райдыдта 1967 азы. Фыста
туркагау дæр. Ноджы туркаг æвзагмæ раивта Къостайы, Епхиты Тæтæрийы, Токаты
Асæхы хицæн уацмыстæ, рацыдысты туркаг журнал «Кавказ»-ы.



https://os.wikipedia.org/wiki/%D0%A5%D0%BB%D1%8B%D0%BD%D1%86%D0%BE%D0%B2,_%D0%9D%D0%B8%D0%BA%D0%BE%D0%BB%D0%B0%D0%B9_%D0%90%D0%BB%D0%B5%D0%BA%D1%81%D0%B0%D0%BD%D0%B4%D1%80%D1%8B_%D1%84%D1%8B%D1%80%D1%82

Николай Хлынцов (уырыс. Николай Александрович Хлынцов) у Республикæ Цæгат
Ирыстон — Аланийы хицауады сæрдар 2006-æм азы 6 сентябрæй 2012-æм азы майы онг.
Уыцы бынаты йæ аивта Такъоты Сергей.

Хлынцов райгуырд Дзæуджыхъæуы 1948-æм азы 26 декабры, каст фæци Цæгат Кавказы
хæххон-металлургион институты арæзтадон факультет, куыста арæзтады (уыимæ трест
«Электронстрой»-ы сæргълæууæгæй), уый фæстæ уыд партийы инструктор, партийы
Промышленнон райкомы фыццаг секретарь.

Хицауады сæрдар суæвыны агъоммæ 2001-æм азæй фæстæмæ фондз азы дæргъы куыста
Цæгат Ирыстоны таможнæйы сæргълæууæджы хæдивæгæй.



https://os.wikipedia.org/wiki/%D0%A5%D0%BB%D0%BE%D0%BF%D0%BE%D0%BD%D0%B8%D0%BD,_%D0%93%D0%B5%D0%BD%D0%BD%D0%B0%D0%B4%D0%B8%D0%B9%D1%8B_%D1%84%D1%8B%D1%80%D1%82_%D0%90%D0%BB%D0%B5%D0%BA%D1%81%D0%B0%D0%BD%D0%B4%D1%80

Хлопонин, Геннадийы фырт Александр (уырыс. Александр Геннадиевич Хлопонин;
райгуырдис 1965-æм азы 6 мартъийы Шри-Ланкайы) у Уæрæсейы хицауады сæргълæууæджы
хæдивæг (вице-премьер) æмæ Уæрæсейы президенты æххæстбарджын минæвæр Цæгат
Кавказы федералон зылды. Экономикон зонæдты кандидат.

1982-æм азы бацыдис Мæскуыйы финансон институты æхсæнадæмон экономикæйы
факультетмæ. 1983-æм азæй 1985-æм азы онг службæ кодта Советон Æфсады рæнхъыты.
Йæ ныры æфсæддон цин у булкъон.

1989-æм азы йæ къухы бафтыдис Мæскуыйы финансон институт каст фæуын æмæ уыцы
ахуырдоны диплом райсын. Уый фæстæ 1992-æм азы онг куыста Внешэкономбанкы,
паддзахадон кредитты хайады.

Советон Цæдисы фехæлды фæстæ Хлопонин куыста банктæ æмæ финансон компаниты
Мæскуыйы. 1996-æм азæй — акционерон æхсæнад «Норильский никелы» генералон
директор æмæ уыцы æхсæнады разамынды сæрдар. Хлопонины дæлбар уыцы æхсæнадæн
бирæ бантыстис социалон-экономикон рæзтыл бакусыны хъуыддаджы.

2000-æм азы æвзарджыты къорд Александр Хлопонины скодтой Таймыры автономон зылды
губернаторы бынатмæ кандидат. 2001-æм азы 28 январы зылды цæрджыты 62% йæ
кандидатурæйыл схъæлæс кодтой, афтæмæй 36-аздзыд Александр Хлопонин сси Уæрæсейы
æппæты æрыгондæр губернатор.

2002-æм азы, Александр Лебедь куы амардис, Хлопонин Красноярсчы крайы
губернаторы бынатмæ æвзæрстыты хайад райста æмæ сси уыцы регионы сæргълæууæг.



https://os.wikipedia.org/wiki/%D0%A5%D0%BB%D0%BE%D0%BF%D0%BE%D0%BD%D0%B8%D0%BD,_%D0%90%D0%BB%D0%B5%D0%BA%D1%81%D0%B0%D0%BD%D0%B4%D1%80_%D0%93%D0%B5%D0%BD%D0%BD%D0%B0%D0%B4%D0%B8%D0%B9%D1%8B_%D1%84%D1%8B%D1%80%D1%82

Хлопонин, Геннадийы фырт Александр (уырыс. Александр Геннадиевич Хлопонин;
райгуырдис 1965-æм азы 6 мартъийы Шри-Ланкайы) у Уæрæсейы хицауады сæргълæууæджы
хæдивæг (вице-премьер) æмæ Уæрæсейы президенты æххæстбарджын минæвæр Цæгат
Кавказы федералон зылды. Экономикон зонæдты кандидат.

1982-æм азы бацыдис Мæскуыйы финансон институты æхсæнадæмон экономикæйы
факультетмæ. 1983-æм азæй 1985-æм азы онг службæ кодта Советон Æфсады рæнхъыты.
Йæ ныры æфсæддон цин у булкъон.

1989-æм азы йæ къухы бафтыдис Мæскуыйы финансон институт каст фæуын æмæ уыцы
ахуырдоны диплом райсын. Уый фæстæ 1992-æм азы онг куыста Внешэкономбанкы,
паддзахадон кредитты хайады.

Советон Цæдисы фехæлды фæстæ Хлопонин куыста банктæ æмæ финансон компаниты
Мæскуыйы. 1996-æм азæй — акционерон æхсæнад «Норильский никелы» генералон
директор æмæ уыцы æхсæнады разамынды сæрдар. Хлопонины дæлбар уыцы æхсæнадæн
бирæ бантыстис социалон-экономикон рæзтыл бакусыны хъуыддаджы.

2000-æм азы æвзарджыты къорд Александр Хлопонины скодтой Таймыры автономон зылды
губернаторы бынатмæ кандидат. 2001-æм азы 28 январы зылды цæрджыты 62% йæ
кандидатурæйыл схъæлæс кодтой, афтæмæй 36-аздзыд Александр Хлопонин сси Уæрæсейы
æппæты æрыгондæр губернатор.

2002-æм азы, Александр Лебедь куы амардис, Хлопонин Красноярсчы крайы
губернаторы бынатмæ æвзæрстыты хайад райста æмæ сси уыцы регионы сæргълæууæг.



https://os.wikipedia.org/wiki/%D0%A5%D0%B5%D1%82%C3%A6%D0%B3%D0%BA%D0%B0%D1%82%D1%8B_%D0%9A%D1%8A%D0%BE%D1%81%D1%82%D0%B0%D0%B9%D1%8B_%D0%BD%D0%BE%D0%BC%D1%8B%D0%BB_%D0%A6%C3%A6%D0%B3%D0%B0%D1%82_%D0%98%D1%80%D1%8B%D1%81%D1%82%D0%BE%D0%BD%D1%8B_%D0%BF%D0%B0%D0%B4%D0%B4%D0%B7%D0%B0%D1%85%D0%B0%D0%B4%D0%BE%D0%BD_%D1%83%D0%BD%D0%B8%D0%B2%D0%B5%D1%80%D1%81%D0%B8%D1%82%D0%B5%D1%82

Хетæгкаты Къостайы номыл Цæгат Ирыстоны паддзахадон университет (ЦИПУ) у Цæгат
Ирыстоны уæлдæр ахуырадон уагдæттæй иу. 2016-æм азæй йæ ректор у Огойты Алан.

Университет фыццаг фæзынди куыд педагогон институт, йæ фыццаг директор уыд
Къесаты Георги. Георгийы фæстæ институтæн разамынд лæвардтой Æлборты Барысби,
Къусраты Сæрмæт, Æбаты Шамил, Демыраты Михал, Барахъты Еленæ, Карп Чирва, Тинаты
Николай, Павел Кобалава, Уæлысаты Данел, Халид Ошаев æмæ Цыбырты Христофор.

1969-æм азы Цыбырты Христофоры къухы бафтыд институтæй университет скæнын, сси
ЦИПУ-йы фыццаг ректор. Уыцы аз университеты фæзындысты ног факультеттæ:
экономикон (йæ сæргъы Цопанты Дзастемыр) æмæ юридикон (йæ сæргъы Къониаты Юри).



https://os.wikipedia.org/wiki/%D0%A5%D0%B0%D1%85%D0%B0%D0%BD%D1%82%D1%8B_%D0%94%D1%83%D0%B4%D0%B0%D1%80

Хаханты Соломоны фырт Дудар (1921-æм азы 4 июлы, Цхинвал — 1995-æм азы 26
декабры), зындгонд ирон композитор æмæ æхсæнадон архайæг, Цæгат Ирыстоны, Уæрæсе
æмæ Гуырдзыстоны аивæдты сгуыхт архайæг.

Цхинвалы музыкалон скъола каст фæцис, стæй 1940-æм азы бацыд Тбилисы
консерваторимæ профессор О. Ледникы скрипкæйы къласмæ. Фæлæ дыууæ азы фæстæ йæ
низы аххосæй фæстæмæ æрбаздæхтис Цхинвалмæ. Куыста Хуссар Ирыстоны драмон театры
музыкалон хайады сæргълæууæгæй. Фыста спектакльтæн музыкæ.

Xаханты Дударæн йæ фыццаг композиторон куыст уыди, Брытъиаты Елбыздыхъойы
трагеди «Амран» музыкалон æгъдауæй кæй сфæлгонц кодта, уый. Уый фæстæ
арæхæй-арæхдæр фыссын райдыдта спектакльтæн музыкалон уацмыстæ.

Фæстæдæр йе ’нæниздзинад куы фæфидардæр, уæд та ногæй ахуыр кæнынмæ бацыд
Тбилисы консерваторимæ И. Тускияйы композицийы къласмæ. Каст æй фæцис
æнтыстджынæй. Фæстæдæр æй æрбахуыдтой Дзæуджыхъæумæ æмæ йæ снысан кодтой Цæгат
Ирыстоны зарджыты æмæ кæфтыты ансамблы разамонæгæй. Уыцы рæстæг ныффыста
зындгонд поэт Дзугаты Георгийы æмдзæвгæтæм гæсгæ зарджытæ «Салам Украинæйæн»,
«Чызгайæн», бакуыста адæмон зарджытæ «Дади» æмæ «Фыййауы зарæг»-ыл.

Дудар дарддæр куыста йæ музыкалон ахуырад бæрзонддæр кæныныл. Æнтыстджынæй каст
фæцис Тбилисы консерваторийы аспирантурæ. Ам ахуыр кæнгæйæ ныффыста Дзугаты
Георгийы ныхæстæм гæсгæ оратори «Адæмы зарæггæнæг» Хетæгкаты Къостайы райгуырды
сæдæ азы бонмæ æмæ æндæр музыкалон уацмыстæ.

Хаханты Дударыл азтæ куыд цыд, афтæ рæзыдысты йæ сфæлдыстадон æнтыстдзинæдтæ
дæр. Йæ уацмыстæн ын стыр аргъ кодтой аивадуарзаг дзыллæтæ. Адæмы зæрдæтæм уæрæх
фæндаг ссардтой, цы дæс симфонийы, оперæтæ «Ханты цагъд», «Æртытæ хæхты»,
«Кавказаг горлинка», фыццаг ирон балеттæ «Ацæмæз æмæ Агуындæ», «Хетæг» (ам
Чабæханы фæлгонц зæрдæмæдзæугæ сарæзта ССР Цæдисы адæмон артисткæ Адырхаты
Светланæ), опереттæтæ, увертюрæтæ, инструменталон концерттæ, музыкæ драмон
спектакльтæ æмæ кинонывтæн («Бега», «Иликъо», «Сидзæргæс», «Мастисджытæ»,
«Хæххон чызг», «Фыдæлты намыс», «Адæмы номæй», «Осетиснкая легенда», «Кафт») цы
бирæ æндæр зарджытæ ныффыста, уыдон.

Хаханты Дудары уацмыстæ азæлыдысты канд Ирыстоны нæ, фæлæ ма Советон Цæдисы бирæ
горæтты, крайты æмæ облæстты. Дудары фыст музыкалон уацмысты тыххæй бирæ
зæрдæмæхъаргæ ныхæстæ загътой æмæ йын хорз сфæлдыстадон ахастдзинæдтæ уыд
номдзыд композитортæ В. Мураделиимæ, А. Новиковимæ, Т. Хренниковимæ, А.
Хачатурянимæ, К. Караевимæ, Д. Шостакович æмæ иннæ хъуыстгонд композитортимæ.



https://os.wikipedia.org/wiki/%D0%A5%D0%B0%D1%81%D0%B0%D0%BD_(%D1%85%D0%BE%D1%85)

Координатæтæ: 38°07′35″ ц. у. 34°09′55″ с. д.﻿ / ﻿38.126389° ц. у. 34.165278°
с. д. (G) (O) (Я)38.126389, 34.165278

Йæ бæрзæнд денджызы æмвæзадæй у 3253 метры уæлдæр, ахсы дыккаг бынат централон
Анатолийы цъуппыты астæу.

Йæ кальдерæйы уæрæх у 4–5 км, сæвзæрдис 7500 азы нæ дуджы агъоммæ. Фæстаг скалд
уыдис 6200 азмæ нæ дуджы ахъоммæ æввахс. Ацы дыууæсæрон стратовулкан бавзæрста
йæ царды кальдерæйы ныккалдис цыппар хатты. Нырыккон сырезт сæвзæрыдис фæстаг
кальдерæйы. Лавæйæ куполтæ сарæзтой дыууæ сæйраг цъуппы, ныгуылæны цъупп
уæллоздæр у æмæ йын ис дыууæ вулканон кратеры. Хасаныл æрхъула кодтой 25-æй
фылдæр лавæйы лæбырды æмæ конусы æртхутæгæй

Хасаны сирвæзт фиксацигонд æрцыдис неолиты рæстæджы къæдзæхыл нывтыл. Незаманы
цæрæнран Чатал-Хюючы (тур. Çatalhöyük, уырыссагау) цæрджытæ æмбырд кодтой хохы
алыварс обсидиан æмæ йæ ивтой сыхаг цæрæнрæтты. Ссардæуыд дзы айдæнтæ
обсидианæй. Хохы нысаниуæг уæды рæстæджы цæрджытæн æвдисынц къæдзæхыл нывтæ,
кæцыдæртыл дзы хох йæхи суæлвонг кæны цæрджыты хæдзæрттыл.

Хохмæ сцыд ахсы 6 сахатмæ æввахс. Цъуппæй зыны Анатолийы уæлвæз, æмæ, дæрддзæф
æвæрд чи у, уыцы Каппадоки.



https://os.wikipedia.org/wiki/%D0%A5%D0%B0%D0%B4%D0%B7%D1%8B-%D0%9C%D1%83%D1%80%D0%B0%D1%82

Хадзы-Мурат (сол. ХIажи Мурад. Амардис 1852-æм азы 5-æм майы) у Имам Шамилы
æртыккаг наиб, солыйы ханты æмдзидзи, райгуырд Хунзахъы (Дагъистан). У хохæгты
разамонджыты ’хсæн сæрæндæр æмæ зындгонддæртæй иу. У Лев Толстойы уац
«Хадзымураты» персонаж.

Йæ фæндаг райдайы 1834-æм азы, йе 'мдзидзи Османы Дагъистан æмæ Цæцæны дыккаг
имам Хамзатбеджы ныхмæ сусæгвæнды куы сархайдта, гъе уæд. Стæй та сси зынгæ
фидауæг солиаг адæм æмæ Уæрæсейы æфсæдты ’хсæн. 1836-æм аз Хадзымурат
азымджынгонд æрцыдис Шамилимæ сусæг бастдзинæдтæ кæй дардта, уымæй æмæ уый охыл
инæлар Клюки-фон-Клугенауы бардзырдмæ гæсгæ йæ æрцахстæуыд, уый фæстæ йæ
арвыстой Темырхъан-Шурамæ, фæлæ уырдыгæй алыгъдис, къæдзæхæй агæпп кодта,
афтæмæй. Бирæ историктæ æнхъæлынц æмæ Хадзы-Мурат тох кодта Шамилы ныхмæ, фæлæ
афтæ нæу. Уый уыд Шамилы наибтæй тæккæ хуыздæр æмæ йын лæггад кодта суанг йæ
мæлæты онг.

Уырыссæгтæ йæм зæрдæхсайгæ ахаст кæй дарынц, уый уынгæйæ Хадзы-Мурат афæлвæрдта
алидзын хæхбæстæм, фæлæ амардис хъазахъхъæгты ныхмæ тохы Нухайы хъæумæ æввахс
(Азербайджан). Хадзымурат уыд хохæгты разамонджытæй тæккæ легендарон æмæ
хъæбатыр архайæг.



https://os.wikipedia.org/wiki/%D0%A4%D1%8B%D1%86%D1%86%D0%B0%D0%B3_%D0%91%D0%B0%D0%BB%D0%BA%D0%B0%D0%B9%D0%BD%D0%B0%D0%B3_%D1%85%C3%A6%D1%81%D1%82

Балканы Фыццаг хæст у Балканы цæдисы (Болгари, Серби, Грекъ æмæ Черногорийы)
хæст Османты Турчы ныхмæ (1912—1913), Балканы хæстытæй иу.

Италиимæ хæсты фæстиуæгæн Турчы паддзахад тынг фæлæмæгъдæр, уыдис дзы
мидбыцæуттæ дæр. Уымæй пайда кæнгæйæ, 1912-æм азы 8 октябры Черногори расидти
Турчы ныхмæ хæст. 13 октябры æндæр цæдисон паддзахæдтæ дæр Туркмæ бадардтой
ультиматумтæ, стæй 17 октябры расидтысты хæст. Афтæ райдыдта Балканы Фыццаг
хæст.

Балканы Фыццаг хæст ныфс лæвæрдта бирæ адæмæн, Балканы регионы æдде дæр. Афтæмæй
уырыссаг композитор Василий Агапкин Балканы хæсты цауты фæдыл 1912-æм азы
ныффыста йæ номдзыд марш «Славяйнаг сылгоймаджы хæрзбон» (уырыс. Прощание
славянки). Агапкин уыцы маршæй ссардта, сæ хæстæджытæ фронтмæ кæмæн ацыдысты,
æппæт уыцы славяйнаг сылгоймæгты ном. Тамбоваг композиторы марш ныртæккæ у
Тамбовы облæсты гимн.

Балканы Фыццаг хæст куы фæци, цæдисонтæн сæ бон нæ разынд кæрæдзийы ’хсæн ног
зæххытæ байуарын æмæ та райдыдта ног хæст, Балканы Дыккаг хæст, Болгарийы йæ
хонынц Цæдисонты ’хсæн хæст дæр (болг. Междусъюзническа война). Уый куы фæци
(1913), уæд 1914-æм азы райдыдта Фыццаг дунеон хæст.



https://os.wikipedia.org/wiki/%D0%A4%D0%BE%D0%BD%D1%81%D0%B5%D0%BA%C3%A6_%D0%90%D0%BC%D0%B0%D0%B4%D0%BE%D1%80,_%D0%9A%D0%B0%D1%80%D0%BB%D0%BE%D1%81

Карлос Фонсекæ Амадор (исп. Carlos Fonseca Amador; 1936 23 июны — 1976 7 ноябры)
уыд никарагуæйаг революционер, «Национ Ссæрибары Сандинистон Фронты»
бындурæвæрджытæй иу, профессор, революцион змæлды теоретик.

Фонсекæ райгуырд Матагальпæйы, Никарагуæйы цæгат-ныгуылæны. Йæ фыд, Карлос
Фаусто Амадор, уыд бонджын къофигæнджыты мыггагæй. Цалынмæ йæ фырт астæуккаг
скъоламæ цæуын байдыдта, нæ базыдта, йæ фыд кæй у, уый. Фонсекæйы мад уыдис
мæгуыр гæрзтæхсæг сылгоймаг Хустинæ Фонсекæ (исп. Justina Fonseca), Амадорæй
басывæрджын æнæкъайадæй. Карлос Фонсекæ йæ мады тынг уарзта, уымæн цыт кодта.
Кæд æмæ испайнаг традицимæ гæсгæ йæ ном хъуамæ фыстаид Амадор Фонсекæ (фыды
мыггаг, уый фæстæ та мады мыггаг), йæхи фыста æдзух куыд Фонсекæ Амадор (мады
мыггаг фыццаг бынаты).

Леоны университеты куы ахуыр кодта, бацыд Никарагуæйы социалистон партимæ (исп.
Partido Socialista Nicargüense); йемæ чи ахуыр кодта, уыдон дæр разæнгард кодта
уыцы партимæ бацæуынмæ.

1956 азы 21 сентябры Леоны, кадджын изæры рæстæг, Ригоберто Лопес Перес диктатор
Анастасио Сомосæйы амарыны фæлвæрд акодта. Ригобертойы уыцы бынаты фехстой,
Сомосæ та, 1936 азæй бæстæйæн хицауиуæг чи кодта, цалдæр боны фæстæ цæфтæй амард
Панамæйы рынчындоны. Фыдракæнды æмархайджыты агуыргæ, Национ Гвардийы
службæгæнджытæ æрцæхстой политикон змæлдты фæсивæд. Фонсекæ дæр, кæд марæджы
бынтон нæ зыдта, бахауд ахæстонмæ, фæбадти дзы дыууæ мæйы бæрц.

1976 азы 7 ноябры Карлос Фонсекæйы, уæд Сандинистты Фронты генералон секретарь
куы уыди, амардтой. Йæ сæр æмæ йæ къухтæ алыг кодтой æмæ Манагуæмæ ’рбаластой,
Анастасио Сомосæйы (кæстæры) бардзырдмæ гæсгæ. Æртæ азы фæстæ сандинисттæ
фæуæлахиз сты, Сомосæ та бæстæйæ ралыгъд АИШ-мæ.



https://os.wikipedia.org/wiki/%D0%A4%D0%BE%D0%BD%D0%B4%D0%B7_%D1%86%D0%B8%D0%B2%D0%B8%D0%BB%D0%B8%D0%B7%D0%B0%D1%86%D0%B8%D0%B3%D0%BE%D0%BD%D0%B4_%D0%B7%D0%BD%C3%A6%D0%BC%D1%8B

Фондз цивилизацигонд знæмы (англ. Five Civilized Tribes) - АИШы индейаг адæмты
нысангæнæн термин. Хауынц сæм: чероки, чикасо, чокто, мускоги æмæ семинолтæ,
кæдон XIX æнусы райдианмæ æрбайстой æмæ пайда кодтой урсдзарм æрцæугæты бирæ
’гъдæуттæй æмæ æнтыстытæй, уымæй уæлдай ма семæ хорз сыхæгты ахасты бацыдысты.

Ацы знæмты культурон ивд райдыдтой Джордж Вашингтон æмæ Генри Нокс; уæлдай
æнувыдæй европæйаг-америкæйаг цардвæтк айстой чероки æмæ чоктоитæ.

Вашингтон дзырдта, индейæгтæ æмбар кæй сты урсытимæ, фæлæ сæ æхсæнад у
примитивондæр. Уый ма сбындур кодта «цивилизацимæ здæхты» политикæйы рæвдауæн
принциптæ, кæдоны фæстæдæр адарддæр кодта Томас Джефферсон.

Историк Роберт Ремини, Ендрю Джексоны биографийы автор, фыста: «Уыдон æнхъæлдтой
æмæ куыддæр индейæгтæ сахуыр уой хи сæрмæмулчы фæлтæргуыстыл, хæдзæрттæ
амайыныл, фермæтæ дарыныл, сæ сывæллæтты ахуырмæ барвитой, кæнæ та чырыстон дин
райсой, афтæ ацы бындурон америкæйæгтæ рамбулдзысты нымадылист урс
америкæйæгтæй".



https://os.wikipedia.org/wiki/%D0%A4%D0%B8%D0%BD%D0%BD%D0%B0%D0%B3_%D0%B1%D0%B0%D0%BA%C3%A6%D0%BB%C3%A6%D0%BD

Финляндийы бакæлæн (уырыс. Финский залив, фин. Suomenlahti, эст. Soome laht) у
бакæлæн Балты денджызы скæсæны, йæ былтыл æрбынат кодтой æртæ паддзахады:
Финлянди, Уæрæсе æмæ Эстони. Бакæлæнæн йæ ном равзæрдис, XVIII æнусы финнæгтæ
кæм цæрынц, уыцы бæстæйы номæй.

1996-æм азы уавæрмæ гæсгæ Финляндийы бакæлæны Уæрæсейы хайы ис, дæлдон чи фæцис,
ахæм 5000 объекты бæрц. Уыдонæй 2500 сты наутæ, 1500 — хæдтæхджытæ, æндæртæ сты
сурзæххон транспортон фæрæзтæ (хæдтулгæтæ, танктæ) æмæ алыхуызон объекттæ
(сармадзантæ, науæнгуыртæ).

Уæрæсейы территорийыл чи æрбынат кодта, Финляндийы бакæлæны уыцы портты
сæйрагдæртæ сты:



https://os.wikipedia.org/wiki/%D0%A4%D0%B8%D0%BD%D0%BB%D1%8F%D0%BD%D0%B4%D0%B8%D0%B9%D1%8B_%D0%B4%D0%BE%D0%BD%D0%B1%D0%B0%D0%BA%C3%A6%D0%BB%C3%A6%D0%BD

Финляндийы бакæлæн (уырыс. Финский залив, фин. Suomenlahti, эст. Soome laht) у
бакæлæн Балты денджызы скæсæны, йæ былтыл æрбынат кодтой æртæ паддзахады:
Финлянди, Уæрæсе æмæ Эстони. Бакæлæнæн йæ ном равзæрдис, XVIII æнусы финнæгтæ
кæм цæрынц, уыцы бæстæйы номæй.

1996-æм азы уавæрмæ гæсгæ Финляндийы бакæлæны Уæрæсейы хайы ис, дæлдон чи фæцис,
ахæм 5000 объекты бæрц. Уыдонæй 2500 сты наутæ, 1500 — хæдтæхджытæ, æндæртæ сты
сурзæххон транспортон фæрæзтæ (хæдтулгæтæ, танктæ) æмæ алыхуызон объекттæ
(сармадзантæ, науæнгуыртæ).

Уæрæсейы территорийыл чи æрбынат кодта, Финляндийы бакæлæны уыцы портты
сæйрагдæртæ сты:



https://os.wikipedia.org/wiki/%D0%A4%D0%B8%D0%BB%D0%B8%D0%BF%D0%BF_%D0%B4%D0%B5_%D0%9A%D0%BE%D0%BC%D0%BC%D0%B8%D0%BD

Филипп де Коммин (фр. Philippe de Commynes кæнæ Philippe de Commines)
(райгуырдис 1447-æм азмæ æввахс, Фландри — амардис 1511-æм азы 18 октябры) уыдис
францаг дипломат æмæ историк, къаролтæ Людовик XI æмæ Карл VII-æмы уынаффæгæнæг.
Нымад у нырыккон историографийы бындурæвæрджытæй иуыл; у, фыццаг францаг
мемуарты (мысинæгты) автор.

Филипп де Коммин райгуырдис 1447-æм азы, йæ бинонтæ уыдысты Фландрийы бæстæгтæ.
Æхсарджын Карлмæ службæ кæнынмæ æрцыдис 1464-æм азы. 1467-æм азы йын лæвæрд
æрцыдис рыцары ном. Уыцы азы Филипп бацыдис герцоджы æввахсдæр адæймæгты къордмæ
æмæ сси йæ æууæнкджын уынаффæгæнæг. 1468-æм азы Коммин алыгъдис Людовик XI-æмы
’рдæм.

Йæ мемуартыл Коммин кусын райдыдта 1489-æм азы, Вьенны архиепископ Анджело
Катойы курдиат æххæстгæнгæйæ. Коммины мысинæгтæ дихгонд сты дыууæ хайыл:
фыццаджы ис 6 чиныджы æмæ дзы дзырдæуы Æхсарджын Карлы æмæ Людовик XI-æмы
хицауиуæджы тыххæй, дыккаджы ис 2 чиныджы æмæ дзы æвдыст æрцыдис Карл VIII-æмы
балц Италимæ.



https://os.wikipedia.org/wiki/%D0%A4%D0%B5%D1%80%D0%BC%D0%B5%D1%80%D1%82%D1%8B_%D1%81%D0%BA%D1%8A%D0%BE%D0%BB%D0%B0

«Фермерты скъола» у регионалон æхсæнадон организаци, кæцы æвæры йæ размæ нысан
рабæрæг кæнын фæсивæды профессионалон здæхт агробизнесы. Организаци кусы
рæвдауæндæтты ахуырдзаутимæ æмæ рауагъдонтимæ, рынчын сидзæр сывæллæтимæ
(олигофрентимæ), хъæуты цæрæг фæсивæдимæ, æрæджы ахæстонæй кæй рауагътой,
уыдонимæ, хъæууон хæдзарадон университеты рауагъдонтимæ, куыстæй æмæ цæрæнуатæй
хъуаг чи æййафы, ахæмтимæ.

1980-æм азы Вячеслав Горелов ахуыр кодта спортсменты туризмон ориентировæнийæ.
1994 азы Горелов йæ центры бындурыл æмæ спортскъолаты райдыдта барсæттæнтимæ
профилактикон куыст. Уыцы аз бындур æвæрд æрцыд организаци «Койва»-йæн. Йæ фæрцы
зын æнахъомтæ æмæ зылынгонд фæсивæд архайдтой дзыллон сплавты цæугæдæтты. Уый
тыххæй Горелов бавдыста проект «Туризм фыдгæндты ныхмæ», кæцыйæн райдыдта æххуыс
кæнын сахары администрации.

1997 азы байгом и лагерь «Ирень». Уым уыдысты конд бæхджын æмæ велосипедон
маршрутытæ, уæд æппæт лагеры баулæфыдысты 2000 адæймаджы. 1998 азы лагерь сси
паддзахадон сæрмæмулк. 2000 азы Вячеслав Горелов сси удгоймаг амалиуæгдар æмæ
сарæзта хъæу Кривецы, Пермы крайы, уазæг хæдзар æрбацæугæ кæсагахсджытæн. 2003
азы сидзæр сывæллæтæн конд æрцыд лагерь. Уæдæй фæстæмæ Горелов райдыдта
æмгуыстад Вагит Алекперовы фондимæ «Нæ фидæн».

2009 азы фæзынд организаци «Фермерты скъола». Йæ программæ реализацигонд цæуы
цалдæр къæпхæны дæргъы. Фыццагыл, фæдзурынц 30 хайадисагмæ профессионалон здæхт
æмæ социализацийы курсытæм. Архайджыты кар 18 азæй 23 азмæ. Хуыздæр хатцæгтæ чи
равдыста, уыдон дыккаг къæпхæныл цæуынц профессионалон ахуыр хъæууон хæдзарады
алыхуызон дæсныйæдтыл. Организацийæн ис хорз фадаттытæ сæ продукци уæй кæнынæн,
уымæ гæскæ æнахъомтæн ис гæнæнтæ исын æфтиаг. 2012 азы проект «Фермерты скъола»
райста фонд «Нæ фидæн»-ы преми.

Районы администраци радих кодта проектæн зæхх. Уым фæнд кодтой æрбынат кæнын
рæвдауæндæтты рауагъдонты, æмæ хъæды хай хæдзæртæ аразынмæ. Фæлæ «Фермерты
скъола»-йæн цы хъæды хай радтой уым, Гореловы ныхæстæм гæсгæ, раздæр закъон
халгæйæ уæй кодтой хъæдæрмæг. Амалиуæгдарæн бантыст райсын бар бæлæстæ акалын,
фæлæ йæ зæххыл цы бæлæстæ хъуама уыдаид, уыдон раздæр акалдтой æмæ цæ аластой.
Хъæдæрмæг давд кæй æрцыд, уый Горелов базыдта 160 минæн ивæр йæм куы
æрбарвыстой, уæд.



https://os.wikipedia.org/wiki/%D0%A4%D0%B0%D1%80%D0%B5%D1%80%D1%82%C3%A6

Фареры сакъадæхтæ (Фарертæ) (фар. Føroyar, [фёрьяр] — «Фысы сакъадæхтæ»; дан.
Færøerne) у Цæгат Атлантикæйы 18 сакъадахы къорд, Норвеги, Исланди æмæ Стыр
Британийы ’хсæн. Фарертæ сты Данийы автономон регион. Хиуынаффæйад 1948 азæй.
Фарерты сæйраг сахар у Торсхавн. Архипелаг ис æнгом традицион бастдзинад
Исланди, Норвеги, Шетланды сакъадæхтæ, Оркнейы сакъадæхтæ æмæ Гренландимæ.

Ирландийы моладзæнтæ зыдтой Фареры сакъадæхты тыххæй 500-æм азмæ æввахс[кæцæй
ист у?]. 700 æмæ 800 азты астæу Шотландийæ рацæуæггæгтæ арцардысты
сакъадæхты[кæцæй ист у?]. Викингтæ куы бахæццæ сты Фареры сакъадæхтæм IX æнусы
райдайæны, уæд шотландиæгтæ сакъадæхтæй ацыдысты.

XIV æнусы кæронмæ Фареры сакъадæхтæ уыдысты Норвегийы провинци. Стæй Фарертæ
систы Данийы æмæ Норвегийы иумæйаг паддзахады территори, стæй 1815 азы Дани сси
Фарерты иунæгон бардарæг. Сакъадæхты цæрджытæ сты скандинаваг адæм; фарераг
æвзаг у рагон норвегаг æвзаджы байзæддаг.

1940 азы 11 апрелы Стыр Британийы сæйраг министр Уинстон Черчилль алыг кодта
Торсхавны порты æрæвæрын крейсер. Стыр Британи сси Фарерты æфсады бардарæг 1940
азы апрелы, Данимæ Германы интервенцийы фæстæ. Бритайнаг оккупаци фæци 1945 азы
сентябры. 8 мин бритайнаг салдаттæй фылдæр хайад истой Фарерты оккупацийы.

1946 азы сентябры сусæг хъæлæслæвæрды фæстæ Фареры сакъадæхты парламент расидти,
сакъадæхтæ Данийы скондæй кæй рацæуынц, уый. Уыцы уынаффæ бафидар кодта
парламент (12 хъæлæсы разы, 11 нæразы). Сакъадæхтæй иу — Суурой, æппæты
хуссардæр æмæ фæзуатмæ гæсгæ æртыккаг — фехъусын кодта, уый Даниимæ кæй
баззайдзæн, уый. Данийы хицауад хъæлæслæвæрд схуыдта æнæхъомыс æмæ фарераг
парламенты куыст рæстæгмæ бауромын кодта.

Фæстæдæр адæмы ног æрфарст сбарæг кодта, Данийы сконды кæй баззайын фæнды, ахæм
цæрджыты æмбисæй чысыл фылдæр уыд. Парламенты делегаци ацыд Копенгагенмæ ныхас
кæнынмæ. 1948 азы бадзырдмæ гæсгæ Фареры сакъадæхтæ райстой арæнгонд
суверенитет, йæ æддаг политикæ у Данийы бар.

1984 азы Фарертæ фехъусын кодтой сæ æнæядерон статус. Æнæуи сакъадæхтыл ис
Данийы æфсæддон базæ æмæ НАТО-йы радиолокацион комплекс.

Фарертæ сты Шенгены бадзырды уæнг. Уырдæм бацæуынæн Уæрæсейы граждæнты хъæуы
даниаг минæварады визæ исын.

Фарерты раны фæрцы архипеладжы сæйраг транспорт у денджызон. Паддзахады иунæг
аэропорт у Воар сакъадахы. Фарерты сæйраг уæлдæфон ласæг у Авиакомпани Atlantic
Airways. Æнæсцух рейстæ: Ставангер, Осло (Норвеги), Копенгаген, Ольборг, Биллунн
(Дани), Рейкьявик (Исланди), Абердин, Шетланды сакъадæхтæ (Шотланди) æмæ
Лондонмæ.

Архипелаг ис кадавар зайæгхал: арктикон зайæгойтæ, хъæддаг дидинджытæ,
кæрдæджытæ, хъуына æмæ хъуынабын.

Фареры сакъадæхтæ ма хъуыстгонд сты китдзуаны традицийæ. Урсфарс дельфинтæ æмæ
æндæр гайтæ (киттæ) марынц сæ дзидза æмæ сæ сойы тыххæй, афæдзы дæргъы 950
гриндæйы (Globicephala melaena) бæрц марынц, сæ фылдæр сæрды. Фарерæгтæ куыд
бамбарын кæнынц, китдзуан у сæ традицион царды ахсджиаг хай, цæрæгойты
хъахъхъæнджытæ та уыцы традици критикæ кæнынц куыд тугдзых æмæ нæхъæугæ.

Фарерты традицион хæринæгты бындур у фысыфыд, картоф, кæсаг æмæ гайы (киты)
дзидза. Фысыфыд у фарераг адæмы уарзондæр хæринæгтæй иу. Фарерты ис иунæг
бæгæныхсидæн Föroya Bjór (уый кусы 1888 азæй).



https://os.wikipedia.org/wiki/%D0%A4%D0%B0%D0%B2%D1%80_%D0%B4%D0%B5_%D0%92%D0%BE%D0%B6%D0%BB%D0%B0,_%D0%9A%D0%BB%D0%BE%D0%B4

Клод Фавр де Возла (фр. Claude Favre de Vaugelas, 1585—1650) уыди Францаг
академийы «уæнг-бындурæвæрæг», разамынд лæвæрдта академион дзырдуат аразджытæн.
Вожла уыди XVII æнусы францаг классицизмы æгъдауæвæрджытæй иу. Клод уыдис Антуан
Фавры фырт.

Йæ куыст «Мæ фиппайæнтæ францаг æвзаджы тыххæй»-йы (фр. Remarques sur la langue
française, 1647) Вожла тырны францаг æвзаг ссыгъдæг æмæ суæздан кæнынмæ. Йе
’гъдæуттæ Вожла райста, «галуанон æхсæнадмæ» (уырыс. придворное общество) æмæ
«тæккæ зындгонддæр фысджытæм» фæтчиагыл нымад чи уыди, ахæмтæ.

Вожлайы уацмыстæ систы цæвиттойнаг. Суанг Корнель дæр рæстытæ кодта йæ трагедитæ
Вожламæ гæсгæ. Клод ма у Квинт Курцийы тæлмацгæнæг — афтæмæй райдыдтой йæ
лингвистикон иртасæнтæ. «Фиппайæнтæ» мыхуыры рацыдысты 1884-æм азы.

Уæрæсейы Вожлайы куыстытæ тынг сахадыдтой литературон æвзаджы теоретиктæ
Тредиаковский æмæ Ломоносовыл.



https://os.wikipedia.org/wiki/%D0%A4%C3%A6%D1%80%D1%81%D1%81%D0%B0%D0%B3_%D0%BB%C3%A6%D0%B3%D1%82%C3%A6

Фæрссаг лæгтæ (ир.), адæмихатт (диг.) — ирон зæхкусджыты æппæты стырдæр фæлтæр.
Сæрибар уæвгæйæ сæм ХVIII æнусы æмбисмæ хи зæххытæ нæ уыдис, цардысты феодалты
зæххытыл æмæ сæ пайдайæн кодтой бегарайы куыстытæ, феодалтæ сæ хъахъхъæдтой æмæ
сыл арм дардтой. Ирыстоны Зæхкусджыты реформæйы райдайæнмæ бафиппайæн уыдис,
фæрссаг лæгты æхсæнадон фæлтæр куыд тынг ныддихтæ ис, уый — æнæзæхх фæрссаг
лæгтæй райдай æмæ фæу, дзæвгар зæхх, бæхрæгъæуттæ, хъомрæгъæуттæ æмæ фысвосы
дзугтæ кæмæ уыди, ахæм хъæздыг æмæ бархи фæрссаглæгтæ. Арæхдæр хæстæг кодтой сæ
кæрæдзиимæ, фæлæ-иу бонджын æмæ дзырддзæугæ фæрссаг лæгты бинонтæй æлдæртты
мыггæгты нæлгоймæгтæ дæр чызг хастой.



https://os.wikipedia.org/wiki/%D0%A4%C3%A6%D1%80%D0%BD%D0%B8%D0%BE%D0%BD_%D0%9A%D1%8A%D0%BE%D1%81%D1%82%D0%B0

Фæрнион Къоста (Фæрниаты Солтайы фырт Константин; 1908 аз, Быдыры Дæргъæвс —
1937 аз) уыдис ирон фыссæг, поэт, журналист.

Ахуыр кодта райгуырæн хъæуы, фæстæдæр та — Дзæуджыхъæуы, стæй Мæскуыйы
журналистикæйы институты. Каст фæцис Мæскуыйы педагогон институт.

1931-æм азы æрцардис Цхинвалы. Уым куыста литературон газет «Большевикон
аивад»-ы редакторæй. Уый фæстæ Къоста уыдис Хуссар Ирыстоны чиныгуадзæны
директор, стæй драмон театры сæргълæууæг. 1933-æм азы Фæрнион æрыздæхтис
Орджоникидземæ æмæ æрлæууыдис Цæгат Ирыстоны книготоргы сæргъы. Фæстæдæр ссис
сывæллæтты журнал «Сырх дидинæг»-ы редактор.

Фæрнионы сфæлдыстад уыдис бирæвæрсыг. Йæ æмдзæвгæтæ фыццаг хатт мыхуыры
фæзындысты 1925-æм азы. 1927-æм азы та рацыдис Нигер, Фæрнион æмæ Хъамбердиаты
Мысосты æмдзæвгæты иумæйаг æмбырдгонд «Уадындз». Аккаг хъусдард аздæхта йæхимæ
поэты æмдзæвгæты æмбырдгонд «Зæй» (1930). Стыр аргъ счындæуыдис, Къоста
фæстæдæры азты кæй ныффыста, уыцы æмдзæвгæтæ «Хъобаны фæдис», «Цины дуг» æмæ
æндæртæн.

Пьесæ «Хæрзбон»-ы (1934) Фæрнион равдыста Хуссар Ирыстоны фæллойгæнджыты тох
Советон хицауады сæраппонд 1918–20-æм азты. Уацмысы æвдыст æрцыдысты алыхуызон
политикон цæстæнгастæ кæмæн уыдис, ахæм адæймæгты хъысмæттæ (коммунисттæ,
меньшевиктæ, буржуазон националисттæ). Фыццаг хатт ирон драматургийы автор
бахаста пьесæмæ архайдамонæджы (уырыс. ведущий). Уый монологтæ æххуыс кæнынц
пьесæйы идейон мидис хуыздæр бамбарынæн.

Советон хицауады сæраппонд тохы темæйыл фыст у радзырд «Хъæбатыр цæргæс». Йæ
сæйраг архайæг у мидхæсты легендарон хъайтар Дзарахохты Хадзымурат.



https://os.wikipedia.org/wiki/%D0%A3%D1%82%D1%82%D0%B0%D1%80-%D0%9F%D1%80%D0%B0%D0%B4%D0%B5%D1%88

Уттар-Прадеш (хинди उत्तर प्रदेश; урду اتر پردیش; Uttar Pradesh «Цæгаты бæстæ»)
у Индийы цæгаты штат, йæ цæгат арæн у Индийы арæн Непалимæ. Штаты сæйраг сахар у
Лакхнау, стырдæр сахар — Канпур. Æндæр стыр сахартæ сты Агрæ, Алигарх, Айодхья,
Варанаси (Бенарес), Горакхпур. Цæрджыты нымæц у 166 млн адæймаджы — уымæй у
Индийы штатты ’хсæн стырдæр.

Уттар-Прадеш у дунейы стырдæр административон иуæг цæрджыты нымæцмæ гæсгæ,
æрмæст фондз паддзахады цæрджыты нымæц у Уттар-Прадешæй стырдæр: АИШ, Бразили,
Индонези, Китай æмæ Инди йæхæдæг.

Кæсын-фыссын чи зоны, уыдоны нымæц у, æндæр штаттимæ абаргæйæ, ныллæг —
нæлгоймæгтæй 70%, сылгоймæгтæй 43% (2001-æм азы). Штаты зындгонддæр уæлдæр
ахуыргæнæндон у Аллахабады университет.

Штат Уттар-Прадеш иттæг ахсджиаг у Индийы культурæйæн — сахар Варанаси (Бенарес
дæр æй хонынц) у индусаг уырнджытæн табуйаг. Сахар Агрæйы та лæууы дунейы
зындгонддæр амаддзæгтæй иу — мавзолей Тадж Махал.

Нырыккон хиндийы литературон формæйы бындур сси, Уттар-Прадешы ныгулæны цы
хариболийы диалектыл дзурынц, уый.

Уттар-Прадешы зæххыл XIX æнусы уыдис бритайнаг провинци Агрæ æмæ Ауды кънйазад.
1858-æм уыдон иугонд æрцыдысты, уæдæй фæстæмæ хуыдтой сæ «Агрæ æмæ Ауды иугонд
провинцитæ», 1902-æм азæй та хуымæтæджы «Иугонд провинцитæ». Инди хæдбар куы
сси, уæд штатæн радтой йæ ныры ном (йæ уæды сконды нырыккон Уттаракханды штаты
зæххытæ дæр уыдысты).



https://os.wikipedia.org/wiki/%D0%A3%D1%80%D1%81%D0%B4%D0%BE%D0%BD%D1%8B_%D0%BA%D0%BE%D0%BC_(%D0%A6%C3%A6%D0%B3%D0%B0%D1%82_%D0%98%D1%80%D1%8B%D1%81%D1%82%D0%BE%D0%BD)

Дагомы — Джыккайтæ, Уанитæ, Бигъатæ, Касатæ, Хъуысатæ, Бурдзиутæ, Агънатæ,
Хъаратæ, Гæбутæ, Хъуылатæ, Себеттæ, Салытæ, Цæбитæ, Хнеутæ æмæ Буратæ.

Донысæры — Хестантæ, Дзбойтæ, Дзобатæ, Саламтæ, Насхъидатæ, Мецъытæ, Бызыккатæ,
Калмантæ, Азиатæ, Мсойтæ, Гæлæбатæ, Гæбултæ, Азитæ æмæ Хъæллатæ.

Инджынты — Цæрукъатæ, Зембаттæ, Хъайыртæ, Черчестæ, Быгъуылтæ, Тæбæхсæутæ,
Тъоротæ, Гоццатæ, Ханайтæ.

Урсдоны — Дзугатæ, Дзыгастæ, Айлартæ, Æмбалтæ, Челæхсатæ, Тыджытæ, Гæздæнтæ,
Костæ, Цъæхилтæ, Карсанатæ, Таутиатæ.

Цъамады — Уырымтæ, Бирæгътæ, Кæсæбитæ, Созæтæ, Пагæтæ, Уататæ, Тлаттæ,
Хъайттатæ, Бицъотæ, Черчестæ, Ханайтæ, Гагкайтæ, Ботъотæ, Фардзинтæ, Борæтæ,
Дзæрæхохтæ, Датитæ, Мадзатæ, Тохсыртæ, Мурастæ, Годжыцатæ.



https://os.wikipedia.org/wiki/%D0%A3%D0%BF%D1%81%D0%B0%D0%BB%D0%B0-%D0%A6%D0%B8%D1%80%D0%BA

«Упсала-Цирк» — уæрæсейаг цирк, автономон æнæ саудæджерон организаци, социалон
æмæ культурон лæггæдтæ дæттæг. Архайы æвæгæсæг сывæллæтты æмæ æнахъомты социалон
дзæбæхкæныныл. Цирк кусы 2000-æм азæй Бетъырбухы. Организацийы нысан — уынджы
цардæн скæнын альтернативæ, раздахын сывæллæтты æхсæнадмæ æмæ скæнын гæнæнтæ сæ
алырдыгон тынгадмæ.

«Упсала-Цирк»-æн бындур æвæрд уыд 2000-æм азы Бетъырбухы немыцаг студенткæ
Астрид Шорн æмæ театралон режиссёр Лариса Афанасьевайæ. Уыдон æмбырд кодтой
æвæгæсаг рынчын савæллæтты коррекцион скъолаты, милицæйы сывæллæтты уатты æмæ
тæккæ уынгты. Шорн сси проекты идейон разæнгардгæнæг, агуырдта циркæн тренерты
æмæ æхцайы фæрæзтæ, æрвыста фыстæджытæ алыхуызон фондтæм, кодта æппæт
организацион куыст. Шорны фæрцы цирк райста æхца Герман æмæ Францæй.
Афанасьевæйæн бабар кодтой æвæрдты аивадон хай, стæй режиссурæ. Цыппар мæйы
фæстæ æвæрд æрцыд фыццаг номер «Зæрдæйæ фехъуысын», труппæ рацыд Берлины циркон
фестиваль Cabuwazi-йы æмæ сси йæ лауреат. Фыццаг рæстæг цирк йæ æвæрдтæ æвдыста
фылдæр Европæйы, европæйаг хæрзгæнæн фондты æххуысæй. 2005-æм азы организацыйы
уыд æртæ къорды артистытæ, архайдтой дзы 30 сывæллоны, мæйы бюджет та фæфылдæр и
5000 доллæрæй. «Упсала-Цирк» хорзæхгонд уыд æхсæнадæмон циркон фестивалы премийæ
Мюнхены.

2011-æм азы фæткдарыны компани «Теорема»-йы сæргълæууæг Игорь Водопьяновы фæрцы
Свердловы номыл донбыластæрды уыд арæзт фыццаг стационарон цатыр(раздæр цирк
банат кодта æххуырсгæ). Фæстæдæр æмарæн территорийыл организатортæ сарæзтой
«Упсала-Цирк» кæй хонынц, уый – сæрдыгон бинотæн ивхæрсон комплекс концерттæ
аразынæн, циркон уроктæ дæттынæн æмæ æндæр мастер-класстæ кæнынæн сывæллæттæн.
Парчы мадзæлты архайдтой Вячеслав Полунин, Гётейы номыл Институт, Евгений
Фёдоровы музыкалон проект Optimystica Orchestra, Хоронько-оркестр, мульт-студи
«Да», айвадон мануфактура ПТХ, «Открытая библиотека», рауагъдад «Поляндрия» æмæ
æндæртæ. 2012-æм азæй райдайгæйæ æппæт музыкæ спектакльтæн фыссы зындгонд
композитор Дмитрий Максимичёв.

2013-æм азы барæггæнæнтæм организацийы афæзы хцайы æрзылд фæфылдæр 11 милуан
соммæ. Уыимæ хардз бамбæрзт сси 10-12% — æфтиаг цыд билеттæ æмæ сувенирон
продукци уæй кæнынæй: футболкæтæ, нысантæ, сумкæтæ. Иннæ аз пайда фæфылдæр 30%
онг. Кæд раздæр цирк йæ куыстытæ фылдæр авдыста Европæйы, æнцондæр æмæ хцайæ
пайдадæр кусын кæм уыд, уæд нырæй фæстæмæ авдыстытæ райдыдтой цæуын Уæрæсейы
Евгиния Горькæвæйы социалон проект «Душевный базар»-имæ иумæ. Труппæ уыд
Красноярскы, Новосибирскы, Сочийы, Краснодары, Ростов Донылы, Уралы сахарты,
Владивостокы, Хабаровскы æмæ æндæр регионты.

2015-æм азы «Упсала-Цирк»-ы бындурыл Бетъырбухы байгом Циркон педагогикæйы
скъола.

Сывæллæтты ахуыр кæнынц профессионалон циркы кусæг тренертæ, хореографтæ,
режиссертæ. 2014-æм азы организацийы æдæппæт куыста 16 адæймаджы æмæ дзы ахуыр
кодтой 70 æвæгæсаг сывæллоны 7 азæй 18 азы онг. Алы аз кризисон центрты æмæ
коррекцион скъолаты цæуынц æмбырдтæ, циркмæ бахауы 50 сывæллоны(уыдонæй 35
баззайынц циркы кусынмæ). Репертуары и цалдæр æвдысты. 15 азмæ «Упсала-Цирк» уыд
Европæйы 500 ран гастрольты. Организацийы æфтиаг цад билеттæ уæй кæнынæй,
корпоративон мадзæлттæ кæнынæй тимбилдингæй, бæрæгбæттæ цæттæ кæнынæй.

Циркы кусджытæ царды уадзынц бирæ æддагон социалон программæтæ, зæгъæм, 1-æм
спецскъолайы организациконд уыд «Фæсбыру цирк» (уырыс. «Цирк за забором»), уым
æрыгон фыдгæнджыты ахуыр кæнынц паркурæй. Æртæ сæйраг группæйæ уæлдай кусы
сæрмагонд къорд Наталья Кашинæйы сæргъы. Уым сымбырд кодта рынчын сывæллæтты, сæ
фылдæр хай Дауны синдромæй рынчынтæ. Æппæтуæрасеон социалон программæ «Сагъæсы
тых»-ы (уырыс. «Сила мечты») фæрцы аразынц мастер-класстæ.

Циркы рауагъдонтæ ахуыр кæнынц иннæты акробатикон дæсныйадыл училищæты, бацæуынц
уæлдæр ахуырдæттæм. Йууæй-иутæ ист сты стажировкамæ «Фрателлинийы академимæ» —
зындгонд циркон айвады скъола Парижы.



https://os.wikipedia.org/wiki/%D0%A3%D0%BD%D0%B0%D0%BC%D1%83%D0%BD%D0%BE,_%D0%9C%D0%B8%D0%B3%D0%B5%D0%BB%D1%8C_%D0%B4%D0%B5

Мигель де Унамуно-и-Хуго (исп. Miguel de Unamuno y Jugo; райгуырдис 1864-æм азы
29 сентябры, Бильбаойы — амардис 1936-æм азы 31 декабры, Саламанкæйы) уыдис
испайнаг философ, фыссæг, æхсæнадон архайæг, «98-æм азы фæлтæры» зынгæдæр
минæвар.

Унамуно райгуырдис сæудæджергæнæджы бинонты ’хсæн, уыдис баскты адæмыхаттæй æмæ
йæ мадæлон æвзаг уыдис баскаг, фæлæ фысгæ кодта испайнагау. Бинонты ’хсæн
рахъомыл ис католикон традицимæ гæсгæ, иу рæстæджы ма йæ фæндыдис сауджын суын.

1880-æм азы Унамуно бацыдис Мадриды университеты Философи æмæ гуманитарон
зонæдты факультетмæ. Каст æй фæцис 1884-æм азы æмæ райста докторы къæпхæн.
Мигель æрыздæхтис йæ райгуырæн Бильбаомæ. Уым уый уыдис латинаг æвзаджы
ахуыргæнæг астæуккаг ахуырдæтты. 1891-æм азы Унамуно ракуырдта Кармен
Лисаррагайы. Иумæ амондджынæй фæцардысты бирæ азты дæргъы æмæ схъомыл кодтой аст
сывæллоны. Уыцы аз Унамуно йæ бинонтимæ æрцардис Саламанкæйы. Саламанкæйы
университеты йын раттой бердзенаг æвзаг, антикон литературæ æмæ философийы
профессоры бынат. 1901-æм азы та Унамуно ссис ацы ахуырдоны ректор.

1924-æм азы, Примо де Риверайы диктатурæйы ныхмæ йæ раныхæсты тыххæй, Унамуно
хаст æрцыдис Канары сакъадæхтæм. Уырдыгæй Мигель бархийæ афтыдис Францмæ. Йæ
райгуырæн бæстæм фæстæмæ раздæхтис 1930-æм азы. 1931–1932-æм азты уый уыдис
Кортесты депутат. Унамуно æргомæй дзырдта республикæйы ныхмæ. Философмæ гæсгæ
ацы хицауиуæджы формæйæн йæ бон нæу мидбæсты саразын сабыр цард æмæ сæнæмæнг
кæнын национ иудзинад. Франкистты бунты фыццаг къуыриты Унамуно рахæцыдис
растджыты фарс, фæлæ 1936-æм азы октябры уый æргомæй цæхгæр рафаудта франкистты,
æмæ йæ уый фыдæй рацух кодтой ректоры бынатæй æмæ йæ скодтой хæдзарон ахæст. Йæ
амæлæты хæдразмæ Унамуно фыста: «Æз нæ зонын, ног хицауад чи фидар кæны, уыцы
къазармон æмæ динон моны цæдисæй æлгъагдæр хъуыддаг».



https://os.wikipedia.org/wiki/%D0%A3%D0%BD%D0%B0%D0%BC%D1%83%D0%BD%D0%BE

Мигель де Унамуно-и-Хуго (исп. Miguel de Unamuno y Jugo; райгуырдис 1864-æм азы
29 сентябры, Бильбаойы — амардис 1936-æм азы 31 декабры, Саламанкæйы) уыдис
испайнаг философ, фыссæг, æхсæнадон архайæг, «98-æм азы фæлтæры» зынгæдæр
минæвар.

Унамуно райгуырдис сæудæджергæнæджы бинонты ’хсæн, уыдис баскты адæмыхаттæй æмæ
йæ мадæлон æвзаг уыдис баскаг, фæлæ фысгæ кодта испайнагау. Бинонты ’хсæн
рахъомыл ис католикон традицимæ гæсгæ, иу рæстæджы ма йæ фæндыдис сауджын суын.

1880-æм азы Унамуно бацыдис Мадриды университеты Философи æмæ гуманитарон
зонæдты факультетмæ. Каст æй фæцис 1884-æм азы æмæ райста докторы къæпхæн.
Мигель æрыздæхтис йæ райгуырæн Бильбаомæ. Уым уый уыдис латинаг æвзаджы
ахуыргæнæг астæуккаг ахуырдæтты. 1891-æм азы Унамуно ракуырдта Кармен
Лисаррагайы. Иумæ амондджынæй фæцардысты бирæ азты дæргъы æмæ схъомыл кодтой аст
сывæллоны. Уыцы аз Унамуно йæ бинонтимæ æрцардис Саламанкæйы. Саламанкæйы
университеты йын раттой бердзенаг æвзаг, антикон литературæ æмæ философийы
профессоры бынат. 1901-æм азы та Унамуно ссис ацы ахуырдоны ректор.

1924-æм азы, Примо де Риверайы диктатурæйы ныхмæ йæ раныхæсты тыххæй, Унамуно
хаст æрцыдис Канары сакъадæхтæм. Уырдыгæй Мигель бархийæ афтыдис Францмæ. Йæ
райгуырæн бæстæм фæстæмæ раздæхтис 1930-æм азы. 1931–1932-æм азты уый уыдис
Кортесты депутат. Унамуно æргомæй дзырдта республикæйы ныхмæ. Философмæ гæсгæ
ацы хицауиуæджы формæйæн йæ бон нæу мидбæсты саразын сабыр цард æмæ сæнæмæнг
кæнын национ иудзинад. Франкистты бунты фыццаг къуыриты Унамуно рахæцыдис
растджыты фарс, фæлæ 1936-æм азы октябры уый æргомæй цæхгæр рафаудта франкистты,
æмæ йæ уый фыдæй рацух кодтой ректоры бынатæй æмæ йæ скодтой хæдзарон ахæст. Йæ
амæлæты хæдразмæ Унамуно фыста: «Æз нæ зонын, ног хицауад чи фидар кæны, уыцы
къазармон æмæ динон моны цæдисæй æлгъагдæр хъуыддаг».



https://os.wikipedia.org/wiki/%D0%A3%D0%BA%D1%80%D0%B0%D0%B8%D0%BD%C3%A6%D0%B3%D1%82%C3%A6

Украинæгтæ (укр. украї́нці) сты славяйнаг адæм, Украинæйы бындурон адæм. Сæ
фылдæр цæрынц Украинæйы, Уæрæсейы ис 2,943 милуаны украинаджы (2002). Стыр
украинаг диаспорæтæ ма ис АИШ, Канадæ æмæ Бразилийы.

XX æнусы онг украинæгтæ нымад уыдысты уырыссаг адæмы дæлкъордыл, Уæрæсейы
империйы хуыдтой сæ «чысылдæр уырыс» (уырыс. малороссы), сæ хином та уыдис
«русинтæ» (укр. русини). Европæйы, уæлдайдæр Австро-Венгрийы, æрæх сæ хуыдтой
«рутентæ» (лат. Rutheni).

Украинæгтæ сарæзтой хъæздыг æмæ хигъæдон национ культурæ. Сæ динмæ гæсгæ сты
чырыстон (уыдонæй фылдæр — цалдæр растуырнæг еклезиты уæнгтæ), бирæтæ сты
атеисттæ.



https://os.wikipedia.org/wiki/%D0%A3%D0%B0%D1%81%D0%B3%D0%B5%D1%80%D0%B3%D0%B8

Уастырджи, дыгуронау Уасгерги — æппæты кадджындæр æмæ адæмæн уарзондæр дзуар
ирон мифологийы, нæлгоймæгтæ, бæлццæттæ, хæстонтыл аудæн бардуаг. Нарты кадджыты
йæ хонынц уæларвцæрæг, æвдыст цæуы тызмæг хæстоны хуызы урс бæхыл, урс уæйлаг
нымæты.

Æмткæй райсгæйæ, Уастырджийæн нартимæ хорз ахастдзинæдтæ ис, семæ фæбады нарты
куывды. Нарты кадджыты Уастырджи арæх фæзыны сылгоймæгты фæливæджы хуызы дæр. У
номдзыд Нарты кадджыты хъайтар Сатанайы фыд.

Сылгоймæгтæ Уастырджийы ном нæ дзырдтой, тобæгонд уыдис, уымæ гæсгæ дзурынц
Лæгты Дзуар.

Æппæты фылдæр кувæндæттæ ис Уастырджийы номыл, æмбæлынц æгас Ирыстоны зæххыл
дæр. Иу ахæм фынг дæр нæй, иу ахæм хорз хъуыддаг дæр нæй æмæ дзы Уастырджийы ном
ма ссарой, сæхи йыл ма бафæдзæхсой.



https://os.wikipedia.org/wiki/%D0%A3%C3%A6%D1%80%C3%A6%D1%81%D0%B5%D0%B9%D1%8B_%D0%97%C3%A6%D1%80%D0%B8%D0%BD_%D1%86%C3%A6%D0%B3

Уæрæсейы Зæрин цæг (уырыс. Золотое кольцо России) у, рагон уырыссаг сахартæ чи
иу кæны, ахæм туристон маршрутты къорд. Зæрин цæгмæ цы цæрæнрæттæ хауынц, уыдон
мидæг баззадысты архитектурон æмæ культурон фенддæгтæ, кусынц традицион
дысныйæдты æрмæдзтæ.

Зæрин цæджы сæйраг аст сахары сты: Сергиев Посад, Переславль-Залесский, Ростов
Великий, Ярославль, Кострома, Иваново, Суздаль æмæ Владимир. Уыдонæй фылдæр
номхыгъдмæ фæхæссынц цалдæр сахары (Гороховец, Муром æмæ æндæртæ), фæлæ уый
дайуаг фарста у. Маршруты рæттæ сты Уæрæсейы æхсæз облæсты территорийыл, йæ
сконды сты Владимиры, Ивановойы, Костромайы, Мæскуыйы, Тверы æмæ Ярославлы
облæстытæ.

Уæрæсейы Зæрин цæг, зæгъгæ, уыцы термин чи æрымысыд, уый уыди литератор Юрий
Бычков — уыцы сæргондæй уый ныффыста цалдæр уацхъуыды газет «Советская
Россия»-йæн 1967-æм азы.



https://os.wikipedia.org/wiki/%D0%A3%C3%A6%D0%BB%D0%BB%D0%B0%D0%B3_%D0%9C%D1%8B%D0%B7%D1%83%D1%80

Уæллаг Мызур у хъæу Цæгат Ирыстоны Уæлладжыры комы, Урсхохы рæбын. Рагон заманы,
Мызуры посёлочы (Æрыдоны галиу фарсыл) фæзынды размæ хуындис Мызур. Йæ фарсмæ цы
чысыл хъæутæ уыди, уыдонимæ та æмбырдæй — Стыр Мызур. Ис дзы историон æмæ
архитектурон цыртдзæвæнтæ — зæппæдзтæ, мæсгуытæ, 1890 азы арæзт аргъуан.

Мызуры цардысты Зæнджиатæ, Сохитæ, Гæлæутæ, Хацъæтæ, Таматæ, Бутатæ, Къодотæ,
Сулартæ, Мæрзойтæ, Габолатæ, Гадзалтæ, Таболтæ, Хохтæ, Саулатæ, Елойтæ,
Хæмæтæтæ, Гусойтæ, Дзиуатæ, Быгъуылтæ, Æфсæрæгтæ, Тогызтæ, Хацъæтæ, Багъратæ,
Габысатæ, Сæлбитæ, Бицъотæ, Дзуццатæ.



https://os.wikipedia.org/wiki/%D0%A3%C3%A6%D0%B7%D0%B4%D0%B0%D0%BD_%D0%BB%C3%A6%D0%B3%D1%82%C3%A6

Уæздан лæгтæ — уæздæттæ — уæлдæр, уæлдай барджын æхсæнадон фæлтæр Уæлладжыр æмæ
Куырттаты æхсæнады, тыхджын мыггæгты, барджын мыггæгты æмæ стыр мыггæгты
минæвæрттæ. Сæ хъæздыгдзинад æмæ æхсæнадон ахадындзинадмæ гæсгæ бирæ æлдæрттæ
æмæ бадилатæй дæлдæр нæ уыдысты. Уæлладжыраг уæздан лæгтæ уыдысты рагон ирон
мыггæггæ — Сидæмонтæ, Цæразонтæ, Кусæгонтæ, Цъæхилтæ æмæ Æгъуызарты байзæддæгтæ;
Куырттаты æхсæнады уæздан лæгтæ — Арысхантæ, Богъатæ, Борсæтæ, Бырытъиатæ,
Гайдтатæ, Гуыриатæ, Демыратæ, Есиатæ, Хъаболтæ, Куыдзиатæ, Мулухатæ, Сокатæ,
Созанатæ, Тезиатæ, Тотиатæ, Фæрниатæ, Хæдарцатæ, Хæмæтатæ, Хуыдзиатæ, Цæлыккатæ,
Цереккатæ æмæ Цопанатæ — Куырттаты æхсæнад; Басатæ, Бырциатæ, Гуымецъатæ,
Гусатæ, Елойтæ, Хъаратæ, Къарджиатæ, Хъулатæ, Тарханатæ, Таучелатæ — Цымытийы
æхсæнад.

Уæздан лæгты ’хсæн дæр ирон феодалты хуызæн, чызг дæтгæйæ æмæ кургæйæ, карзæй
кастысты, хæстæгиуæг бакæнын цы мыггагимæ хъавынц, уый æхсæнады цавæр бынат
ахсы, уымæ.



https://os.wikipedia.org/wiki/%D0%A3%C3%A6%D0%B7%D0%B4%D0%B0%D0%BD%D1%82%C3%A6

Уæздан лæгтæ — уæздæттæ — уæлдæр, уæлдай барджын æхсæнадон фæлтæр Уæлладжыр æмæ
Куырттаты æхсæнады, тыхджын мыггæгты, барджын мыггæгты æмæ стыр мыггæгты
минæвæрттæ. Сæ хъæздыгдзинад æмæ æхсæнадон ахадындзинадмæ гæсгæ бирæ æлдæрттæ
æмæ бадилатæй дæлдæр нæ уыдысты. Уæлладжыраг уæздан лæгтæ уыдысты рагон ирон
мыггæггæ — Сидæмонтæ, Цæразонтæ, Кусæгонтæ, Цъæхилтæ æмæ Æгъуызарты байзæддæгтæ;
Куырттаты æхсæнады уæздан лæгтæ — Арысхантæ, Богъатæ, Борсæтæ, Бырытъиатæ,
Гайдтатæ, Гуыриатæ, Демыратæ, Есиатæ, Хъаболтæ, Куыдзиатæ, Мулухатæ, Сокатæ,
Созанатæ, Тезиатæ, Тотиатæ, Фæрниатæ, Хæдарцатæ, Хæмæтатæ, Хуыдзиатæ, Цæлыккатæ,
Цереккатæ æмæ Цопанатæ — Куырттаты æхсæнад; Басатæ, Бырциатæ, Гуымецъатæ,
Гусатæ, Елойтæ, Хъаратæ, Къарджиатæ, Хъулатæ, Тарханатæ, Таучелатæ — Цымытийы
æхсæнад.

Уæздан лæгты ’хсæн дæр ирон феодалты хуызæн, чызг дæтгæйæ æмæ кургæйæ, карзæй
кастысты, хæстæгиуæг бакæнын цы мыггагимæ хъавынц, уый æхсæнады цавæр бынат
ахсы, уымæ.



https://os.wikipedia.org/wiki/%D0%A3%C3%A6%D0%B7%D0%B4%C3%A6%D1%82%D1%82%C3%A6

Уæздан лæгтæ — уæздæттæ — уæлдæр, уæлдай барджын æхсæнадон фæлтæр Уæлладжыр æмæ
Куырттаты æхсæнады, тыхджын мыггæгты, барджын мыггæгты æмæ стыр мыггæгты
минæвæрттæ. Сæ хъæздыгдзинад æмæ æхсæнадон ахадындзинадмæ гæсгæ бирæ æлдæрттæ
æмæ бадилатæй дæлдæр нæ уыдысты. Уæлладжыраг уæздан лæгтæ уыдысты рагон ирон
мыггæггæ — Сидæмонтæ, Цæразонтæ, Кусæгонтæ, Цъæхилтæ æмæ Æгъуызарты байзæддæгтæ;
Куырттаты æхсæнады уæздан лæгтæ — Арысхантæ, Богъатæ, Борсæтæ, Бырытъиатæ,
Гайдтатæ, Гуыриатæ, Демыратæ, Есиатæ, Хъаболтæ, Куыдзиатæ, Мулухатæ, Сокатæ,
Созанатæ, Тезиатæ, Тотиатæ, Фæрниатæ, Хæдарцатæ, Хæмæтатæ, Хуыдзиатæ, Цæлыккатæ,
Цереккатæ æмæ Цопанатæ — Куырттаты æхсæнад; Басатæ, Бырциатæ, Гуымецъатæ,
Гусатæ, Елойтæ, Хъаратæ, Къарджиатæ, Хъулатæ, Тарханатæ, Таучелатæ — Цымытийы
æхсæнад.

Уæздан лæгты ’хсæн дæр ирон феодалты хуызæн, чызг дæтгæйæ æмæ кургæйæ, карзæй
кастысты, хæстæгиуæг бакæнын цы мыггагимæ хъавынц, уый æхсæнады цавæр бынат
ахсы, уымæ.



https://os.wikipedia.org/wiki/%D0%A2%D1%8B%D0%B1%D1%8B%D0%BB%D1%82%D1%8B_%D0%9B%D0%B5%D0%BE%D0%BD%D0%B8%D0%B4

Тыбылты Харитъоны фырт Леонид, райгуырдис 1952-æм азы 28 мартъийы Знауыры районы
Уæллаг Дуаны хъæуы. 2012-æм азы 19 апрелæй у Хуссар Ирыстоны æртыккаг президент.

Аунеуы астæуккаг скъолайы фæстæ ахуыр кæнынмæ бацыдис Хуссар Ирыстоны
паддзахадон университеты физикæ-математикæйы факультетмæ æмæ йæ æнтысгæйæ каст
фæцис. Уый фæстæ службæ кодта Советон æфсады рæнхъыты. Æфсадæй æрыздæхгæйæ, йæ
фæллойадон фæндаг райдыдта ахуыргæнæгæй кусынæй. Куыста Знауыры районы Арчънеты
хъæуы, Знауыры астæуккаг скъолайы, фæстæдæр та — йæ директорæй. Стыр аргъ ын
кодтой йæ ахуыргæнинæгтæ æмæ ахуыргæнджытæ дæр.

1981-æм азæй Леониды бахъуыд рæзгæ фæлтæры хъомыл кæныны фæдыл йæ куыст
ныууадзын æмæ рахызт Паддзахадон æдасдзинады оргæнтæм. Уæдæй фæстæмæ хызт иу
бæрнон бынатæй иннæмæ. Каст фæцис ССР Цæдисы Паддзахадон æдасдзинады комитеты
уæлдæр курсытæ Минскы.

1992-æм азы майы мæйы нысан æрцыд РХИ-йы Паддзахады æдасдзинады министрæй. Уыцы
азы 14 июлы та йын Уæрæсейы Федерацийы контр-фæдысгæрсты федералон службæ бабæрн
кодта гуырдзиаг-ирон конфликты зонæйы барæтк æмæ сабырад æрфидар кæныны фæдыл
Æмхæццæ тыхты æдасдзинады службæйы разамонæджы хæстæ.

1998-æм азы йын лæвæрд æрцыд æфсæддон цин «инæлар-майор». Уыцы аз нысан æрцыд
РХИ-йы Хицауады Сæрдары фыццаг хæдивæгæй. Уыцыиу рæстæджы æххæст кодта
гуырдзиаг-ирон конфликт æрбæстон кæныны фæдыл Æмхæццæ контролон къамисы
æмсæрдары хæстæ дæр.

Тыбылты Леонидæн 2004-æм азы лæвæрд æрцыдис дипломатон ранг «Уæлвæткон æмæ
æххæстбарджын æрвыст минæвар».

2007-æм азы июны — 2009-æм азы онг — «Фыццаг Республикон банк»-ы правленийы
сæрдар.



https://os.wikipedia.org/wiki/%D0%A2%D1%83%D1%82%D1%8B%D1%80

Тутыр — ирон адæммæ бирæгъы бардуаг, хуыцауæй адæмæн хæрзиуæг курæг, хъахъхъæны
адæмы низтæй, фылдæр сын кæны сæ фос. Кæмæ-иу смæсты, уымæн йæ фосмæ уагъта
бирæгъты. Йæхæдæг-иу бирæгътæм куы смæсты, уæд сын иу цуанонтæй аирвæзынгæнæн
нал уыд.

Бæрæг æй кодтой афæдз дыууæ хатты: уалдзæджы, тæргæйтты мæйы æмæ фæззæджы,
рухæны мæйы.

Мархо дарыны бæрæгбон æрцæуы Тутыры бæрæгбонмæ. Ахæссы æнæхъæн къуыри. Хонынц ма
йæ Уалдзæжды Тутыр, Стыр Тутыр, Фæззæджы Тутыр.

Тутыры къуыри уæлдай ком дардтой къуырисæры. Фæссихормæ-иу дон дæр ничи
бануæзта. Хистæртæ-иу Ныхасы кодтой таурæгътæ, кæстæртæ хъуыстой, уыцы бон кусгæ
ничи кодта.

Тутырæн-иу нывонд скодтой сæгъ кæнæ цæу. Кусарт кодтой цалынмæ ма рухс у, уæдмæ.
Бинонты хистæр-иу скуывта, цæмæй сæ фос бирæгъæй хъахъхъæд уой, фылдæр кæной.

Тутыры бон арæзтой алыхуызон кусæнгæрзтæ. Дзырдтой, уыцы бон цы кусæнгарз
саразай, уый уыдзæн фидар. Бæрæгбоны йæ хорæй ничи лæвæрдта-æбæркад уыдзæни
афæдзы дæргъы. Чъиритæ кардæй нæ лыг кодтой, Тутыры зæрдæ ныл фæхуддзæн, зæгъгæ.



https://os.wikipedia.org/wiki/%D0%A2%D1%83%D1%80%D1%87%D1%8B_%D1%85%D1%8A%C3%A6%D0%BB%C3%A6%D1%81

Турчы хъæлæс (тур. Türkiye'nin Sesi Radyosu) у Турчы паддзахадон радиойы
æхсæнадæмон службæ. Уымæ фехъусæн ис цыбыр уылæнты, спутникæй Turksat 3A æмæ
интернеты.

Фыццаг æхсæнадæмон хъусынкæнынад скуыста Турчы 1937-æм азы 8 январы. Йæ сæйраг
нысан уыдис Хатайы конфликт Сириимæ æрбæстон кæнын æмæ йæ фыццаг программæ уыдис
уæды Турчы премьер-министр Исмет Инёнюйы ныхас араббаг æвзагыл.

Туркаг æвзаджы йеддæмæ «Турчы хъæлæс»-ы программæтæ æрвылбон цæуынц 30 æвзагыл:
азебрайджайнагау, албайнагау, англисагау, араббагау, болгайрагау, боснийагау,
венгриагау, грекъагау, гуырдзиагау, испайнагау, италиагау, китайагау,
македойнагау, немыцагау, персайнагау, румынагау, сербагау, тæтæйрагау,
сомихагау, туркменагау, узбекагау, уйгурагау, уырыссагау, францагау, хорватагау,
хъазахагау, хъиргъизагау, стæй дари, пушту æмæ урдуйыл. Уыцы программæты боны
æдæппæт дæргъ у 58 сахаты.

Уырыссаг æвзагыл программæ 2010 азты цæуы арæхдзинадыл 11965 кГц 17:00—18:00
Мæскуыйы рæстæгмæ гæсгæ.



https://os.wikipedia.org/wiki/%D0%A2%D1%83%D1%80%D1%86%D0%B8

Координатæтæ: 39°10′00″ ц. у. 35°40′00″ с. д.﻿ / ﻿39.166667° ц. у. 35.666667°
с. д. (G) (O)39.166667, 35.666667

Турк (тур. Türkiye) у Азийы паддзахад, Чысыл Азийы æрдæгсакъадахыл (хонынц ма йæ
Анатоли кæнæ Анатолийы æрдæгсакъадах). Турк у НАТО-йы уæнг.

Нырыккон Турчы паддзахад, Турчы Республикæ (тур. Türkiye Cumhuriyeti [тюркие
джумхуриети]), фæзындис 1923-æм азы райдайæны, Османты импери куы фехæлдис, уæд.

Турчы чысылдæр хай Европæйы у, æмæ уый тыххæй ацы паддзахад Европæйы Цæдисмæ
кандидатон бæстæ у (2000-æм азæй). 1978-1979 азты Туркмæ рарвыстой хонæг ЕЦ-мæ
Грекъимæ иумæ бацæуын, фæлæ уыцы бæстæйы уæды хицауад ууыл не сразы.

Туркимæ æмарæн сты: скæсæнырдыгæй — Гуырдзыстон, Сомих, Азербайджан æмæ Иран;
хуссарырдыгæй — Ирак æмæ Сири; ныгуылæны — Грекъ æмæ Болгари. Турчы былгæрæттæ
æхсынц цыппар денджызы дæттæ — Сау, Зæххастæуы, Эгейы æмæ Мрамæры денджызтæ.

Закъондæттæг хицауиуæг ис иупалатон парламентмæ — Турчы стыр националон
æмбырдмæ, арæзт у 550 æвзæрст лæгæй, равзарынц сæ 4 азмæ (2007 онг 5 азмæ)
æппæтиумæйаг комкоммæйы хъæлæслæвæрдæй, пропорционалон минæвардæттыны систæмæмæ
гæсгæ. Партиты минималон къæсæр у 10 %. Æххæстгæнæг хицауиуæг ис хицауады къухы,
йæ сæргъы премьер-министр, фæлæ президентмæ дæр хауынц иуæй-иу æххæстбартæ
(уырыс. полномочия). Æххæстгæнæг æмæ закъондæттæг хицауадмæ конституцион
цæстдард кæны Турчы Конституцион Тæрхондон, арæзт у 11 иугæндзон æмæ 4 ивгæ
уæнгæй, нысангонд вæййынц президентæй æмæ ныллæгдæр тæрхондоны уагдоны къордтæй
вазыгджын æмæ арæх суйтæгонд баныхæсты, хъæлæслæвæрдты æмæ уынаффæты фæстæ.
Конституцион Тæрхондоны сæрдар (2007 азы октябырæй) у Хашим Килич.

2007-æм азы 21 октябры Турчы уыдис референдум архайгæ конституцимæ ивддзинæдтæ
бахæссыны фæдыл. Ивддзинæдтæ аивтой президенты равзæрсты æмæ æххæстбарты
æмгъуыды фæтк, æмæ парламенты ма æххæстбарты æмгъуыд. 1982-æм азы конституцимæ
гæсгæ паддзахады сæргълæууæджы — президенты æвзары парламент. Президент æвзæрст
цыдис 7 азмæ æмæ йын ногæй равзарыны бар нæ уыдис. Ивддзинæдтæм гæсгæ паддзахады
сæргълæууæг æвзæрст цæудзæнис æппæтадæмон хъæлæслæвæрдæй 5 азмæ, иу хатт ма уый
фæстæ йын ис фадат æвзæрстыты архайын. Æвзæрстытæ парламентмæ цæудзысты иу хатт
4 азы.

Турк æвæрд у ныгуылæйнаг æрдæгтымбылæджы. Йæ фæзуат (миддонуæттимæ) ахсы 779 452
кв. км. Турчы территорийы иу хай — 97 % — ис Азийы, 3 % — та Европæйы. турчы
географион хицæндзинад — рагæй дæр Европæ æмæ Ази, сауденджызон бæстæтæ
зæххастæуонтимæ чи бæтты, уыцы ахсджиаг фæндæгты алвæндагыл равæрд. Туркыл
цæуынц соса æмæ æфсæнвæндаджы магистралтæ, бæттынц Европæ Азийы бæстæтæй
бирæимæ.

Турчы арæнты максималон айтыгъд ныгуылæнæй скæсæнмæ — 1600 км, цæгатæй хуссармæ
600 км. Æппæты бæрзонддæр цъупп — Арараты хох (тур. Ağrı, 5 165 м). Стырдæр цад
у содæджын Ваны цад, йæ фæзуат у 3 574 км².

Бæстæ æртæрдыгæй æхсад цæуы денджызтæй, цæгаты — Сау денджызæй, ныгуылæны —
Эгейы денджызæй, хуссары Зæххастæуы денджызæй, Турчы европæйаг æмæ азиаг хæйттæ
кæрæдзийæ хицæнгонд сты доны систæмæйæ, уыцы систæмæ аразы денджызон ахизæн Сау
денджызæй Эгейагмæ æмæ йæ хæйттæ сты Мрамæрон денджыз, донкъубæлттæ Босфор æмæ
Дарданеллæтæ. Босфоры æмæ донбакæлæн Сызгъæрин сыкъайы хуссайраг хайы æрбынат
кодта дунейы тæккæ рæссугъддæр сахартæй иу æмæ Турчы тæккæ стырдæр сахар —
Стамбул (раздæры Константинополь).

Турчы территорийыл ис пайдайаг къахинæгты 100 хуызæй фылдæр. Бæстæйы ис
згъæрдуры бирæ хуызтæ, хæххон-химион æмæ артаг-энергион хомæгты равзæрæнтæ.
Фыццаджы дæр хъæуы ской кæнын хромы, вольфрамы, æрхуыйы æрзæтты, боратты,
мрамæры, æвзалыйы тыххæй. Туркмæ хауынц дунейы æвæрды 25 % джынасуйы.

Турк фылдæр хæххон бæстæ у. Уымæ гæсгæ йæ бæстыхъæд хæссы æхсæнæй хæххон уавæр
æмæ Континенталон бæстыхъæды æууæлтæ. Сæрд Турчы кæмдæриддæр вæййы тæвд æмæ хус.
Зымæг митджын æмæ уазал. Эгейы æмæ Зæххастæуы денджызты Зæххастæуон бæстыхъæд
фæлмæндæр зымæгимæ, æнæцудгæ митæй æмбæрзт нæ вæййы. Эгейы денджызы климæт у
ромыл-денджызон, характерон хъарм сæрдимæ æмæ уазал зымæгимæ. Температурæ
зымæджы (январы) вæййы +5 °C æввахс, сæрды (июлы) +22 °C æввахс. Дæлдзырæттæ
(уырыс. осадки) æруарынц азмæ 1000-2500 мм.

Уæлидзинæдтæ: 1990-æм æзты цырд рæзт экономикæйы либерализацийы фæстæ. Хъæууон
хæдзарад зæгъæн ис æмæ æххæстæй бæстæ хойрагæй ифтонг кæны. Конкурентоспособон
сты текстилон, фæлгосæн (уырыс. перерабатывающая) æмæ арæзтадон хайæдтæ. Хорз
ахъаз дæтты туризм. Дзæбæх райтынг кæны приватон экономикæ. Ис таможнæйы цæдис
ЕЦ-имæ.

Лæмæгъ бынæттæ: уæллоз инфляци (2004 азы 54,4 %). Тæссонд æхсæнадон финансон
сектор. Паддзахадон бæрократи. Æнæмсæр приватизаци. Лæмæгъ банчыты сектор.
Ахадгæ организацигонд æвзæрдзинад. Зынаргъ хæстон операцитæ курдаг сепаратистты
ныхмæ.

Турчы экономикæ 1980-ты реформæгонд æрцыдис æмæ ныры рæстæджы æвдыст цæуы
приватон секторы дзæвгар архайдæй æмæ базарадон ахæстыты уæлиуæгдзинадæй. Т.
Эродганы хицауад дарддæр кæны экономикæйы либерализаци, приватизацигонд цæуынц
паддзахадон концернтæ æмæ мидбазарад гомгонд цæуы фæсарæйнаг инвестортæн.

Бæстæйы цæрджыты фылдæр хай сты туркæгтæ. Хъæуы ацы фарстайы фæбæрæг кæнын,
Турчы Республикæйы сæвзæрды размæ, 1923-æм азы размæ хином уыдис османтæ.
Мустафа Кемаль разæрæвæрдта ном «турк», республикæйы ном та «Туркаг» уымæн æмæ
уыцы ном тюркагæвзагон адæмыхæттыты æнгомдзинадæн фæпайда уыдаид. Турчы
Республикæйы равзæрды рæстæджы йæ адæмы нымæц бæрæггонд уыдис куыд 12532 мин
адæймаджы. Æппæтæй бæстæйы арæзт уыдис адæмы 12 сфысты. 1927-æм азæй Турчы
цæрджыты нымæц фæфылдæр ис 4,4 хатты, уыимæ афтиддæр 1950-æм азæй 1985-æм азмæ —
2,5 хатты. Цæрджыты тагъд рæзт (2005-æм азы фæуæлдæр сты 70 милуанæй) у бæстæйы
ахсджиаг проблемæ.

Цæрджыты райуæрст Турчы территорийыл у тынг æнæмбæрц. Бæстæйы тæккæ адæмарæхдæр
регионтæ сты Мрамæрон æмæ Сау денджызты былгæрæттæ, æмæ, Эгейы денджызмæ цы
районтæ æввахс сты, уыдон дæр. Тæккæ фылдæрнымæцджын сахар цæрджытæм гæсгæ у
Стамбул, тæккæ æдзæрæгдæр район — Хаккяри.

Бæстæйы никуы цыдис адæмы сфыст национ скондмæ гæсгæ, уый йеддæмæ ма фылдæр
цæрджытæ, сæ равзæрдмæ нæкæсгæйæ, фыццаджыдæр нымайынц сæхи туркæгтыл, уый фæстæ
та æрхъуыды кæнынц сæ равзæрд. Афтæ курдæгты фылдæр хай сæхи схонынц «догулу» —
адæймаг бæстæйы скæсæнæй, фæлæ сæ мадæлон æвзаг та схонынц курдаг. Этносты
нымæц, æввахсæй дæр тынг зын нымайын у. Бæрæггæнæнтæ сты тынг алыхуызон, фæлæ,
æвæццæгæн, ис зæгъæн æмæ курдæгтæ бæстæйы сты 20 милуаны бæрц æмæ цæрынц йæ
территорийы алы рæтты, æрмæст скæсæны, куыд раздæр, афтæ нæ.

Стыр у Турчы Цæгат Кавказæй рацæуджыты нымæц, хонынц сæ иумæйаг номæй
«черкестæ». Сæ æрдæгæй фылдæр сты адыгъе, ноджы ма ис ирæттæ, абхазæгтæ, цæцæн,
хъæрæсейæгтæ, абазæгтæ. Сæ иумæйаг нымæц алыхуызон бæрæггæнæнтæм гæсгæ æнкъуысы
3-4 милуан адæймаджы астæу.

Бæстæйы хуссар-ныгуылæны æнгомцард кæнынц 500 мин араббæгтæ. Егъау сахарты,
уæлдайдæр Стамбулы, цæры бирæ сомихæгтæ (40 мины) æмæ ассириæгтæ. Лазтæ æмæ
хемшилтæ (пысылмон дин райсæг сомихæгтæ) 0,5 милуаны, цæрынц сæйрагдæр Сау
денджызы скæсæйнаг донбылтыл, ныры рæстæгмæ систы туркæгты этнографион
дæлкъордтæ. Семæ ма ахæм дæлкъордтæ сты цæугæ цардгæнæг йорюктæ æмæ тахтаджтæ.
Турчы дзуттæгтæ, кæдон бæстæйы адæмæй сты 0,1 % бæрц, сæхи нымайынц иудаизмыл
хæст туркæгтыл. бердзенæгтæ, албайнæгтæ, гуырдзы, азербайджайнæгтæ æмæ бирæ
æндæр адæмыхæттыты минæвæрттæ цæрынц æнæхъæн бæстæйы, сæйрагдæр та егъау сахарты
Стамбулы, Измиры, Анкарайы.

Уый йеддæмæ ма бирæ туркаг адæм ралыгъдысты Туркмæ Болгарийæ, кæддæры
Югославийæ, Румынийæ æмæ раздæры Советон Цæдисæй, æмæ æрцардысты сæйрагдæр
Антальяйы æмæ Измиры курортон тæгты, къаннæгдæр хай та — Бурсæйы æмæ Стамбулы.

Динмæ гæсгæ туркæгтæ сты пысылмæттæ (фылдæр хай сунниттæ, гыццылдæр шииттæ,
Турчы сæ хонынц «алевиттæ»).

Турчы дин закъонмæ гæсгæ хицæнгонд у паддзахадæй æмæ уырныны сæрибардзинад
æвджидгонд у бæстæйы алы цæрæгæн дæр. Паддзахады цæрджыты фылдæр хай пысылмон
диныл хæст сты. Кусынц бирæнымæцон мæзджыттæ — 70000. Уый йеддæмæ регистрацигонд
æрцыдысты 321 алыхуызон здæхтыты чырыстон æхсæнады, 36 иудейаг синагогæйы.

Растуырнæг динмæ дæр, иннæ динты хуызæн, ис æмсæрон статус. Турчы æрбынат кодта
динон æмæ административон центр фыццаджы намысмæ гæсгæ бынæттон растуырнæг
еклези — Константинополы партиархады, йæ хистæры — Константинополы патриархы
резиденци ис Стамбулы. Патриархады дæлбар сты Турчы растуырнæг приходтæй бирæтæ,
æмæ кæцыдæртæ æмарæн бæстæты.

Ныры рæстæджы Турк кæны баныхæстæ Европæйы Цæдисмæ, цæмæй ацы
политикон-экономикон сырæзтмæ бахиза.

1963-æм азы Турк бафыста ЕЦ-йы развæдгæнæг Европæйы экономикон æмбæладимæ
бадзырд, кæцымæ гæсгæ Туркæн ныхас лæвæрд цыдис ацы цæдисмæ бацæуыны тыххæй.

1980-æм азы хæстон фæфæлдæхты фæстæ Европæ йæ æмахæстытæ Анкараимæ фæцыбырдæр
кодта, баныхæстæ ногæй райдыдтой афтиддæр 1983-æм азы фæстæ. 1987-æм азы Европæ
не сразы Турчы нымайын ЕЦ-мæ кандидатæй, ахæм бар фæстæмæ райста афтиддæр
2000-æм азы, домæнтимæ, цæмæй адæймаджы барты хъахъхæды закъондæттынад
реформæгонд æрцæуа.

2002-æм азы августы реформæты программæ сфидар кодта Турчы парламент æмæ 2004-æм
азы Еврокъамис рекомендаци ратта цæмæй Турчы бахызты фæдыл ЕЦ-мæ райдайой
бадзырдтæ.

Турк æмæ Европæйы æмахæстытæ зынвадат кæны Турчы æнæфæндон банымайын Кипры
Республикæ, уый 2004-æм азы майы бахызтис ЕЦ-мæ. 1974-æм азы Турк сакъадахы
цæгатаг хай бацахста, уæдæй Турчы хицауад нæ нымайы хуссайраг — грекъаг хайы
хицауады.

Иннæ ’рдыгæй Турк ЕЦ-йы мидбазарад фæуæрæхдæр кæндзæнис, æмæ ратдзæнис
квалификацигонд кусæн тыхтæ европæйаг компанитæн, кæдон тыхсынц цæрджыты тагъд
зæрондæй. 2014-æм азмæ иртæстытæм гæсгæ Турчы цыппæрæм хай уыдзæнис 14 азæй
кæстæр.

Уырыссаг-туркаг æмахæстытæ фидаргонд æрцыдысты 1701-æм азы, уæд Константинополы
байгом ис Уæрæсейы Империйы минæварад. Фæлæ дывæрсыг æмпаддзахадон бастдзинæдтыл
цæуы фондз æнусæй фылдæр — историктæ нымæц райдайынц 1492-æм азы 30 августы
æрвыст минæвардзырдæй денджызон базарады фарстатыл кнъийаз Иван III османты
султан Баязет II-мæ.

Турчы гæрзифтонг тыхтæ (тур. Türk Silahlı Kuvvetleri) — Турчы Республикæйы
æфсæдты æмдзыгуыр, нысангонд сты сæрибардзинад, хæдбардзинад æмæ территориалон
æнгомдзинады хъахъхъæнынмæ.



https://os.wikipedia.org/wiki/%D0%A2%D1%83%D0%B0%D0%BB%D1%82%C3%A6

Туал, Туалтæ кæнæ Туаллæгтæ, сты ирон адæмы къабаз, Туалгомы чи цæры æмæ урдыгон
мыггагæй чи у, уыдон. XX æнусы онг дзырдтой сæхи ныхасæздæхтыл, фæлæ стæй
куырттатаг ныхасæздæхтмæ рахызтысты. Туаллаг мыггæгтæ сты Хетæгкатæ, Мамитæ æмæ
æндæртæ. Туалтæй уыд Хетæгкаты Къоста дæр.

Ахуыргæндты фылдæры хъуыдымæ гæсгæ, туалтæ æмæ урстуалтæ равзæрдысты уыцы
алантæй, кæцытæ рагон туалты цур æрцардысты, семæ схæццæ сты æмæ сын сæ ном
райстой. Рагон туалты та бæттынц бынæттон кавгазаг адæмимæ. Ахæм хъуыдыйы ныхмæ
ис дзурджытæ, уыдон зæгъынц æмæ рагон туаллæгтæ сæхæдæг ирайнаг адæм уыдысты,
скифты кæнæ аланты хай.



https://os.wikipedia.org/wiki/%D0%A2%D1%80%D0%BE%D0%B3

Трог кæнæ трогон дæлвæз (нем. Trog «бæлæгъ») — дæлвæз, цъитион кæнæ рагонцъитион
бæстæйы, бæлæгъхуыз (U-фæлгонцджын) цæхгæрмæ профилимæ, фæтæн бынимæ æмæ уырдыг
мидтаст былтимæ, баст сты цъититы экзарациимæ.

Типикон трогон дæлвæзты былтæ уæлейы аивынц къулаив ихæй зылд хайтыл, хонынц сæ
троджы уæхсчытæ. Иуæй-иу трогтæн вæййы иу нæ, фæлæ дыууæ кæнæ æртæ уæхсчыты
къайы. Ахæм æвæрд трогтæ арæх æмбарын кæнынц афтæ, æмæ ногдæр дæлвæзтæ
нынныхстысты зæронддæр дæлвæзты быны.

Дæргъмæ профилы трогон дæлвæзтæ арæхдæр æвдисынц къæпхæнджын формæ, уым
кæрæдзийы ивынц арвгонд хæйттæ æмæ уæлæмæхæцт къæдзæхджын къæпхæнтæ (ригелтæ).
Бассейнтæ арæх дзаг сты цадтæй кæнæ дойнаг бынтæй, ригелтæ та фылдæрхатт гом
вæййынц, æмбæрзт фыры ныхтæй æмæ хаххтæгонд сты цъитион лыстæг хæххытæй.

Трогон дæлвæзты характерон æууæлтæ сты ауындзгæ дæлвæз-фæрсагдæттæ. Сæ бынтæ
æвæрд сты уæлдæр 150-200 м сæйраг трогон дæлвæзы бынæй, æмæ дзы дих кæны
донæфтæны къæпхæнæй. Афтæ рауад уый тыххæй æмæ сæйраг дæлвæз цы цъити байдзаг
кодта уый бæрæг тынгдæр ныллыг кодта йæ фæндаг йæ лыстæг фæрссагимæ абаргæйæ.

Тæккæ егъаудæр трогты дæргъ хæццæ кæны цалдæр дæсой, кæнæ сæдæ километры. Трогтæ
уæрæх хæлиугонд сты сурзæххы хæххон-цъитион районты. Цъититæ кæм хæццæ кодтой
деджызы æмвæзадмæ, уым трогон дæлвæзты дарддæр аивынц фьордтæ.



https://os.wikipedia.org/wiki/%D0%A2%D1%80%D0%B8%D0%BE_%C2%AB%D0%A4%C3%A6%D0%BD%D0%B4%D1%8B%D1%80%C2%BB

1999-æм азы февралы мæйы Цæгат Иристоны театры сценæйы трио «Фæндыр» фыццаг хатт
равдыста сæ концерт-премьерæ (режиссёр Карджынты Изабеллæ). Репертуары уыди
националон музыкалон аивады хуыздæр мелодитæ, ирон композиторты уацмыстæ, триойы
солисттæ та сæм бафтыдтой сæхи аранжировкæтæ.

«Ацы трио у æрыгон, рæсугъд æмæ профессионалон. Сæ цагъд æвзары виртуозон
техникæ, уыдон тынг æмбарынц музыкалон сурæттæ æмæ сæ характертæ», — загъта
Ирыстоны зындгонд фæндырдзæгъдæг Гæздæнты Булат. Сфæлдыстадон историйы музыкалон
аивады дыууæ фæлтæры баиу сты сескстеты: XX æнусы популярон трио (сгуыхт
артисттæ Реуазты С., Гæздæнты Б., Мыстулаты И.) æмæ XXI æнусы трио (Елхъанты С.,
Дзуццаты С., Гуссаты З.).



https://os.wikipedia.org/wiki/%D0%A2%D1%80%D0%B8%D0%B0%D0%BB%D0%B5%D1%82%D1%8B_%D0%98%D1%80%D1%8B%D1%81%D1%82%D0%BE%D0%BD

«Триалеты Ирыстон», ирæттæ æнгомæй кæм цардысты, уыцы централон Гуырдзыстоны
хай, Гурæй хуссарырдæм.

Хуссар Ирыстоны ревком 1921-æм азы сидтис, цæмæй уыцы зæххытæ ирон автономимæ
бацæуой, фæлæ уыцы проект нæ фæрæстмæ.

Ныртæккæ Триалеты Ирыстоны хъæутæ федзæрæг сты, сæ ирон цæрджытæй фылдæр хай
ралыгъдысты Цæгат Ирыстонмæ 1990-æм азты райдианы (уыимæ Сомихы ууылты дæр).
Æдæппæт ирон царджыты нымæц уыдис 38 минæй фылдæр.

Ныры Гуырдзыстоны, Триалеты рагъы цæгатæрдæм хъæуты цæрынц 13383 ироны (2002-æм
азы сфыстмæ гæсгæ), уыимæ Гуры районы — 6405, Карелы районы — 2755, Хашуры
районы — 744, Къаспийы районы — 3479 адæймаджы. Хуссар фахсы хъæуты баззадис
æрмæстдæр 942 ироны, уыимæ Боржомы районы — 719 адæймаджы.



https://os.wikipedia.org/wiki/%D0%A2%D0%BE%D0%BB%D0%B1%D0%BE%D0%B5%D0%B2,_%D0%9C%D0%B0%D0%B3%D0%BE%D0%BC%D0%B5%D0%B4_%D0%9E%D0%BC%D0%B0%D1%80%D1%8B_%D1%84%D1%8B%D1%80%D1%82

Толбоев Омары фырт Магомед (райгуырд 1951-æм азы 20 январы Согратлы хъæуы,
Дагъистаны АССР) — тæхæг-фæлварæг, Уæрæсейы Федерацийы Хъæбатыр, Республикæ
Дагъистаны Æдасдзинады уынаффæдоныы раздæры сæрдар.

Толбоев райгуырд Дагъистаны Гунибы районы хъæу Согратлы солиаг бинонты ’хсæн. Йæ
фыд Магомеды фырт Омар куыста шофырæй, йæ мад Алийы чызг Джамгарат та — хуымæтæг
колхозон.

1973-æм азы Толбоев каст фæци Ейсчы уæлдæр хæстон авиацион училище, уыцы азæй
фæстæмæ службæ кодта Советон Цæдисы хæстон-уæлдæфон тыхты. 1977-æм азы æрвыст
æрцыд тæхæг-фæлварæджы куыстмæ, уый тыххæй æфсадæй уæгъд æрцыд.

1984-æм азы каст фæци Мæскуыйы авиацион институт (МАИ). У техникон æмæ историон
зонæдты кандидат.



https://os.wikipedia.org/wiki/%D0%A2%D0%B5%D1%82

Тет (вьет. Tết, æххæст ном Тет Нгуен Дан вьет. Tết Nguyên Đán) фылдæр хъуыстгонд
у йæ цыбыргонд ном Tet-æй, у тæккæ ахсджиагдæр æмæ популярондæр бæрæгбон
Вьетнамы. Уыцы бæрæгбон у Вьетнамы Ног аз мæйы къæлиндармæ гæсгæ. Китайы æмæ
Вьетнамы бæрæгбон Тет бæрæг кæнын райдайынц азы фыццаг райсом куы æрлæууы уæд йæ
ном та райста китайаг символтæй 节元旦.

Тет фæбæрæг кæнынц иу рæстæджы китайаг Ног азимæ. Бæрæгбон байдайы фыццаг мæйы
фыццаг бонæй, мæйы къæлиндармæ гæсгæ (январы кæронмæ кæнæ фæвралы райдиантæм
æввахс) æмæ цæуы æртæ боны. Тет фæбæрæг кæнынц бирæтæ — чи фæзмыны сæ китайаг
фыдæлты æгъдæуттæ. Вьетнамæгтæй бирæтæ бæрæгбонмæ цæттæ кæныны рæстæг аразынц
сæрмагонд хæринæгтæ æмæ æфснайынц хæдзар. Ис бирæ хъуыддæгтæ кæдон фæаразынц
бæрæгбоны фæткмæ гæсгæ, зæгъæм хæдзарæй фыццаг ракъахдзæф ног азы фыццаг бон
(xông nhà), фыдæлты зæрдыллæууæн, ног азы арфæтæ, лыстæг згъæрæхцатæ фæуарынц
сывæллæттæн æмæ зæрæдтæн, байгом вæййы бæрæгбоны базар.

Тет ма ноджы æфсон вæййы уазæгуæтты цæуын æмæ бинонтæн бæрæгбон саразынæн. Теты
рæстæг вьетнамæгтæ хъуамæ бабæрæг кæной сæ хæстæджыты æмæ кувæндæттæ, ферох
кæной зæронд азы проблемæтæ æмæ зæрдæ дарой, ног аз сын хорздзинæдтæ кæй
æрхæсдзæн, ууыл. Афтæ нымад у æмæ ма Теты бæрæгбоны фыццаг бон у уалдзæджы
райдайæн æмæ ма йæ уымæн арæх фæхонынц Hội xuân (Хой суан), тæлмацы дæтты
«Уалдзæджы бæрæгбон».

С 1975-æм азæй 2100-æм азмæ ис афтиддæр цыппар цæвиттоны, мæймæ гæсгæ Ног аз
Вьетнамы æмæ Китайы иу рæстæгмæ куы не 'рхауынц уæд, мæнæ уыцы датæтæ:



https://os.wikipedia.org/wiki/%D0%A2%D0%B5%D1%80%D1%80%D0%B5%D0%BD%D0%BA%D1%83%D1%80

Терренкур (нем. terrain — ран, бынат; æмæ kur — хоскæнын) санитарон-культурон
хоскæныны метод, дозæгонд физикон уæзисттæ, фистæгæй тезгъогæнгæ, хæрдмæ схызттæ
хæххон рæтты сæрмагонд маршруттыл. Терренкур хъомысдæр кæны фæразондзинад,
хуыздæр кæны зæрдон-тугдадзинон системæ æмæ улæфæн органты куыст, стимул кæны
буарадты æмбаивд, нервты активад. Фылдæр-иу дохтыртæй хъусдард цæуы. Ерыны
заманты "терренкур" фылдæр хатт нысан кæны хосгæнæн цыды охыл, сæрмагонд æвæрд
маршруттæ.

XIX æнусы æмбисæй дохтыртæ байдыдтой хоскæныны методтæм хæстæгдæр уын,
комбинацигондæй цыдысты змæлд æмæ климатон факторты тæфагимæ. Нырма ма 1845 азы
дохтыр Хартвиг (Hartwig) рекомендаци кодта сдзæбæх кæнынмæ алыбон къахæйдзыд,
куыд денджызы уæвгæйæ, афтæ хæрдрæтты. 1862 азæй профессор Вербер (Werber)
схуытта активон змæлд æппæты ахсджиагдæр уæлæмхасæн хæххон климаты хъомысадмæ
æмæ фæдзæхста йæ пациенттæн хосгæнæн фистдæгдзу хæххон надвæндæгтыл Герман æмæ
Швейцарийы курортты. 1885 азы гермайнаг дохтыр Макс Эртель (Max Oertel), кæй
фæрцы фæзынди термин терренкур дæр, сразæвæрд кодта фистæгæй тезгъо маршрутты
дарддзæг, темп æмæ акъултыл амад, бæзнагад æмæ зæрдон-тугдадзинон рынтæ хоскæнæн
методтæ. Эртелы метод уайтагъд апарахат ис Европæйы.

Уæрæсейы терренкуртæ райдыдтой зынын 20 æнусы райдианы. 1901 азы, Кисловодскы,
дохтыр Н.Н. Облинскийæ, кæцы сахуыр кодта Эртелы метод, уыд æвæрд фыццаг
терренккурты маршруттæн сæ иу. Æрдзон ландшафт радта бар æхсæз маршруты скæнын
Кисловодскы парчы территорийыл, кæм карзæй дозæгонд сты дæрддзаг, акъулы къуым,
уæлденджызы бæрзæнд, æмæ æрмæст æрдзон ландшафтты рæсугъдад «quantum satis» —
«цас бахъæуа». Кисловодсчы терренкуры маршруттæ æвæрд сты 800 метры уæлденджыз
æмæ сты 1700-6000 метрыдæргъæн (сæ иумæйаг дæргъ у 30 км фылдæр).

Дыккаг номдзыд терренкурон бынат у сахар Железноводск, уый дæр Кавказы Минералон
Дæтты. Ам ис цалдæр маршруты 800-йæ — 8000 метрмæ. Уымæй уæлдай ма Уæрæсейы
терренкуртæ сты Ессентукийы, Сочийы, Анапæйы, Дзæуджыхъæуы, Налцыччы,
Белокурихæйы, Геленджикы, хъæу Архипо-Осиповкæйы.



https://os.wikipedia.org/wiki/%D0%A2%D0%B5%D0%BC%D1%8B%D1%80%D1%85%D0%B0%D0%BD%D1%82%D1%8B_%D0%A1%D0%BE%D1%81%D0%BB%D0%B0%D0%BD

Темырханты Сослан (Вано) (райгуырдис 1881-æм азы 2 апрелы Мæздæджы, амардис
1925-æм азы апрелы Дзæуджыхъæуы) уыдис ирон фыссæг æмæ историк, Уæрæсейы æфсады
афицер.

Темырханты Сослан райгуырдис 1881-æм азы 2 апрелы Мæздæджы. Йæ ныййарджытæ
Гаврил æмæ Екатеринæ кодтой зæххы куыст. Сосланæн йæ аргъуыды ном у Вано, æмæ
уыцы номимæ бацыдис ирон литературæ æмæ историмæ.

Темырхантæ уыдысты бирæ бинонтæ. Цоты хистæр — Сослан. Уый бакастис реалон
скъолайы. 1901—1904 азты ахуыр кодта Тбилисы (Калачы) æфсæддон скъолайы æмæ
уырдыгæй æфсадмæ рацыдис подпоручикы цинимæ. Архайдта уырыссаг-япойнаг хæсты
æхсарджынæй: хорзæхджын æрцыдис Сыгъдæг Аннæйы орденæй.

Цаутæ ивтой кæрæдзи. Хæсты фæстæ — Фыццаг уырыссаг революци. Уыцы цауты Сослан
цы архайæг уыдис, уымæн ницы æвдисæндартæ ис. Фæлæ литературон куыст бæлвырдæй
райдыдта уыцы азты, йæ хицæн уацмысты зынынц революцион цаутæ æмæ сæ
фæстиуджытæ.

Сослан зæрдæйæ уыд адæмы фарс, разы нæ уыд æхсæнадон цардæвæрдæй, фæлæ дзы
æфсæддон ард домдта паддзахад хъахъхъæнын. Сосланы йæ зонд æмæ йæ зæрдæ здæхтой
литературæмæ, йæ хæс та — æфсæддон службæмæ. Уыйадыл лæг иудадзыг уыдис æндыгъд
психологон уавæры. Фадат ын нæ уыд æппæт тыхтæй сфæлдыстадон куыст кæнынæн. Бирæ
азты (1907—1920) фысгæ дæр ницы кодта, æвзыгъддæрæй цыдис æфсæддон фæндагыл.
1908 азы сси поручик, 1914 азы — капитан, 1915 азы та — дæлбулкъон. Намысджынæй
хæцыдис Фыццаг дунеон хæсты, райста Сыгъдæг Владимиры орден. Уыцы æнтыстыты хал
ын аскъуыдта Октябры революци.

Мидхæст саста бирæ фæлтæрты цардвæндаг, уыдонимæ фыццаджыдæр æфсæддон æмæ
сфæлдыстадон интеллигенцийы хъысмæттæ. Уæлдай зын уавæры бахаудтой, бæлвырд
политикон позицитыл чи нæ лæууыдис, уыдон; сæ цард сын А. Толстой схуыдта
«хождение по мукам». Мидхæсты карз уылæнтæ дыууæрдæм раппар-баппар кодтой
Сосланы дæр. Уый суанг 1905 азæй фæстæмæ тох æмæ цардæвæрд ивыны фæрæз æнхъæлдта
«учредительское собрание». Октябры революци равзæрста æндæр, радикалон фæрæзтæ.
«Уымæ гæсгæ, — дзуапп дæтты Сослан советон тæрхондоны, — мæхи атигъ кодтон
большевиктыл, фæлæ нæ баиу дæн урсгвардионтимæ дæр, æлгъаг мын уыди сæ
реакциондзинад». Уыйхыгъд бацыдис æмæ куыста Хæххон республикæйы хицауады, уыцы
хицауад Дзæуджыхъæуæй йæхи Дагъистанмæ куы айста, уæд дæр.

Советон хицауад фæуæлахиз Цæгат Кавказы дæр. Ахстой паддзахы афицерты. Сослан
сси хауæггаг. Ногæй бавнæлдта сфæлдыстадон куыстмæ, æмбырд кодта фольклорон æмæ
этнографион æрмæг. 1921 азы советон хицауад расидтис амнисти, адæмы ныхмæ чи нæ
хæцыдис, уыцы афицертæн. Сослан æрбаздæхтис Дзæуджыхъæумæ, куыста ахуырад æмæ
мыхуыры оргæнты, Ирон историон-филологион æхсæнады. Фæлæ йæ зæрдæ нæ радис ног
цардæй æмæ йæ куыстæй. Разы нæ уыд хицауадæй. Уыцы зондахаст нæ басусæг, æмæ
æрцыдис трагикон цау — «диссаджы сæфт»: 1925 азы апрелы Темырханты Вано ацыдис
уроктæ дæттынмæ æфсæнвæндаджы скъоламæ æмæ нал æрбаздæхтис. Ацыдис канд цардæй
нæ, фæлæ Иры историйæ дæр, йæ цардимæ фесæфтис йæ ном дæр дæргъвæтин дуджы. Фæлæ
рæстæг зилы царды цалх, æмæ Ванойы ном разындис ногæй ссæдзæм æнусы кæрон. Вано
æрбаздæхтис ирон литературæмæ, ирон культурæмæ. Абон адæм аргъ кæнынц афицер
Темырханты Сосланы политикон куыстæн нæ, фæлæ фыссæг æмæ историк Ванойы
сфæлдыстадæн.

Темырханы-фырт сфæлдыстадон куыст кæд райдыдта, уый бæрæг нæу. Фыста иронау (уый
æнахуыр диссаг у мæздæггаг лæппу, стæй афицерæн), ирон мыхуыр та фæзынд æрмæст
1906—1907 азты. Йæ фыццаг уацмыстæ фæзындысты газет «Ног цард»-ы (1907). Автор
сыл йæ ном нысан кодта цыбырæй — Вано. Уымæ гæсгæ, Сослан хъодыгонд куы уыд, ног
фæлтæртæ йын йæ кой дæр куы нæ хъуыстой, уæд йæ уацмыстæ рæдыдæй хыгъд æрцыдысты
æндæр Ванойы номыл. Фæлæ рæстдзинад раргом.

Советон политикæ паддзахы афицерты æвдыста сау хуызы, демократон политикæ уыдоны
кæны идеализаци. «Адæймагдзинад, уæздандзинад, кад хъахъхъæнын сæ туджы уыд
уырыссаг афицертæн», — кæсæм Ванойы чиныджы разныхасы. Объективон æцæгдзинад
домы алы хъуыддагмæ дæр æппæтвæрсыгæй кæсын. Афицертæ сты адæймæгтæ æмæ вæййынц
алыхуызон. Лермонтовы фарсмæ уыд Мартынов дæр. Достоевскийы иу романы уырыссаг
инæлар йæ куыйтæн хæрын кæны мæгуыр гыццыл лæппуйы йæ мады раз. Афицерты
«адæймагдзинад» æмæ «уæздандзинадæн» æнусон карз тæрхон у Лев Толстойы
хрестоматион радзырд «Балы фæстæ» («После бала», 1903).

Вано афицеры цард зыдта æддаг бакастæй нæ, фæлæ мидæгæй æмæ йæ æвдисы бæлвырд
æмæ бæстон. Йæ хъайтартæ сты къуымых солдафонтæ. Ис сын æвæлмон цард, æмæ минас
кæнынц, нуазынц, дзурынц «æнаккаг æмбисæндтæ». Æрхæссынц сæ «заманы змæстыты
кой», æмæ уæд раргом вæййы, уыдон æнæхсæст циниктæ кæй сты, уый. Æппæт быцæутæ
кæнынц адæм æмæ революционерты аххос. Пъагонджынтæн адæм сты «æвзæр», «сæфт»,
«кусын нæ уарзынц», афтæмæй сæ хъæуы зæхх æмæ бар. Ахæм зондыл сæ сахуыр кодтой
паддзахы хъузæттæ, фæсдзæуин фысджытæ. Уыдон фыстой, зæгъгæ, адæм мæгуырæй уымæн
цæрынц, æмæ сты «магуса æмæ къупритæ». Ацы дауты Лев Толстой хуыдта æнаккаг
хахуыртæ æмæ дзырдта бонджынтæн: «Адæм сыдæй мæлынц уымæн, æмæ мах тъæпп хауæм
фырæфсæстæй» («Письма о голоде»). Ахæм хуызы æвзары уавæртæ Вано дæр æрыгон
афицеры номæй.

Уацмысы персонажтæ сты хиппæлой, æнæфсарм, æгъатыр. Уыцы миниуджытæй æххæстдæр у
хъазахъхъаг булкъон. Пулемёттæй адæмы Харьковы куыд цагъта, уыцы хабар дзуры
уæлмонцæй, йæ фыдракæнд æм кæсы стыр æфсæддон æмæ патриотон сгуыхт. Адæм æй
схуыдтой «тугхор, удхæссæг». Лæппу-афицер нæ быхсы ахæм цинизм æмæ зæгъы:
«Гæрзтæджын Японæй лидзгæ кодтам, ныр æнæгæрзтæ адæмыл нæ лæджыхъæд æвзарæм.
Худинаг кæд уый нæу, уæд циу?!» «Уæздан» афицертæ нæ быхсынц раст ныхас дæр:
ахст æрцыд рæстылдзурæг, æнхъæлмæ йæм кæсы кæнæ Сыбыры каторгæ, кæнæ æфсæддон
трибунал.

Вано йæ уацмыстæ мыхуыры уагъта 1907 азы дыккаг æмбисы, фысгæ дæр сæ, æвæццæгæн,
кодта уыцы бонты. Уæдмæ революци саст æрцыд. Ралæууыд æвирхъау реакци. Тох æмæ
сау реакцийы фæстиуджытæ бæлвырд æвдисынц Цомахъы элеги «Рох бæсты хъарæг»,
Брытъиаты Елбыздыхъойы аллегорион радзырд «Цад» æмæ æндæртæ. «Цад»-ы традицитыл
нывæст у Ванойы къаннæг уацмыс «Залкалм» (1907).

Ванойы курдиат у хигъæдон. Фыссæг нæу уæрæх нывты дæсны, нæ нывæнды вазыгджын
сюжеттæ. Йæ уацмысты фылдæр сæ жанрмæ гæсгæ сты радзырдтæ нæ, фæлæ этюдтæ,
миниатюрæтæ, таурæгъон æмбисæндтæ (притчи). Таурæгъон æмбисонд у «Залкалм» дæр.
Ам ирдæй зыны Уæрæсейы цард æмæ революцийы аллегорион ныв. Залкалм (залиаг калм)
у хæдхæцæгад æмæ тыхбары символ. Уый æрбадт æнамонд бæстыл, йæ хъæлæсæй калы
цæхæр, æмæ адæм сæфынц æбуалгъ æнуды, «асаст сæ уæнджы тых». Йæ хилæгтæ цъирынц
адæмы туг, нуазынц æй сæ хицауимæ. Фæлæ дымгæ æрхаста мигътæ, арв нæры, уары,
æмæ хуыссыд фыдбылызы цæхæр. Адæм нæ разындысты æмзонд, нæ базыдтой уавæрæй
пайда кæнын. Уæдмæ уарын банцад, залкалм йæ тыхы бацыд æмæ ногæй бæстыл æфтауы
зынг. Ныв æвдисы тохы æрæнцад æмæ адæмы саст.

«Залкалм»-æн контрастон ныв у «Сæрдыгон уарын». Ам Вано æвдисы фæскъæвда хур
боны æууæлтæ, æмæ уымæй зыны авторы оптимизм.

Таурæгъон æмбисæндты циклæн кæронбæттæн у «Уастырджи æмæ Сау Барæг». Уацмысы
ныхæй-ныхмæ лæууынц рухс æмæ тар тыхтæ. «Сау æхсæв нæ бæстыл æрбадти рагæй»,
фæлæ фæзынди хур, æмæ «бирæгътæ рухсæй фембæхстой сæхи». Адæм цин кæнынц, цин
кæны бæрзондæй Уастырджи дæр. Уæд фæзыны Сау Барæг, сау тыхты бардуаг. Цæгъды
адæмы, «сау æхсæв та ногæй бæстыл æрбадти». Цард фестад æмбыд цад. Уастырджи
нынкъард. Фæлæ зæгъы: «æгъгъæд у, налат! Сæ тæригъæдæй дæхæдæг дæр тъæпп
хаудзынæ иу бон». Ацы аллегорион нывы зыны, Ваномæ цард ивыны тыххæй бæлвырд
хъуыды кæй нæ уыд, уый. Уастырджи — рухс тыхты символ — разынд пассивон,
иуварсæй кæсæг. Йæ лæмæгъ æртхъирæн ницы мары: адæмы тæригъæдæй иу залым дæр
тъæпп нæ хауы; тохы бæсты сау тыхы ныхмæ æвæры намысон (моралон) азым. Мæнгæфсон
æмæ æнæхъомыс уыд ахæм оптимизм.

Фæстох сау реакци пъæззыйау æрбадт адæм æмæ бæстæйыл. Уыцы уавæр Вано æвдисы
къорд уацмысы. Уыдонæй у къаннæг радзырд «Иу таурæгъ нæ цардæй» (1907). Ам
гæзæмæ фæзындысты реализмы æууæлтæ. Иæ сюжеты ис дыууæ хайы, дыууæ эпизоды.
Фыццаджы персонажты диалогæй разыны бæстæйы политикон уавæр — уый у уæззау,
æлхъывд, реакцион. Адæм бæллыдысты сæрибармæ, фæлæ революци саст æрцыд, æмæ та
гауыртæ (хицауад — Дж. Ш.) ногæй адæмы æргæвдын байдыдтой фыццагæй фыддæр».

1907-æм азы фæстæ Вано ныууагъта литературон куыст. Уыйхыгъд бавдæлд истори
фыссынмæ. æрæмбырд кодта, уæды рæстæгмæ иры тыххæй цы зонадон æрмæг уыд, уый æмæ
уымæй ранывæста «Иры истори». Уый хицæн чиныгæй рацыд 1913 азы Дзæуджыхъæуы.
Вано арф æмбæрста историйы нысаниуæг æмæ йæ чиныг ныффыста иронау, сыгъдæг
литературон æвзагæй, — уыцы хъуыддаг дæр уыд зынгæ æнтыст. Автор зонадон нысанæй
уæлдай йæ хæсыл нымадта ирон адæмæн фыдæлты цæвиттонтæй сæ национ æмæ патриотон
æнкъарæнтæ цырын кæнын, иры къабæзтæ иу кæнын. Вано йæ раздзырды фыста: «Мах куы
зониккам, нæ фыдæлтæ чи уыдысты æмæ сæ къухæй цы нæртон хъуыддæгтæ цыди, уый,
уæд хъал уаиккам нæ ирон номæй æмæ нæ сæр æгадмæ нæ уадзиккам». Ацы ахъаззаг
куыст канд истори нæу, фæлæ у литературон хæзна дæр, ис ын бæлвырд культурон
ахадындзинад.

Вано историон очерктæ фыста 1920-æм азты дæр. Йæ уац «Ос-Бæгъатыр» (1922)
бæрзонд исы адæмы намыс, кад кæны фæтæджы патриотон сгуыхтæн. Уый фыссы, зæгъгæ,
«Ос-Бæгъатыры рæстæг амондджын дуг уыд ирæн, æмæ сын уæд бантысти се знæгты дæр
басæттын, сæ исбон дæр сарæх кæнын, æмæ уый фæрцы уæд бархийæ æдæрсгæ,
æнæхъуагæй цардысты, æнтысти сын бирæ æмæ сæ хъуыддæгтæй равдыстой, ирон уды
хъарутæ стыр кæй сты æмæ ирæн сæ бон кæй у, баиу уæвгæйæ, стыр хъуыддæгтæ
бакæнын». Вано идеализаци кæны Ос-Бæгъатыры дуг, фæлæ йæ хъуыдытæн ис бæрзонд
нысан — историон оптимизмæй адæмы ифтонг кæнын.

Октябры революцийы фæстæ Темырханы-фырт сси хауæггаг. Уыцы рæстæджы фыста
очерктæ, æмбырд кодта адæмон сфæлдыстад. Цы аргъæуттæ æмæ таурæгътæ ныффыста,
уыдон сты сыгъдæг адæмон, ис сын хигъæдон сюжеттæ, дæттынц хъæздыг æрмæг
мæздæггаг ирæтты æвзаджы хъæд æмæ сæ культурæ зонынæн.

Ванойы уацмыс «Хохдзау» (1920) йæ жанрмæ гæсгæ у фæндаггоны боныг. Автор йæ
балцы хабæрттæ дзуры нывæфтыд æвзагæй, æвдисы, фольклор æмбырд кæнгæйæ, цардæй
йæ цæст цæуыл æрхæцыд, уыдæттæ. Дæргъæвсгомы цардæй йæ цæст цæуыл æрхæцыд,
уыдæттæ. Дзуры фæндæгты æдзæллаг уавæрыл, адæмы царды уаг æмæ фынджы этикетыл,
хохæгты æрмæгон æмæ монон культурæйыл.

Фыссæг йæ боныджы рæгъмæ хæссы бирæ таурæгътæ æмæ историон хабæрттæ. Уый иртасы
адæмон уацмысты ахадындзинад, йæ иу персонажы номæй уыдон хоны «стыр хæзна»,
уымæ гæсгæ зарджытæ сты зæрдæрухсгæнæг, кадджытæ — ныфсдæттæг, таурæгътæ —
цардæмбарынгæнæг, иумæйагæй «уыдон сты зонды хæринаг æмæ уды тавæг, лæджы хъару
уыдонæй рæзы, хорз фæнд уыдонæй гуыры». Боныджы автор — хохдзау — йæ фиппаинæгты
аргъ кæны, цы уыны, уыдонæн. Уымæн ирон æгъдау у «лæджы уæздангæнæг, хи ауадзын
æй чи нæ уадзы, хорзмæ йæ чи разæнгард кæны», ахæм хъуыддаг. Вано арф иртасы
ирон куывды æхсæнадон æмæ культурон ахадындзинад:

Вано царды фæрæзтæй ахъаззагдæрыл нымадта фæллой, куыст («Фæллой»). Фæллой
адæмæн аразы царды фадат, адæм «рæсугъд æмæ уæздан цард фæллойы фæрцы ссарынц»,
адæмæн «фæллой сбæрзонд кæны йæ культурæ, срайдзаст кæны йæ бæстæ». Фыссæджы
идеал у бархи цард, сæрибар адæймаг. Бархи цардæн аразæн ис æрмæст зонд, ахуырад
æмæ сæрибар фæллойы фæрцы. Сæрибар адæймаг цæры æмæ кусы бархийæ, «æрмæст
йæхиуыл дары йæ зæрдæ, æмæ æнамонддзинадæй йæ ныфс нæ сæтты, амондæй та хъал нæ
кæны» («Зонд æмæ бархи», 1922). Сæрибар адæймаджы æууæлтæй иу у мадæлон æвзаг
зонын. Ваномæ гæсгæ, æвзаг у адæмы иугæнæг тых, сæ культурæйы сæрæвæрæн, национ
хиæмбарынадæн йæ сæйраг рахæцæн. «Фæлæ æцæгæлон æвзагыл чи райдайы дзурын, —
зæгъы Вано арф философон хъуыды, — уый, кæй æвзагыл дзуры, уыдоны цæстæй кæсы
алцæмæ дæр æмæ бархийæ йæхи зондæй хъуыды кæнын йæ бон нæу».

Хигъæдон цæстæнгасæй кæсы Вано дины хъуыддагмæ дæр. Уый ирон дин æвæры дунеон
мæнг, идеологон динты ныхмæ, хоны йæ, «рухсмæ разæнгард чи кæны, ныфс чи дæтты
царды тохы», ахæм фæрæз. Вано бæлвырд терминæй нæ хаты ирон дины мидис, фæлæ дзы
иртасы æрдзон уырнынад, муртак дин, æмæ пантеизмы æууæлтæ. Фыссы, зæгъгæ, ирæн
«сæ аргъуан у Хуыцауы рухс дуне», уый у къухæйконд аргъуантæн се ’ппаты
рæсугъддæр, уым «сæ динамонæг сты таурæгътæ, зарджытæ, аргъæуттæ, æмбисæндтæ,
уацмыстæ», уыдон æмбарын кæнынц царды рæстдзинад, «йæ сау æмæ йæ урс», хорз æмæ
уæздан цы у, уый, афтæмæй дæттынц ныфс, уды рухс æмæ бæрзонд бæллицтæ. Бæзнаг
æмæ ахсджиаг у, адæмæн зонд æмæ цар, хос фольклор æмæ литературæ кæй сты, уыцы
хатдзæг. Уый у, æвронг реалистон хъуыды æмæ æргом кæны дзырдаивады æрдз, йæ
идейон æмæ эстетикон нысаниуæг.



https://os.wikipedia.org/wiki/%D0%A2%D0%B5%D0%B4%D0%B5%D1%82%D1%8B_%D0%A2%D0%BE%D0%BD%D0%B8

Тедеты Дауыты фырт Тони у хæст, куыст æмæ партийы ветеран дæр. Тони райгуырди
1920-æм азы Цъорбисы хъæуы мæгуыр зæхкусæджы хæдзары.

Сидзæр, мæгуыр лæппуйæн кæд зын уыди уыцы æгады ном хæссын, уæддæр æм разынд
æвзонджы тых, æхсардзинад æмæ йæ хъуынсастдзинад бирæ нæ ахаста. Бамбæрста,
куыст цардæн фæрæз кæй у, уый, æмæ йæ бон цы уыди, уый куыста. Архайдта æппæт
амæлттæй дæр къæбæрцух цæмæй ма ныууагътаид йæ мад æмæ йæ чысыл æфсымæры. Ахуыр
дæр кодта æмæ колхозы дæр куыста.

Райдыдта Стыр Фыдыбæстæйон хæст æмæ Тони дæр рæстæгмæ бафснайдта йæ чингуытæ, йæ
кусæнгæрзтæ æмæ хæрзбон загъта йæ хъæубæстæн, йæ ныййарæг мадæн. Фæцыди тохы
быдырмæ йæ Райгуырæн бæстæ цыфыддæр знагæй бахъахъхъæнынмæ.

Тони йæхæдæг куыд зæгъы, афтæмæй сæ фыццаг акодтой Сомихстонмæ горæт Дилиджанмæ.
Уым сæ бацæттæ кодтой æмæ сæ 6 мæйы фæстæ арвыстой Цæгат Кавказы фронтмæ.

Удуæлдай тох кодтой нæ ирон лæппутæ знаджы ныхмæ, кæмфæнды ма хæцыдаиккой,
уæддæр. Сæ хæстон сгуыхтдзинæдтæ æнæхъуаджы нæ айхъуыстысты легендæйау æппæт
фронты.

Мæздæджы горæты сæрыл тохты Тони фæци уæззау цæф августы мæйы æмæ йæ арвыстой
Кировабады госпиталмæ, фæлæ йæ уæззау цæфтæ нæ, æмæ нæ дзæбæх кодтой, æмæ йæ
уырдыгæй арвыстой Бакуйы æфсæддон госпиталмæ. Ам цасдæр рæстæджы фæстæ байгас
сты йæ цæфтæ æмæ цалдæр ирон лæппуимæ сæхи акуырдтой Воронежы фронтмæ. Ам дæр та
хæстонтæ равдыстой сæ хъæбатырдзинад æмæ райгуырæн бæстæйыл се ’нувыддзинад.
Воронежæй сæ арвыстой (йæхæдæг куыд зæгъы, афтæмæй къахæй), Курскы цы стыр
тугкалæн хæст уыди, уырдæм (Курская дуга). Кæд бирæ хæстонтæ фæмард сты уыцы
удуæлдай тохы, уæддæр знаг дæрæн æрцыди æмæ ссæрибар ис Курскы территории.

Ам дæр та Тедейы-фырт фæци уæззау цæф æмæ 1944-æм азы октябры мæйы бахаудта
Курскы госпиталмæ. Уæдмæ не ’фсæдтæ асæрибар кодтой нæ паддзахадон арæнтæ
немыцаг тыхæйисджытæй æмæ Советон сырх тырысаимæ сæ ных сарæзтой Берлинмæ.
Тедейы-фырты дæр бæргæ фæндыди уыцы сырх тырысайы бын Берлинмæ абырсын, фæлæ йын
йæ уæззау цæфтæ уый фадат нал радтой. Хæцынæн кæй нал бæззыд, уымæ гæсгæ йæ
дохтыртæ ссæрибар кодтой æмæ йæ рарвыстой йæ райгуырæн уæзæгмæ.

Райста та, кæддæр цы кусæнгæрзтæ бафснайдта, уыдон æмæ райдыдта физикон куыст
кæнын колхозы, фæлæ йын йæ цæфтæ уый фадат дæр нæ лæвæрдтой æмæ йæ снысан кодтой
хынцæг лагъздарæй. 1947-æм азы ацыд ахуырмæ æмæ æнтысгæйæ каст фæци бухгалтерон
курсытæ. Уæдæй суанг абонмæ ныр 60 азы кусы колхозы, совхозы бухгалтерæй, совхоз
нæм куы уыди, уæд та куыста профкомы сæрдарæй. Цалдæр хатт æй адæм равзæрстой
колхозы правленийы сæрдарæй дæр. Знаджы ныхмæ хъæбатыр тох кæй кодта, уый тыххæй
хорзæхджын æрцыдис Фыдыбæстæйон хæсты дыккаг къæпхæны орденæй æмæ аст майданæй.

Сабырадон дуджы йæ цæсгомджын куысты тыххæй хорзæхджын æрцыд бирæ грамотатæй æмæ
майдантæй. Дыууæ хаты æвзæрст æрцыд Знауыры райсоветы депутатæй дæр.

Йæ хъæубæсты Тони нымад цæуы куырыхон дзырддзæугæ лæгыл. Куыд цины фынгтыл, афтæ
хъыджы фынгтыл дæр, рагæй фæстæмæ у æгъдаудæттæг, кувæг лæг. Йæ цардæмбал
Цхуырбианимæ схъомыл кодтой 5 хъæбулы. Алчи дæр сæ ссардта йæ амонд. Ис сын
хъæбулы хъæбултæ — 13 уды.



https://os.wikipedia.org/wiki/%D0%A2%D0%B5%D0%B4%D0%B5%D1%82%D1%8B_%D0%91%D0%B0%D1%85%D0%B2%C3%A6

Тедеты Отары фырт Бахвæ (райгуырдис 1969-æм азы 18 сентябры, Цхинвалы) у
Уæрæсейы футболист (æрдæгхъахъæнæг; раздæр уыдис размæбырсæг). Ныртæккæ у Хуссар
Ирыстоны физикон культурæ, спорт, туризм æмæ фæсивæды хъуыддæгты фæдыл министры
хæдивæг.

Бахвæ райгуырдис Цхинвалы. Футболæй райдыдта хъазын 1979-æм азы йæ райгуырæн
сахары ДЮСШ-ы (уырыс. детско-юношеская спортивная школа). Йæ тренер уыдис
Гæззаты Б.

Тедейы-фырт хъуыстгонд спортсмен ссис, Дзæуджыхъæуы футболон клуб «Алани»-йы
хъазын куы райдыдта, уæд. Æдæппæтæй дзы фæхъазыдис 10 азы (1990–1992, 1994–1997,
1999–2001). Йæ хъазыны карьерæ куы фæцис, уæд Бахвæ цалдæр хатты уыдис
«Алани»-йы сæйраг тренер (2002, 2003–2004, 2005).



https://os.wikipedia.org/wiki/%D0%A2%D0%B0%D1%80%D1%85%D1%83%D0%BD

Мæзæрæу кæнæ мæзæрæг, бæхы мизг (тархун, тъархуна, эстрагон дæр æй хонынц, лат.
Artemisia dracunculus) у популярон цæхæрадоны кæрдæг, скъæлдзойы хуыз.

Адæмон хосгæнджытæ дзы рагæй дзæбæх кæнынц, йæ игæр æмæ йæ зæрдæ кæмæн
фæриссынц, уæлдайдæр та игæры циррозæй чи барæсыйы æмæ йæ зæнгтæ дондыппыр кæмæн
свæййынц, ахæм рынчынтæн. Уымæн, æмæ хорз æххуыс у буарæй уæлдай дон федде
кæнынæн. Амонынц ма йæ, йæ гуыбыны кæлмытæ кæмæн ис, йæ туджы арæзт нывыл кæмæн
нал у æмæ хæлын кæмæн райдыдта (малокровие), витаминтæ хъуаг чи баййафы,
ахæмтæн. Йæ гаччы сбадын кæны тъæнгты æмæ ахсæны донгуырæнты куыст; уыимæ —
хæринаджы тайынад дæр.



https://os.wikipedia.org/wiki/%D0%A2%D0%B0%D0%BB%D1%8B%D1%88%D1%8B_%D1%85%C3%A6%D1%85%D1%82%C3%A6

Талышы хæхтæ (перс. کوههای تالش Kuhāe Tālesh, азерб. Talış dağları, ома «талышаг
хæхтæ», талышаг адæмы номæй) сты, æхсæнхæххон (уырыс. межгорный) агаутæй
хицæнгонд чи сты, уыцы æртæ къæдзæхы: Сæйраг донхатæн рагъ, Пештары æмæ Буровары
рæгътæ. Æрбынат кодтой Азербайджаны хуссар-скæсæны тæккæ кæрон æмæ Ираны арæйнаг
районты.

Талышы хæхты скæсæнвахс зайынц субтропикон уæрæхсыфджын хъæдтæ, 600 метры
бæрзæндыл сæ раивынц тæрсытæ, уæлхох ран та — уыгæрдæн; хæхты ныгуылæнвæхстыл
зайынц ксерофитон æмбæлæдтæ.

Талышы хæхты территорийыл æрбынат кодта Гирканы национ парчы иу хай. Ацы парк
сарæзтæуыд 2003-æм азы æмæ дзы зайы кайнозойон эрæйы реликтон хъæд.

Скæсæны Талышы хæхтæ Къаспы денджызы ’хсæн ис Ленкораны дæлвæз, Чысыл Кавказы
хохмассивтæй та сæ хицæн кæны Муганы быдыр. Хуссары æмæ ныгуылæны Талышы хæхтæ
сты æмарæн Ираны уæлвæзы æндæр массивтимæ.



https://os.wikipedia.org/wiki/%D0%A2%D0%B0%D0%B4%D0%B6%D0%B8%D0%BA%D0%B0%D0%B3%D0%B0%D1%83

Таджикаг æвзаг (забони Тоҷикӣ, иуæй-иу хатт хонынц æй персайнаг æвзаджы диалект
— перс. فارسی تاجیکی фарси-тоджики) у таджикаг адæмы æвзаг, Таджикистаны
паддзахадон æвзаг æмæ Афгъанистаны регионалон æвзæгтæй иу. Уыимæ ма дзурынц ыл
Узбекистаны иуæй-иу районты (Самарканд, Бухара æмæ сæ алфамбылай зæххытæ) æмæ
Афгъанистаны цæгаты.

Таджикаг æвзаг у ныгуылæйнаг ирайнаг æвзæгтæй иу. Раздæр, куыд регионы
культурæйы артдзæстыты æвзаг, уый стыр тæваг дардта, йæ цуры цы æндæр æвзæгтæ
уыди, уыдоныл — æппæты зынгæдæр узбекаг æвзагыл æмæ иуæй-иу чысылдæр æвзæгтæм,
уыдонимæ, ирайнаг æвзæгтæй ирон æвзагмæ тæккæ хæстæгдæр чи у, уыцы ягънобаг
æвзагмæ.

Таджикаг æвзаг æндæр персайнаг æвзаджы здæхтытæй фæиппæрд XV-æм æнусы æмæ уый
тыххæй дзы баззадысты, Иран æмæ Афгъанистаны æвзæгты цы грамматикон миниуджытæ
фесæфтысты, уыдон. Ираны персайнаг æвзагимæ абаргæйæ, таджикаг æвзагмæ чысылдæр
араббаг дзырдтæ бахауди — ирайнаг æвæрды дзырдтæ сты фылдæр. Уæддæр ныры онг
Иран æмæ Таджикистаны цæрджытæн сæ кæрæдзийы ныхас æнцонæмбарæн у.

Таджикаг грамматикæйы æрмæстдæр ис дыууæ хауæны: номон æмæ комкоммæйы (иварон)
хауæн. Уыцы дыккагæн йæ кæрон у -ро: Рустамро задам «Рустамы ныццавтон». Æппæт
æндæр ахастытæ æвдыст цæуынц разæвæрдты фæрцы: китоб «чиныг», аз китоб
«чиныгæй», ба китоб «чиныгмæ», чун китоб «чиныгау» æмæ афтæ дарддæр.

Нæмтты бирæон нымæцы кæрæттæ сты -ҳо æмæ -он. Удон номдарты бирæон нымæцы кæрон
у -он, кæрон -ҳо фенæн ис алыхуызон дзырдтимæ — удонтæ æмæ æнæудонтимæ. Зæгъæм,
иууон нымæцы дзырд асп-æн («бæх») бирæон нымæцы формæ у куыд аспон, афтæ аспҳо
дæр. Кæрон -он фенæн ис æнæудон номдартимæ дæр — зæгъæм, буары хæйтты формæтæ
сты даст — дастон «арм — æрмттæ», чашм — чашмон «цæст — цæстытæ».

Миногонтæ номдарты фæстæ æвæрд сты (ирон хъуыдыйады дзырдты равæрдæй хъауджыдæр)
æмæ номдаримæ баст сты изафеты кæронæй. Китоб «чиныг», китоби хуб «хорз чиныг» —
изафеты кæрон -и æвдисы, номдары фæстæ йæ бæрæггæнæн дзырд кæй цæуы, уый. Бирæон
нымæцы изафеты кæрон цæуы нымæцæвдисæг кæроны фæстæ: китоб-ҳо-и хуб «хорз
чингуытæ».

Дыккагæм цæсгомы номивæг шумо фæзæгъынц иу адæймагæн дæр (уырыссаг æвзаджы куыд
у, афтæ).



https://os.wikipedia.org/wiki/%D0%A2%C3%A6%D0%B3%D0%B8%D0%B0%D1%82%D1%8B_%C3%A6%D1%85%D1%81%C3%A6%D0%BD%D0%B0%D0%B4

Тæгиаты æхсæнад (уырыс. Тагаурское общество) уыд æхсæнад Цæгат Ирыстоны. Скæсæны
æмарæн уыдис Мæхъхъæлимæ, ныгуылæны — куырттатæгтимæ.

Тæгиаты æхсæнад у Ирыстоны æхсæнадæй иу; ахста Гæналдоны ком (Санибагом),
Джызæлдоны ком (Дæргъæвсы ком æмæ Хъобангом) æмæ Терчы галиу фарс Арвыкомы.
Скæсæнырдыгæй Тæгиатæ æмарæн уыдысты мæхъхъæлимæ, ныгуылæны — куырттæгтимæ.
Тæгиаты æхсæнад территорийы сæйраг хай уыдысты æлдæртты зæххытæ, æлдæрттæ сæ
равзæрд бастой легендарон рагфыдæл Тæгаимæ. Се ’ппæт дæр уыдысты Дæргъæвсæй
рацæуæг. Уырдæм та, фыдæлты таурæгътæм гæсгæ, æрбалыгъдысты Куырттаты комæй.
Тæгиаты æхсæнад уыдысты бынæттон феодалтæ — тæгиатæ кæнæ æлдæрттæ, дæлбар
зæхкусджытæ — фæрссаг лæгтæ, кæвдæсæрдтæ æмæ цагъартæ — кусджытæ.

Æлдæрттæ, тæгиатæ — Тæгиаты æхсæнады уæлдæр фæлтæр, феодалтæ; уыдысты 11
мыггаджы — Æлдаттатæ, Дзантиатæ, Дударатæ, Есенатæ, Хъаныхъуатæ, Куындыхатæ,
Мамсыратæ, Тугъантæ, Тылаттатæ, Тыхостатæ æмæ Санатæ. Ирон фыдæлтыккон æхсæнады
Тæгиаты æлдæртты статус, адаты куыд баззадис, афтæмæй дыгуры бадилаты
статусæй-иу чысыл дæлдæр уыдис. Æлдæрттæ хæстæг кодтой кæрæдзиимæ. Чызг куырдтой
æмæ хастой кæсгон, искуы-иу хатт та балхъайраг æмæ мæхъхъæлон барджын мыггæгтæй,
тынг стæм хатт та дыгурон бадилаты мыггæгтæй; æлдæрттæ сæ чызджыты моймæ
лæвæрдтой Уæлладжыры æмæ Куырттаты æхсæнады уæздæттæн, сæхæдæг та XIX æнусы
кæронмæ уыцы æхсæнæдты барджын мыггæгтæй чызг стæм куырдтой. Æлдæрттæ
номылустытæ та кодтой сæ дæлбар зæхкусджыты бинонтæй æмæ иннæ тæгиаты æлдæртты
кæвдæсæрдтæй.



https://os.wikipedia.org/wiki/%D0%A1%D1%83%D0%BD%D0%BD%D0%B8%D1%82%C3%A6%D0%B3%D1%82%C3%A6

Суниттæ (араб. أهل السنة‎‎ Ахль ас-Су́нна — суннæйы адæм) — афтæ хуындæуы,
пысылмон дины здæхтытæй иу, йæ дингæнджыты нымæцмæ гæсгæ тæккæ парахатдæр чи у,
уыдоны.

Шиитæгтæй хъауджыдæр суннитæтæм гæсгæ Али ибн Абу Талибы æмæ йæ фæдонтæн нæй
пехуымпар Мæхæмæты бындар уæвыны айдагъон бар (уырыс. исключительное право).
Уымæй уæлдай ма ацы дыууæ пысылмон здæхты фарсхæцджыты ’хсæн ис æндæр
хъауджыдзинæдтæ (юридикон тæрхæттæ хæссыны принципты, бæрæгбонты, æндæрдинонтæм
ахастдзинадмæ гæсгæ, ракуывдтыты æмæ æнд.).

Суннитты цæстæнгасмæ гæсгæ халифаты тыхбар хъуамæ уа, æгас уммæ кæй равзары,
уыцы халифы къухы.



https://os.wikipedia.org/wiki/%D0%A1%D1%83%D0%BA%D0%B8%D0%B0%D1%81

Сукиас (аргъуыды размæ йæ ном уыдис Баракад) — аллон чырыстон сыгъдæг лæг
I—II-æм æнусты, стыр кад йын ис Сомихы. Сукиасы æмæ йе ’мбæлтты куывдтытæй Сомих
æмæ йæ адæм фервæзтысты се знæгтæй, Персы паддзах Шапух йæ'фсадимæ, марын æмæ
стигъын сæ чи хъавыдис. Сæ цард æрвыстой Хуыцаумæ кувгæйæ, чырыстон дины
æууæлтæм гæсгæ, афтæмæй фæцардысты Сукавы хохыл 44 азы. Сукиас æмæ йе ’мбæлттæ
нæ акуымдтой раздæхын Аланыстонмæ, нæ байхъуыстой аллон паддзах Датианосы
бардзырдмæ, уый тыххæй, аллон паддзах сæм Сомихмæ кæй арвыста, уыцы хæстонтæ сæ
амардтой.

Хъизæмаргæнæг Суакисы æмæ йæ балы мысæн бон вæййы (юлианы къæлиндармæ гæсгæ) 15
Хуымгæнæны мæйы.

Æвддæс аллон æфсæддон алдарæн Сукиас уыдис сæ хистæр, уыдон рацыдысты
Аланыстонæй, йæ ном Сатеник кæмæн хуындис, уыцы паддзахы чызджы фæдыл Сомихмæ,
цæмæй йæ хъахъхъæдтаиккой тæссаг фæндагыл. Сатеник хъуамæ смой кодтаид Сомихы
паддзах Арташесмæ, æмæ йæ хъуамæ уымæ æнæзианæй бахæццæ кодтаиккой.

Сæ нæмттæ абон дæр рох не сты: Сукиас (Баракад), Лункианос, Полоктэс, Кодратос,
Идиксикирос, Мемнас, Фокас, Сергис, Дуетиос, Андраниос, Зосимос, Бектос,
Талкеса, Иорданэс, Анастас, Теодорос, Акопос æмæ Феодосиос. Сомихы апостол
Фаддейы ахуыргæнинæгтæй, (сæ фыццаг уыдис Воски, грекъаг варианты Хрюсий),
райстой чырыстон дин æмæ аргъуыд æрцыдысты Иорданы.

Куы сыл саргъуыттой, уæд федтой хохы уæлæ Йесо Чырыстийы, æмæ уый фæстæ, уыцы
бынаты самадтой хъæдын дзуар, æмæ йæ схуыдтой «Æхсызгон хабары дзуар».

Хæстон адæм, кæй арвыстой Арташес æмæ Сатеник, ’рбацыдысты Хрисосмæ (Восхимæ)
цæмæй йæ ахуыргæнинæгты — Сукиасы æмæ йемæ чи уыдис, фæстæмæ Сомихмæ арвита.
Хрисос та цын загъта: «Сæхæдæг сæхицæн равзарстой уцы фæндаг». Уыцы къæйных
(æндиуд) загъды тыххæй, паддзахы адæм Хрисосы æмæ йæ ахуыргæнинæгты кардæй
ныццагътой. Сукиас æмæ йæ ’мбæлдтæ гасæй баззадысты, паддзахы адам цæм нæ
бавнæлдтой, уый тыххæй æмæ зыдтой — Сукиас Аланыстоны паддзахæн, Сатеничы фыдæн,
уыдис йæ хæстæг æмæ йæ рахиз къух (йæ хадивæг).

Сукиас йæ 'мбæлттимæ Хрисосы æмæ йæ ахуыргæнинæгты баныгæттой æмæ Сомихмæ Сукавы
хохмæ ацыдысты, уым фацардысты сæ царды кæронмæ. Уыцы Сукав хох уыдис Сомихы йæ
Багъревады хай æмæ йæ Сукав æсхуыддтой Сукиасы номы тыххæй. Раздæр хъæздыг адæм
чи уыд, паддзахы кæрты чи цардис, æмæ чи баивта сæ сызгъæрин рассугъд дзаумæттæ
сау дарæсыл, цардысты хохы хъæды, фысты хуызæн хордтой кæрдæг, нызтой хохы дон
æмæ кувдтой Хуыцаумæ. Афтæмæй фæцардысты тухитæй мæлгæйæ 44 азы, куыд ныффыста
рагон фыссæг Татиан ("Ныхас" II ан.), кæцы хорз зыдта апостолты, æмæ фыццаг
чырыстон Ног Фæдзæхсты радзуырджыты цард.

Уыцы рæстæджы Сомих бирæ фыдæвзарæнтæ бавзæрста персиаг паддзахæй Шапухæй.
Сыгъдæг Кондрат, Сукиасы балæй, бирæ хъуыды кодта Сомихы зынцарды тыххæй, уый
фæстæ загъта Сукиасæн, цæмæй иумæ скувой Хуыцаумæ, уыцы зындзинæдтæ тагъд куыд
фæуой. Уæд Сукиас æмæ йемæ чи уыдис уыдон райдыдтой кувын: «О, Хуыцау -
Тæригъæдгæнаг, батæригъæд кæн ацы бæстæйæн. Бирæ цын таригъæдзиннæдтæ ис, фæлæ,
Ды - Хуыцау, аппæты Сфæлдисæг, Адамыуарзаг, Дæуæй алкæмæндæр æрцæуы фарн, ныббар
цын сæ таригъæдтæ, табу Дын уæд.» Æмæ уæд, сæ куывды фæстæ, персиаг паддзах йæ
'фсадимæ сæ бæстæм фæстæмæ раздæхтысты, Сомихмæ та сабырдзинад æрцыдис.
Хъизæмаргæнæгтæ, уый куы федтой, уæд Хуыцауæн кад райдыдтой кæнын.

Гасæй сæ сыгътой æмæ сæ кардæй карстой, уый фæстæ, сыгъдæг лæгты сæ буаргъæдтæй
сыхдтæ ахæлиу кодтой кæм цардысты Сукавы хохы, уцы раны. Афоны Иверы
моладзандоны XI æнусы гæххæтмæ гæсгæ уый уыдис 100-æм азы, Мовсес Хоренацийы
"Сомихаг историмæ" гæсгæ та 92-æм азы.

Датианос бар нæ радта баныгæнын хъизæмаргæнæгты. Раздæр адамы хсæн ахæм кой
уыдис, цыма сыгъдæг лæгты буаргъæттæ æнæныгæдæй уыдысты 230 азы æмæ .... VI
æнусы чырыстон адæм аластой цæ Лускуммæ æмæ уым баныгæттой. Сæ нæмтæ уыдысты
фыст Сукав хохы бын. Сыгъдæг Хъизæмаргæнæг Григори Сомихы Барухсгæнæг уцы ран,
кæм цардысты Сукиас æмæ иннæ хъизæмаргæнæгтæ сæ царды кæронмæ, 335 азы 30 Рухæны
мæи, сæ номыл аргъуан сарыста.



https://os.wikipedia.org/wiki/%D0%A1%D1%83%D0%B2%D0%BE%D1%80%D0%BE%D0%B2,_%D0%90%D0%BB%D0%B5%D0%BA%D1%81%D0%B0%D0%BD%D0%B4%D1%80_%D0%92%D0%B0%D1%81%D0%B8%D0%BB%D0%B8%D0%B9%D1%8B_%D1%84%D1%8B%D1%80%D1%82

Александр Василийы фырт Суворов (уырыс. Александр Васильевич Суворов) райгуырдис
1729-æм азы Мæскуыйы афсæддоны хæдзары. Йæ фыд Василий Иваны фырт Суворов инæлар
æмæ сенатор — уыдис ахуыргонд адæймаг, фыццаг æфсæддон дзырдуаты автор, Пётр I
та йæ номæвæрæг уыдис. Александры мад Авдотья Манукова, куыд дзырдтой, уымæ
гæсгæ уыдис, чи суырыссаг, ахæм сомихаг мыггагæй. Потёмкин-Таврический
хуымæтæджы нæ фыста, зæгъгæ, «солдатские шутки Александра Васильевича явно
отзывают кавказским балагурством...».

Мыггаджы равзæрды тыххæй таурæгъмæ гæсгæ, Суворовтæ рацыдысты шведаг уæздан
мыггагæй. Суворов йæхæдæг йæ автобиографийы куыд фыста, афтæмæй сæ фыдæл Сувор
Уæрæсемæ ’рбафтыдис 1622-æм азы æмæ ам цæргæйæ баззад.

Суворовыл ном Александр сæвæрдтой Александр Невскийы кадæн. Рæзыдис хъæуы. Уыдис
лæмæгъ, арæх кодта рынчынтæ. Йæ фыд æй цæттæ кодта граждайнаг службæмæ. Фæлæ
гыццылæй фæстæмæ лæппуйы зæрдæ æхсайдта æфсæддон хъуыддагмæ, йæ фыдæн хъæздыг
библиотекæ уыдис, æмæ сæ пайда кодта, ахуыр кодта артиллери, фортификаци,
æфсæддон истори. Æфсæддон уæвын сфæнд кæнгæйæ, райдыдта йæхи фæлтæрын. Йæ
хъысмæтыл тынг фæзындис инæлар Ганнибалы æндæвдад, уый уыдис Суворовы бинонты
хæлар. Уый загъта Василийæн, цæмæй йæ фыртæн равзара æфсæддон карьерæ.

1742-æм азы æртындæсаздзыд Александр Суворовы райстой мушкетёрæй Семёновы полчъы
лейб-гвардимæ. Уыцы полчъы райдыдта йе ’цæг æфсæддон службæ 1748-æм азы.
Баслужбæ дзы кодта æхсæз азæй фылдæр. Куыста йæхиуыл, цыдис ахуыртæм Сурзæххон
шляхтæйон кадетон корпусмæ (уырыс. Сухопутный шляхетский кадетский корпус),
сахуыр кодта цалдæр фæсарæйнаг æвзаджы. 1754-æм азы райста афицеры фыццаг чин —
поручик — æмæ йæ снысан кодтой Ингерманладийы фистæгæфсæддон полкъмæ
(Ингерманладский пехотный полк). 1756–1758 азты службæ кодта Æфсæддон коллегийы.
Уый фæстæ йæ раивтой хæцæг æфсадмæ æмæ йæ снысан кодтой Мемелы комендантæй.

1763–1769-æм азты Суворов командæ кодта Суздалы фистæгæфсæддон полкъæн Ног
Ладогæйы. Уым 1764–1765-æм азты сарæзта «Полковое учреждение», зæгъгæ, уыцы
инструкци. Уым амынд цыдысты салдæтты хъомылады, мидслужбæйы æмæ æфсæдты хæстон
цæттæдзинады сæйраг уагæвæрдтæ.

Аст мæйы фæстæ нысангонд æрцыдис Смоленсчы, Суздалы æмæ Нижегородскы мушкетерты
полкътæй арæзт бригады командирæй æмæ йæ арвыстой Польшæйы хæсты архайынмæ. 30
бонмæ бригад ацыдис 850 версты. Хъæу Ореховойы цур Суворовы æфсæдтæ фæуæлахиз
сты сæ ныхмæлæуджытыл. Уый уыдис 1769-æм азы сентябры.

1778-æм азы Суворов ракодта хъырымаг сомихæгты æмæ сæ æрцæрын кодта Доны
былгæрон Ростовы æмæ сахармæ хæстæг зæххытыл. Афтæ фæзындис сахар Нор-Нахичеван,
ныры Ростов-Донылы Пролетарон район. Ростовы облæсты Мясниковсчы районы дæр
цæрынц хъырымаг сомихæгтæ.

17 апрелы цæдисон æфсæдтæ бацыдысты Миланмæ. 15 маймæ Цæгат Итали асыгъдæг
Францы æфсæдтæй. 6 июны цæугæдон Треббияйы былгæрон инæлар Макдональды æфсæдтæ
схæцыдысты иугонд æфсадимæ. Æртæ боны фæстæ францæгтæ æмбис фесты. Уый фæстæ та
инæлар Б. Жуберы æфсад ныддæрæн кодтой Суворовы æфсæдтæ. Авд мин францаг хæстоны
фæмард уыцы тохы, уыдонимæ сæ командæгæнæг Жубер дæр, 4,5 мины та дзы уацары
бахаудис. Уый уыдис Италийы стæрты фæстаг хæст. Уый фæстæ император Павел I
бардзырд радта, цæмæй Суворовæн ахæм кад æмæ лæгтад уа, уымæй размæ æрмæст
императорæн куыд уыдис.

Цæгат Итали ссæрибар кæныны фæстæ Суворовы фæндыдис Францмæ бафсæрын, сæйраг цæф
æмæ тыхтæ Гренобль, Лион æмæ Парижмæ саразгæйæ. Фæлæ уыцы фæндонæй ницы рауадис
æмцæдисонты аххосæй. Уыдон тарстысты, Зæххастæу денджызы районы æмæ Италийы
Уæрæсейы æндæвдад куы стыхджын уа, уымæй. Англис æмæ Австрийы бафæндыдис, цæмæй
Уæрæсейы æфсад рацæуа Италийæ Швейцаримæ, уым баиу уа А.М.Римский-Корсаковы
корпусимæ æмæ уырдыгæй ныббырста Францмæ.

31 августы Уæрæсейы æфсæдтæ, æппынфæстагмæ, дыууæ колоннæйæ райдыдтой размæ
цæуын. Райдыдта Суворовы зындгонд Швейцариаг стæр. Уый уыдис 1799-æм азы æмæ сси
Уæрæсейы историйы, йæ азфысты кадджын сыф. Францæгтимæ фыццаг стыр хæстон
фембæлд сын уыдис Сен-Готарды æфцæг штурмæй исгæйæ. Уый фæстæ байгом фæндаг
Швейцаримæ. Уыцы æфцæг хъахъхъæдта Лекурбы Францы дивизи, уыдис дзы Уæрæсейы
æфсæдты æмбисы бæрц. Хъæутæ Урзерн æмæ Госпитал байсгæйæ, 13 сентябры уырыссæгтæ
райдыдтой штурмæй исын æфцæг. Тынг зынтæй, фæлæ йæ уæддæр байстой. 14 сентябры
Уæрæсейы æфсæдтæ баиу сты æмæ иу къордæй ахæцыдысты сахар Швицмæ. Фæндагыл сæ
бахъуыдис иттæг зын уавæрты францаг фидæрттæ штурмæй исын, уæлдайдæр цæугæдон
Рейсыл цы «Хæйрæджыты» хид ис, уый районы. Сен-Готарды æфцæгыл уæлдай уæззаудæр
фæлварæн уыдис бæрзонд митджын хох Бцнтнерберджы сæрты ахизын. Бирæ уырыссаг
салдæттæ фæцагъды ис уым. Æппынæрæджиау, хæхты сæрты ахизгæйæ, Альтдорфмæ куы
бахæццæ сты, уæд Суворов базыдта, цад Люцерны фæрсты фæндаг кæй нæй, уый. Уæд
фельдмаршæл уынаффæ рахаста æфсæдты бæрзонд рагъ Росштокыл ахизын кæныны тыххæй.
Дыууадæс сахаты бахъуыдис æфсæдтæ рагъы сæрты Муттены дæлвæзмæ æрхизыныл. Хъæу
Муттены уæвæг францаг æфсæдтæ æнхъæл дæр нæ уыдысты, рагъыл сæм исчи æрхиздзæн,
уымæн æмæ сæ уырысы æфсæдтæ лидзæг фæкодтой. 19 сентябры изæрмæ Суворовы æфсæдтæ
æрæмбырд сты Муттены фæзы æмæ ам фехъуыстой Римский-Корсаковы корпусы ныддæрæны
хабар, уыдон та йæм æххуыс кæнынмæ тагъд кодтой.

1800-æм азы 14 январы æфсад рацыдис Уæрæсемæ. Фæндагыл Суворов фæрынчын ис æмæ
æрлæууыдис йæ зæхмулкдон Кобрины. Император æм арвыста лейбмедик И.И. Вейпарты.
Рынчыны уавæр куы фæхуыздæр, уæд рацыдис Бетъырбухмæ. Хъуамæ йыл кадджын уавæры
сæмбæлдаиккой, фæлæ та уый бæсты фæцис дам-думты амæттаг. Бетъырбухы Суворов
æрлæууыдис йе ’фсымæры чызджы лæг Д. Хвостовтæм. Павел I йæ нæ райста. Фæсарæнты
йæ архайды тыххæй, дам, дзы дзуапп куы агуырдтой, уæд, дам, граф Кутайсовæн
загъта: «Я готовлюсь отдать отчёт Богу, а о государе я теперь и думать не
хочу...». Граф Хвостовæн та, дам, афтæ зæгъы: «Митя, ведь ты хороший человек, не
пиши стихов. А уж коли не можешь не писать, то, ради Бога, не печатай».

1800-æм азы 6 майы йæ куыстæй банцадис генералиссимус Александр Суворовы зæрдæ.
Баныгæдтой йæ Александр Невскийы лаврæйы Дæллаг Благовещенсчы аргъуаны. Йæ
ингæны къæйыл ис цыбыр фыст: «Ам хуыссы Суворов».

Суворов стыр бавæрæн бахаста æфсæддон зонадмæ, фæхъæздыгдæр æй кодта йæ
хæстон-теоретикон æмæ практикон фæллæйттæй. Бетъырбухы, Мæскуыйы æмæ йын
Севастополы æвæрд æрцыдис цыртдзæвæнтæ.



https://os.wikipedia.org/wiki/%D0%A1%D1%82%D1%8B%D1%80_%D0%A6%C3%A6%D0%B3%D0%B0%D1%82%D0%B0%D0%B3_%D1%85%C3%A6%D1%81%D1%82

Цæгаты Стыр хæст уыди 1700—1721 азты Уæрæсе æмæ Швецийы ’хсæн, Балты денджызы
æлдариуæг кæныны сæраппонд. Хæсты Уæрæсейы цæдисонтæ уыдысты Дани æмæ Саксони
(сæ коалицийы ном: «Цæгат цæдис»), фæлæ тагъд рæстæджы уыцы цæдис фехæлд æмæ
ногæй райтынг ис æрмæст 1709-æм азы. Цæгаты Стыр хæсты архайдтой æндæр
паддзахæдтæ дæр: Швецийы ныхмæ — Англис, Ганновер, Голланди, Прусси æмæ Польшæ;
Уæрæсейы ныхмæ — Англис æмæ Ганновер.

Фæстиуæгæн 1721-æм азы Швеци фембылды, Ништадты сабырдзинады бадзырдыл йæ къух
æрæвæргæйæ.

Цæгаты Стыр хæсты фæрцы бынтон æндæрхуызон сси тыхты райуæрст Балты денджызы
былтыл. Уæрæсе сси уæзгæ паддзахад, Скæсæн Европæйы уæлиуæг чи кодта, ахæм.
Уæрæсейы скондмæ бахаудтой Ингри, Карели, Эстлянди, Лифлянди, стæй Финляндийы
хуссар хай (Выборджы онг). Пётр I алыг кодта йæ æлдарады сæйраг фарста: йæ бæстæ
сифтонг кодта денджызон фæндæгтæй, райдыдта денджызыл æндæр бæстæтимæ сæудæджер
кæнын, саразта йæхи дуджы раззагкълассон æфсад æмæ флот.



https://os.wikipedia.org/wiki/%D0%A1%D1%82%D0%B5%D1%80%D0%BB%D0%B8%D1%82%D0%B0%D0%BC%D0%B0%D1%87%D1%8B_%D1%80%D0%B0%D0%B9%D0%BE%D0%BD

Стерлитамачы район (башк. Стәрлетамаҡ районы) у муниципалон район Башкортостаны
Республикæйы сконды. Районы администраци у Стерлитамачы, фæлæ уыцы сахар йæхæдæг
у хицæн муниципалон иуæг — «сахарон зылд Стерлитамак».

Муниципалон районы фæзуат у 2227 км². Ис дзы 111 цæрæнраны, уыдонæй стырдæртæ:
Куганак, Наумовкæ, Рощинский, Загородное æмæ Отрадовкæ.

2006-æм азы 1 январы цæрджыты нымæц уыд 35 281. Районы цæрынц уырыссæгтæ
(36,5 %), башкирæгтæ (23 %), тæтæйрæгтæ (23 %) æмæ чувашæгтæ (14,7 %).

Районы экономикæйы тыхджындæр къабæзтæ сты хор тауын, хурмæзилæг, картоф æмæ
халсартæ рæзын кæнын. Дарынц дзы стур, хуытæ æмæ мæргътæ.

Культурæйы сæйрагдæр артдзæст у районы Культурæйы галуан, 1991-æм азæй у хъæу
Загородныйы. Уый йедтæмæ кусынц 29 культурæйы хæдзары, дæс хъæууон клубы.

Районы цæрджыты ’хсæн райтынг ис аивадон хæдархайд. «Адæмон коллективы» хуындад
райстой уырыссаг зарæджы хор «Родники» («Суадæттæ»), чувашаг зарæджы ансамбль
«Парне» («Лæвæр»), тæтæйраг зарæджы ансамбль «Ядкарь», кафты коллектив «Миляш»,
уырыссаг зарæджы ансамбль «Уральская рябинушка» («Уралы цъуй»), тæтæйраг зарæджы
ансамбль «Гузель», уырыссаг зарæджы ансамбль «Рязаночка», мордоваг этнографион
ансамбль «Вастома» («Фембæлд»).



https://os.wikipedia.org/wiki/%D0%A1%D1%82%D0%B0%D0%BB%D1%8C%D1%81%D0%BA%D0%B8%D0%B9,_%D0%A1%D1%83%D0%BB%D0%B5%D0%B9%D0%BC%D0%B0%D0%BD

Сулейман Стальский (æцæг мыггаг — Гасанбеков; райгуырдис 1869 азы 18 майы —
амардис 1937 азы 23 ноябры), уыдис лекъаг поэт, лекъаг литературæйы
бындурæвæрджытæй иу, Дагъистаны адæмон поэт.

Сулейман Стальский райгуырдис Дагъистаны, Ашага-Сталы хъæуы (ацы цæрæнраны номæй
равзæрдис йæ фæсномыг Стальский, лекъагау CтIал Сулейман), Касумкентмæ хæстæг,
мæгуыр зæхкусæджы хæдзары. Йæ мад амардис Сулейман хæрз сывæллон ма куы уыдис,
уæд, æмæ лæппуйы 7 азы кармæ хъомыл кодта сæ сыхаг ус. Сывæллоныл 11 азы нæма
сæххæст, афтæмæй амардис йæ фыд. Æртындæс азы йыл куы сæххæст, уæд сидзæр лæппу
райдыдта æххуырсты цæуын. Куыста Бакуйы нефтцъирæнты, Самарканды сахары
æфсæнвæндæгтыл, уыдис æххуырст кусæг хъæздгуыты хæдзæртты.

1934-æм азы ДАССР-ы ЦÆК радта Сулейман Стальскийæн Дагъистаны адæмон поэты ном.
Советты æппæтдагъистанон X-æм съезды йæ равзæрстой Дагъистаны ЦÆК-ы уæнгæй.
1936-æм азы ССР Цæдисы Централон Æххæстгæнæг комитет схорзæхджын кодта
Стальскийы Ленины орденæй.

Сулейман Стальскийы æмдзæвгæтæ тæлмацгонд æрцыдысты Советон Цæдисы бирæ адæмты
æвзæгтæм. Уырыссагмæ тæлмацæй мыхуыргонд уыдысты газеттæ «Правда» æмæ
«Известия».



https://os.wikipedia.org/wiki/%D0%A1%D1%82%D0%B0%D0%BB%D0%B8%D0%BD%2C_%D0%92%D0%B8%D1%81%D1%81%D0%B0%D1%80%D0%B8%D0%BE%D0%BD%D1%8B_%D1%84%D1%8B%D1%80%D1%82_%D0%98%D0%BE%D1%81%D0%B8%D1%84

Сталин Виссарионы фырт Иосиф (æцæг мыггаг Джугашвили кæнæ Дзугаты[кæцæй ист у?])
— советон паддзахадон æмæ политикон архайæг, большевикты партийы æмæ советон
хицауады сæргълæууæг, Советон Цæдисы Хъæбатыр, Социалистон Фæллойы Хъæбатыр,
генералиссимус. Æцæгæй, 1920-ты кæронæй æмæ йæ амæлæты бонмæ уыдис иунæгон
æлдариуæггæнæг. Сталин райгуырдис 1879 азы 21 декабры Гуры сахары (Гуырдзыстон)
æмæ амардис 1953 азы 5 мартъийы Мæскуыйы.

Сталин æгас ма куы уыди, уæд йæ ном радтой цалдæр сахарæн, уыдонимæ Сталинградæн
дæр. Сталины ном цалдæр азы дæргъы хаста Цхинвал дæр (Сталинир, уæды хуссайраг
фыссынады — სტალინირ [стъалинир]).

Сталины мæлæты фæстæ ног партион раздзог сси Никитæ Хрущёв. Уый рафаудта Сталины
культ.



https://os.wikipedia.org/wiki/%D0%A1%D0%BE%D1%86%D0%B8%D0%B0%D0%BB%D0%BE%D0%BD_%D0%B8%D0%BD%D1%84%D0%BE%D1%80%D0%BC%D0%B0%D1%86%D0%B8%D0%B9%D1%8B_%D0%B0%D0%B3%D0%B5%D0%BD%D1%82%D0%B0%D0%B4

АНО «Социалон информацийы агентад» — уæрæсейаг информацион агентад, гражданты
социалон бæрнон архайды рухс кæныны специализаци цы кæны, уый. Кусы Мæскуыйы
куыд автономон нæкоммерцион организаци 1994-æм азæй фæстæмæ. Йæ сæргълæууæг у
журналист Тополева-Солдунова Еленæ. Организаци æмбырд кæны æмæ мыхуыры уадзы
граждайнаг инициативæты тæххæй информаци, нæкоммерцион организацитæ, хæрзгæнæг
фондтæ, инициативон къордтæ æмæ социалон амалиуæгдарты куысты тыххæй. У Уæрæсейы
зæронд æмæ егъау дзыллон информацийы фæрæзтæ ацы фадыджы.

Агентад бындурæвæрд æрцыд 1994-æм азы Мæскуыйы хæрзгæнæг фондтæ «Адæймаджы уд»
æмæ «Алкоголизм æмæ наркоманийæн Нæ», педагогон иугонд «Арвырон» æмæ æмвæндон
къорды хъæппæрисæй.

1994-æм азæй «Социалон информацийы агентад» æххæст кæны уагъдон архайд: уадзы
чингуытæ, брошюртæ, æрмæджыты æмбырдгæндтæ, информацион-аналитикон бюллетеньтæ
æмæ æндæр электроно æмæ мыхуыргонд рауæгъдтытæ граждайнаг инициатвæты секторæн
актуалон темæты фæдыл.

2003-æм азæй МПУ-йы журналистикæйы факультеты периодикон мыхуыры кафедрæимæ
разæнгардæй æмкусы, социалон ДзИФ-ы парахаткæныны тыххæй тымбыл стъолтæ æххæст
кæнгæйæ.

2009-æм азы агентад сæххæст кодта конференци «НКО-йæн æууæнчы фæуæлдæркæнынад:
уæрæсейаг æмæ ’хсæнадæмон фæлтæрæн».

Организацийы бындурон архайд у ног хабæрттæ æмæ аналитикон æрмæджыты рауагъд.
СИА-йы хызы мидæг ис егъау нæкоммерцион организацитæ, Уæрæсейы 20 регионы цы
кусынц, уый. Агентад йæхи архайды здæхты арæнты алыхуызон лæггæдтæ дæтты: рафыст
формæйыл кæны æрвылбоны æмæ алкъуырион дайджестытыл, æххæст кæны ног хабæртты
тематикон арвыстытæ, заказмæ гæсгæ ног хабæртты æмæ тематикон дайджестытæ цæттæ
кæны. Агентады æмкусджытæ социалон организацитæн PR-лæггæдтæ дæттынц, иугæндзон
æххæст кæнынц тематикон семинартæ æмæ тренингтæ.

Социалон информацийы агентад цалдæр дæлхайадон проекттæ дæр дары, æмауæдз
фадгуыты цы кусынц, уый: æртыккаг секторы æнæ юридикон гоймаг профессионалтæн
практикон ресурс «НКО: парахаткæнынады закъæттæ», хæрзгæнæг фондты бæрæггæнæнты
базæ «Афтæ æнцонæй», бинонты сидзæрады профилактикæйы портал «Нæ сывæлæттæ»,
корпоративон ответственности тыххæй сайт «Бизнесы социалон бæрн», партнёрон
æхсæнадон ахуыр кæныны проект «Социалон технологиты хъæрмуат».



https://os.wikipedia.org/wiki/%D0%A1%D0%BE%D1%85%D0%B8%D1%82%D1%8B_%D0%A2%D1%83%D0%B3%D1%8A%D0%B0%D0%BD

Сохиты Таймуразы фырт Тугъан (райгуырдис 1977-æм азы 21 октябры, Дзæуджыхъæуы) у
Уæрæсейы дирижёр, Цæгат Ирыстоны адæмон артист.

1996-æм азы Тугъан каст фæцис Дзæуджыхъæуы музыкалон училище (ныртæккæ хæссы
Гергиты Валерийы ном), 2001-æм азы та — Бетъырбухы паддзахадон консерваторийы
оперон æмæ симфонион дирижёриуæджы (уырыс. дирижирование) факультет (профессортæ
Илья Мусин æмæ Юрий Темиркановы кълас).

1999-æм азы Сохийы-фырты (Александр Сладковскийимæ иумæ) схорзæхджын кодтой
Прокофьевы номыл III-æм Дирижёрты æхсæнадæмон конкурсы II-аг премийæ (I-аг преми
никæмæн саккаг кодтой).

1999–2000-æм азты Илья Мусины мысынæн цы концерттæ арæзт æрцыдис, уым Тугъан
дирижёриуæг кодта Мариинский театры æмæ Бетъырбухы консерваторийы оркестртæн.

2010-æм азы сентябры Германы стырдæр газет «Бильд» фехъусын кодта, Сохиты Тугъан
Германы симфонион оркестры сæйраг дирижёр кæй суыдзæн, уый.



https://os.wikipedia.org/wiki/%D0%A1%D0%BE%D0%BC%D0%BE%D1%81%D0%B0

Куыд рабæрæг, афтæ диктаторты фыдæлтæй иу уыд Анастасио Бернабе Сомоса, къæрных
æмæ марæг. Йæ фæсномыг уыд Анастасио Авд кæлмæрзæны, уый тыххæй æмæ, дам,
кæлмæрзæнтæ дюжины ’рдæг дæр фаг не сты йæ къухæй туг ныссæрфынæн. Фæстæдæр,
1849 азы уыцы тыхгæнæджы æрцæхстой æмæ йæ цæджындзыл ауыгътой.

Уыцы фыдгæнæджы дыууæ фырты — Луис æмæ Анастасио — кæмдæр фæрынчын сты
сифилисæй. Низ сæ мæгъзтæ куы хордта, афтæмæй иу хылы рæстæг кæрæдзи фехстой
дамбацатæй, сæ дыууæ дæр уыцы цæфтæй амардысты.

Сæ иуы фырт, уый дæр Анастасио, сифилисæй рынчын райгуырд. Уый тыххæй хъомысджын
адæймаг дзы нæ рауæд æмæ йæ цард фæци сæрмагонд рынчындоны. Уыцы лæгæй райгуырд
Анастасио Сомоса Гарсиа, Сомосаты диктаторты династийы бындурæвæрæг.



https://os.wikipedia.org/wiki/%D0%A1%D0%BE%D0%BC%D0%BE%D1%81%C3%A6

Куыд рабæрæг, афтæ диктаторты фыдæлтæй иу уыд Анастасио Бернабе Сомоса, къæрных
æмæ марæг. Йæ фæсномыг уыд Анастасио Авд кæлмæрзæны, уый тыххæй æмæ, дам,
кæлмæрзæнтæ дюжины ’рдæг дæр фаг не сты йæ къухæй туг ныссæрфынæн. Фæстæдæр,
1849 азы уыцы тыхгæнæджы æрцæхстой æмæ йæ цæджындзыл ауыгътой.

Уыцы фыдгæнæджы дыууæ фырты — Луис æмæ Анастасио — кæмдæр фæрынчын сты
сифилисæй. Низ сæ мæгъзтæ куы хордта, афтæмæй иу хылы рæстæг кæрæдзи фехстой
дамбацатæй, сæ дыууæ дæр уыцы цæфтæй амардысты.

Сæ иуы фырт, уый дæр Анастасио, сифилисæй рынчын райгуырд. Уый тыххæй хъомысджын
адæймаг дзы нæ рауæд æмæ йæ цард фæци сæрмагонд рынчындоны. Уыцы лæгæй райгуырд
Анастасио Сомоса Гарсиа, Сомосаты диктаторты династийы бындурæвæрæг.



https://os.wikipedia.org/wiki/%D0%A1%D0%BE%D0%BB%D0%BE%D0%B2%D1%8C%D1%91%D0%B2,_%D0%9B%D0%B5%D0%BE%D0%BD%D0%B8%D0%B4_%D0%92%D0%B0%D1%81%D0%B8%D0%BB%D0%B8%D0%B9%D1%8B_%D1%84%D1%8B%D1%80%D1%82

Леонид Василийы фырт Соловьёв (1906–1962) — советон уырыссаг фыссæг, сценарист,
Ходжа Насреддины тыххæй дилогийы автор.

Леонид Соловьев райгуырдис 1906-æм азы 6 (19) августы Ливаны сахар Триполийы. Йæ
фыд уыди Императоры Палестинæйы православон æхсæнады цæгат-сириаг скъолаты
инспекторы æххуысгæнæг.

1909-æм азы бинонтæ рацыдысты фæстæмæ Уæрæсемæ, уырдыгæй та 1921-æм азы
афтыдысты Кокандмæ (сахар Узбекистаны).

1923-æм азы Соловьев райдыдта фыссын газет «Туркестаны рæстдзинд»-ы
(«Туркестанская правда»). Уым фæкуыста сæрмагонд уацхæссæгæй суанг 1930-æм азмæ.

1924–1925-æм азты Ферганы облæстмæ балцыты рæстæг Соловьев æмбырд кодта æмæ
иртæста фольклорон æрмæг. Уыцы азты уый сæмбырд кодта, 1930-æм азы, «Ленин и
творчество народов Востока», зæгъгæ, уыцы æмбырдгондмæ хаст чи æрцыди, ахæм
зарджытæ æмæ таурæгътæ. Иуæй-иу дзурджытæм гæсгæ ацы уацмыстæ сты æцæг фольклор
нæ, фæлæ литературон мистификаци — сæ автор у Леонид Соловьев йæхæдæг.

1930-æм азы Соловьев æрцыди Мæскуымæ æмæ бацыди Кинематографийы институты
сценарон факультетмæ. Каст æй фæци 1932-æм азы.

1932-æм азы рухс федта йæ фыццаг чиныг — уацау «Кочевье». Ныхас дзы цæуы
цæугæцардгæнджыты цæрдтыты тыххæй революцийы азты. Дыууæ азы фæстæ мыхуыры
рацыди йæ уацаутæ æмæ радзырдты æмбырдгонд «Уæлахиздзауы» балц.

1939-æм азы мыхуыргонд æрцыд чиныг «Сабырад халæг» («Возмутитель спокойствия»).
Уый у Соловьевы тæккæ зындгонддæр уацмыс «Ходжа Насреддины тыххæй уацау»-ы
фыццаг хай. 1935-æм азы фыссæджы сценаримæ гæсгæ ист æрцыд фильм «Конец
полустанка» (Межрабпомфильм). В.С. Витковичимæ иумæ ныффыстой сценаритæ ахæм
кинонывтæн: «Насреддин Бухарайы» (1943) и «Насреддины хабæрттæ» (1944).

Фыдыбæстæйы Стыр хæсты рæстæг Соловьев куыста газет «Красный флот»-ы æфсæддон
уацхæссæгæй. Йæ фронтон радзырдтæ æмæ очерктæ бацыдысты цалдæр æмбырдгондмæ —
«Стыр фæлварæн» (1943) æмæ «Севастополы дур» (1944). «Иван Никулин — уырыссаг
матрос» (1943), зæгъгæ, уыцы уацаумæ гæсгæ фыссæг сарæзта, 1944-æм азы æмном
киноныв кæуыл систой, уыцы сценари.

1946-æм азы сентябры Соловьевы æрцахстой æмæ бамидæг кодтой ахæстоны. Азымджын
æй кодтой, террористон акт цæттæ кæнынæй. Рауагътой йæ 1954-æм азы июны. Афтæмæй
лагерты фæци аст азы.

Йæ «Ходжа Насреддины тыххæй уацау»-ы дыккаг хай — роман «Зæрдæскъæфт принц»
(«Очарованный принц») ныффыстæуыд лагеры æмæ 1950-æм азы кæронмæ уыди цæттæ.
1954-æм азæй Леонид Соловьев царди Ленинграды. 1956-æм азы «Лениздат»-ы фыццаг
хатт мыхуыры рацыди «Ходжа Насреддины тыххæй уацау» дыууæ чиныгæй. Уацмыс тынг
фæцыди чиныгкæсджыты зæрдæмæ.

Соловьев нæ ныууагъта йæ куыст кинематографийы къабазы — 1950-æм азты кæроны
ныффыста, 1959-æм азы киноныв «Шинель» кæуыл систой, уыцы сценари (Николай
Гоголы уацмысмæ гæсгæ).

1961-æм азы мыхуыргонд цæуын райдыдтой, «Книга юности», зæгъгæ, йæ уыцы ног
уацмысы хæйттæ (хицæн чиныгæй уацмыс рацыдис 1963-æм азы; йæ ном хуынди «Из
„Книги юности“»).

Фыссæг фæзиан ис 1962-æм азы 9 апрелы Ленинграды. Ныгæд æрцыдис уæлмæрдтæ
«Красненькое»-йы.



https://os.wikipedia.org/wiki/%D0%A1%D0%BC%D0%BE%D0%BB%D1%8F%D0%BD%D1%8B_%D0%BE%D0%B1%D0%BB%C3%A6%D1%81%D1%82

Смоляны облæст (болг. Област Смолян) у Болгарийы хуссары хæххон облæст. Йæ
административон центр у сахар Смолян (32 824 цæрæджы), лæууы болгайраг сæйраг
сахар Софияйæ хуссар-ныгуылæнырдæм.

Сахар Смоляны йеддæмæ облæсты ис ма æндæр авд сахары — Девин (7090 цæрæджы),
Доспат (2527 цæрæджы), Златоград (7808 цæрæджы), Мадан (6929 цæрæджы), Неделино
(4784 цæрæджы), Рудозем (4058 цæрæджы), Чепеларе (5664 цæрæджы). Уыимæ ма
Смоляны облæсты территорийыл ис 234 хъæуы.

Смоляны облæст у цымыдисæг хæххон регион. Ис дзы Болгарийы зымæгон туризмы
зынгæдæр артдзæст курортон комлпекс Пампорово. Архитектурон æмæ историон
фенддæгтæ дæр дзы бирæ ис.



https://os.wikipedia.org/wiki/%D0%A1%D0%B8%D0%BB%D0%B8%D1%81%D1%82%D1%80%C3%A6

Силистрæ (историон нæмттæ сты Доросто́л, Дристр, болг. Дръстър [ˈdrəstər],
Дуростор, лат. Durostorum) у цæугæдоны порт Болгарийы цæгат-хурыскæсæны, Дунайы
былгæрон. Силистрæйы цур аразын байдыдтой Дунайы сæрты ног хид Румынимæ (уый
уыдзæн æртыккаг хид Болгари æмæ Румынийы ’хсæн, уый тыххæй хуыйны Дунайы хид
III, болг. Дунав Мост III).

Силистрæйы бынаты лæууыд рагон ромаг сахар Дуросторум (бындурæвæрд 29-æм азы),
Мезийы провинцийы сæйраг сахар.

X æнусы уыцы сахар уыд уырыссаг историйы ахсджиаг цауты бынат дæр. 969-æм азы
Дрыстыр (Сислистрæйы уæды ном) байстой Киевы кънйаз Святославы æфсад. Фæстæдæр,
972-æм азы, Святослав Силистрæйы хæцыдис византиаг императоры ныхмæ.

XIX æнусы та, 1854-æм азы, уæрæсейаг æфсæдтæ, сæ сæргъы фельдмаршал
Паскевич-Ереванский, афтæмæй æрхъула кодтой Силистрæйы фидар. Уыцы ’фсады уыд
уырыссаг фыссæг Лев Толстой.

1913-æм азы, Дыккаг Балкайнаг хæсты фæстиуæгæн, Силистрæ бацыдис Румынийы
скондмæ. Æрмæст 1940-æм азы Болгарийæн бантыст сахар æмæ йæ алфамбылай зæххытæ
фæстæмæ йæхицæн райсын.



https://os.wikipedia.org/wiki/%D0%A1%D0%B8%D0%B4%C3%A6%D0%BC%D0%BE%D0%BD%D1%82%C3%A6

Сидæмонтæ Ирон таурæгътæм гæсгæ рагон ирон адæм уыдысты фондз мыггаджы:
Сидæмонтæ, Цæразонтæ, Æгъуызатæ, Кусæгонтæ, Цъæхилтæ. Абоны ирон мыггæгтæй дæр
бирæтæ сæ равзæрд бæттынц ацы фондз мыггагæй кæцыдæримæ. Уæлладжыры комы
иуæй-иу, стæй Куырттаты æмæ тæгиаты мыггæгтæ иууылдæр сты Сидæмонтæй. Уыдонмæ ма
хауынц Хуссар Ирыстоны Цыхуырбатæ, Тедетæ, Биазыртæ æмæ æндæртæ. Абайты Васо
фыссы:

Абийтæ, Агънатæ, Адырхатæ, Алдахътæ, Андудтатæ, Ансаутæ, Атайтæ, Ахъитæ, Ачутæ,
Æлбортæ, Æлдаттатæ, Бæцойтæ, Бердыхъотæ, Бесатæ, Биазыртæ, Бибылтæ, Биджелтæ,
Бирæгътæ, Бицъотæ, Бокотæ, Босыктæ, Боцитæ, Бутатæ, Габантæ, Габетæ, Гагацтæ,
Гаппатæ, Гаситæ, Гæгæрцатæ, Гæджитæ, Гобетæ, Годжитæ, Гозымтæ, Гуацæтæ, Гуыбатæ,
Дауыратæ, Доцитæ, Дудиатæ, Дзаныхъотæ, Дзаныхътæ, Джедыхъоуатæ, Джедыхъотæ,
Джимитæ, Дзæрæхохтæ, Дзерантæ, Дзиуатæ, Дзодзитæ, Дзоккатæ, Дзокъатæ, Дзугатæ,
Есенатæ, Земæттæ, Золойтæ, Зæнджиатæ, Икъатæ, Илатæ, Кабойтæ, Калотæ, Карсантæ,
Каммерзатæ, Кодзыртæ, Кæсæбитæ, Карасатæ, Кобестæ, Коммойтæ, Къадзатæ, Къантатæ,
Къундухтæ, Къутæртæ, Ласлытæ, Лæууойтæ, Легкотæ, Лектæ, Лолатæ, Магкæтæ,
Мадзатæ, Мамсыратæ, Мелыккатæ, Мулдартæ, Муритæ, Мысыкатæ, Пагæтæ, Перисатæ,
Притæ, Реуазтæ, Сагкатæ, Слантæ, Санетæ, Суантæ, Сæхæгатæ, Седантæ, Созæтæ,
Сатхъотæ, Смайлатæ, Слохтæ, Сапойтæ, Таймазтæ, Таубойтæ, Тауджитæ, Тахохтæ,
Тæлынтæ, Тедетæ, Тедтитæ, Тихилтæ, Толпартæ, Тотыгкатæ, Тохсыртæ, Тохтæ,
Тыбылтæ, Тъехтæ, Уататæ, Уырызмæгтæ, Уазитæ, Фардзинтæ, Хосротæ, Хуыдæлтæ,
Хотонтæ, Хлойтæ, Хошатæ, Хæдарцатæ, Хæмæттæ, Хозитæ, Хъаммæрзатæ, Хъайтыхътæ,
Хъайттатæ, Хъаныхъуатæ, Хъантетæ, Хъардантæ, Хъарасатæ, Цæллагтæ, Цæрæктæ,
Цогойтæ, Цомайтæ, Цопантæ, Цыхуырбатæ, Цуккатæ, Черчестæ, Чеселатæ.



https://os.wikipedia.org/wiki/%D0%A1%D0%B5%D1%80%D0%BD%D0%B0-%D1%8D-%D0%98%D0%BD%D0%BE%D1%85%D0%BE%D1%81%D0%B0,_%D0%A5%D0%BE%D1%81%D0%B5_%D0%B4%D0%B5_%D0%BB%D0%B0

Хосе де ла Серна (исп. José de la Serna e Hinojosa; 1770, Херес-де-ла-Фронтера —
1833, Кадис) — Испанийы инæлар, колониалон чиновник. Перуйы фæстаг
вице-къаролтæй иу.

Æфсадмæ Хосе де ла Серна бахаудис хæрз æрыгонæй, курсант уæвгæйæ. Архайдта Сеутæ
мавртæй бахъахъхъæныныл 1784-æм азы. Фестæдæр хæцыдис францæгтимæ Каталонийы
1795-æм азы, стæй англисæгты ныхмæ адмирал Хосе де Массадойы æфсады 1797-æм азы.
Архайдта Сарагосæйы хъахъхъæды, уым бахаудис Францы æфсæдты къухмæ æмæ ласт
æрцыдис Францмæ. Фæстæдæр уырдыгæй алыгъдис æмæ Швейцарийы уылты араст
Хурыскæсæнмæ, уырдыгæй та æрыздæхтис Испанимæ.

1816-æм азы де ла Серна райста инæлар-майоры цин æмæ æвæрд æрцыд Испанийы Перуйы
æфсæдты сæргълæууæгæй, цæмæй растджыты басæтта. Æрцыдис Кальяомæ 22 сентябры
1816 азы æмæ уайтагъд араст ис Альто Перумæ (ныр Боливимæ хауы), æфсæдты сæр та
æрлæууыдис 1816 азы 12 ноябры, æмæ сæ хъуамæ вице-къарол Хоакин де ла Песуэлайы
ныхасмæ гæсгæ акодтаид Аргентинæйы провинци Тукуманмæ, фæлæ ууыл не сразы ис,
æфсады тыхтæ æгæр лæмæгъ сты, зæгъгæ, уый охыл.

Уый фæстæ æмæ ма къорд быцæуы фæстæ де ла Сернайы æмæ вице-къарол де ла
Песуэлæйы ахастытæ бынтондæр фехæлдысты, æмæ де ла Серна сфæнд кодта службæйæ
ацæуын æмæ ракуырда вицæ-къаролæй Испанимæ ацæуыны бар. Де ла Пэсуæлæ сразы ис
1819 азы майы, сентябры та æфсæдтæ радта инæлар Хосе Кантересæн.

Де ла Сернæйæн вицæ-къаролы зæххыты сæйраг сахар Лимæйы уыдис бирæ фарслæуджытæ.
Уый бæлвырд базыдта Лимæмæ куы ’рцыд, цæмæй Испанимæ аленк кæна. Перумæ
мæнæ-мæнæ хъуамæ æрбабырстаиккой Сан-Мартины æфсæдтæ æмæ де ла Сернайы
фарслæуджытæ куырдтой вицæ-къаролæй, цæмæй сæвæра æфсады сæргълæууæгæй æмæ
хæстон цæдисы хистæрæй, раттой йын инæлар-лейтенанты цин. Вице-къарол зын уавæры
тыххæй сразы, нал бакаст уымæ æмæ кæрæдзиимæ æвзæр фидыдтой.

Сан-Мартин рахызтис 1820 азы 8 сентябры Пискойы, Испанийы æфсæдтæ, сæ сæргъы де
ла Серна, афтæмæй сыстадысты сæйраг сахар хъахъхъæнынмæ.

Лимæмæ æрцыдис Испанийы минæвар капитан Мануель Абреу, æрласта гæххæттытæ ла
Сернайæн, цæмæй фидауын бафæлвара Сан-Мартинимæ, Испанийы бамбæрстой расты æцæг
... æмæ тарстысты Америкæйы колонитæ фесæфынæй. Тæрхæттæ фидауыны фæдыл
райдыдтой 1821-æм азы 3 майы æмæ цыдысты 24 июны онг. фæлæ ницæуыл баныхас
кодтой, сæ бон нæ баци алыг кæнын иу фарста — растджытæ агуырдтой хæдбардзинад,
Испани та разы кодта афтид уæрæх автономийыл.

25 июны та хæцын байдыдтой, куы рабæрæг ницæмæ æрцæудзысты уый фæстæ. 6 июлы та
де ла Сернайы æфсæдтæ ныууагътой сæйраг сахар. Цыппар боны фæстæ растджыты æфсад
бацыд Лимæмæ бынæттон цæрджытæ сыл цингæнгæйæ æмбæлыдысты, æмæ 28 июлы (ног
стилмæ нымадæй) Сан-Мартин загъта Перуйы хæдбардзинады тыххæй.

24 августы де ла Серна арвыста 4000 салдаты Кальяойæн баххуыс кæнынмæ фæлæ 19
сентябры сахар ист æрцыд.

Хæст Перуйы Хæдбардзинадыл цыд йæ кæронмæ, инæлар Кантæрас фæхæрд ис Хунины цур
хæсты 6 августы 1824 азы Симон Боливары æфсæдтæй. Хосе де ла Сернæ рацыд Кускойæ
гæрзифтонг (10000 салдаты æмæ 1600 бæхджыны) æфсадимæ, хæст самадта Антонио Хосе
де Сукрейы æфсæдтимæ Аякучойы цур, æмæ фæхæрд. Йæхæдæг дæр фæцæфтæ æмæ ахст
æрцыдис, йе ’фсад фæсæфта мæрддтæй 2000 цæфтæй та 3000 мины. Иннæ райсом, 9
декабры 1824 азы, инæлар Кантерас йæ къух æрæвæрдта фæхæрды гæххæттыл. Фæстæдæр
Хосæ де ла Серна уагъд æрцыдис æмæ араст Испанимæ.

Цы бон хæцыд Аякучойы бын уыцы бон йын Испанийы къарол Фердинанд VII радта Хосе
де ла Сернайæн граф де лос Андесы ном, де ла Серна уый базыдта æрмæст Испанимæ
куы ’рыздæхтис, уæд.

Испанийы йын тæрхон скодтой, фæлæ тæрхондоны йæ архайд нымад æрцыдис растыл.
Фæстæдæр сси Гранадæйы инæлар-капитан. Амард Хосе де ла Серна Кадисы 1832-æм
азы.

Хосæ де ла Сернайы цоты цотæй иу уыди Латинаг Америкæйы зындгонд революционер
Эрнесто Гевара (Че Гевара).



https://os.wikipedia.org/wiki/%D0%A1%D0%B5%D1%80%D0%B3%D0%B5%D0%B9_%D0%9A%D0%B8%D1%80%D0%BE%D0%B2

Киров Мироны фырт Сергей (уырыс. Сергей Миронович Киров), зындгонд революционер,
советон хицауады архайæг. Йæ æцæг мыггаг уыди Костриков, Киров та уыди йæ
журналистон фæсномыг. Райгуырдис 1886-æм азы 27-æм мартъийы, амардис 1934-æм азы
1-агæм декабры.

1894-æм азы Сергей Костриков сси сидзæр — йæ фыд йæ бинонты ныууагъта, йæ мад та
амарди. Йæ хоты йæхимæ райста йæ нана, лæппу та сидзæрдонмæ бахауди. Уржумы каст
фæци приходы, стæй сахары училище. 1901-æм азы ацыд Хъазанмæ, бацыд Хъазаны
дæллаг механикон-техникон промышленнон училищемæ, кæцы каст фæци æртæ азы фæстæ
фыццаг къæпхæны хæрзиуæгимæ. Уыцы иу аз хахнывгæнæгæй скуыста Томсчы, ахуыр
кодта Томсчы технологон институты цæттæгæнæн курсыты.

1904-æм азы, Томсчы куы царди, Костриков бацыд УСДКП-мæ (уырыс. РСДРП), йæ
партион фæсномыг уыд «Серж». 1905 фыццаг хатт архайдта демонстрацийы, пъæлицæйы
кусджытæ йæ ’рцæхстой. Ахæстонæй куы рацыди, уæд сси тохгæнæг балты разамонæг.

1905 Томсчы сахары партион конференци Костриковы снысан кодта партийы Томсчы
комитеты уæнг. 1906-æм азы июлы Костриков ногæй æрцæхстæуыд, бакодтой йæ Томсчы
ахæстонмæ иу æмæ ’рдæг азы æмгъуыдмæ. 1908-æм азæй Сергей Костриков куыста куыд
профессионалон революционер, архайдта Иркутск æмæ Новониколаевсчы (ныр
Новосибирск).

1909-æм азы уый æрбацыдис Дзæуджыхъæумæ. Æмткæй дæс азы дæргъы Киров цардис уыцы
сахары. Йæ архайды мидис уыд социалистон идейæтæ Цæгат Кавказы парахат кæнын. Ам
куыста кадетон газет «Терек»-ы уацхæссæгæй. Раст Дзæуджыхъæуы, газет «Терек»-мæ
йæ уац раттгæйæ, фыццаг хатт спайда кодта йæ хъуыстгонд фæсномыгæй.

Дзæуджыхъæуы ма базонгæ кодта йæ суинаг бинойнаг Маркус Марияимæ. Марияйы мыггаг
уыд Цæгат Кавказимæ тынг баст, уый райгуырд Дербенты цæрæг дзуттаг бинонтæн,
мидхæсты дæргъы йе ’фсымæр Яковы азербайджайнаг мусаватисттæ фехстой
Гуырдзыстоны Пасанауры станцæмæ ’ввæхс (Яковы ном хæссы, Кировы уынджы цæхгæрмæ
чи цæуы, уыцы Маркусы уынг).

1912-æм азы Кировы æрцæхстой æмæ аластой Томскмæ тæрхон кæнынмæ. Уыцы азы 16
мартъийы тæрхон æй ссардта æнæхос, æмæ уæд Костриков-Киров фæстæмæ раздæхти
Дзæуджыхъæумæ.

1918-æм азы уалдзыгон бонты Киров сси Терчы облæсты советы уæнг, уыцы азы июлы
архайдта Фæндзæм Æппæтуæрæсейаг советты съезды, ноябры — Æхсæзæм съезды. 1919-æм
азы куыста Астраханы рæстæгмæ революцион комитеты сæрдарæй, контрреволюцион
сыстад банцайын кæны.

1920-æм азы, Сырх Æфсады рæнхъыты бацыдис Бакумæ. Куыд советон делегацийы уæнг
архайдта Польшæимæ фидыды бадзырдыл, сси большевикты партийы Кавказаг бюройы
уæнг. 1921-æм азы Киров сси Азербайджаны коммунистон партийы фыццаг секретарь.
Ирон литератор Доййаты Саханджери афтæ афыста Кировы иу раныхас Бакуйы:

1926-æм азы Сергей Киров сси Ленинграды губернæйы комитеты фыццаг секретарь,
уыцы азæй разамынд лæвæрдта уыцы сахар æмæ йæ алфамбылай зæххытæн. Киров царди
Каменноостровский проспекты, Бенуайы хæдзары (йæ уыцы фатер ныртæккæ у Кировы
музей).

Киров Николаев Леониды къухæй амард Ленинграды. Киров Николаевы усимæ (Милдæ
Драуле) гадзрахатæй цыди, уый тыххæй зæрдæхсайдæй æй амардта йæ дамбацайæ
Николаев. Ис æндæр верситæ дæр, политикæимæ баст.

Кировы амарды фæстæ бирæ советон сахартæ, хъæутæ, колхозтæ æмæ æндæр рæттæ
райстой йæ ном. Ирыстоны дæр ис Кировы район, Дзæуджыхъæуы — Кировы уынг æмæ
Кировы номыл зонадон библиотекæ.

Киров куы амардис, уæд йæ марджыты агурыны ’фсонæй Сталин райдыдта Стыр Æфснайд.
Уæд ахст æрцыдысты бирæ адæм, уыдоны ’хсæн Бухарин, Каменев æмæ Зиновьев.



https://os.wikipedia.org/wiki/%D0%A1%D0%B0%D0%BD-%D0%A1%D1%82%D0%B5%D1%84%D0%B0%D0%BD%D1%8B_%D0%B1%D0%B0%D0%B4%D0%B7%D1%8B%D1%80%D0%B4

Сан-Стефанойы бадзырд уыд фидыды бадзырд, кæцыйыл сæ къух æрфыстой Уæрæсейы æмæ
Османты империты минæвæрттæ 1878-æм азы 3 мартъийы Сан-Стефанойы цæрæнраны
Стамбулмæ ’ввахс. Ууыл фæци 1877—1878 азты уырыссаг-туркаг хæст.

Сан-Стефанойы бадзырд бæлвырд кодта Румыни, Серби æмæ Черногорийы хæдбардзинад.
Уыимæ ма Балканты фæзынд ног паддзахад — Болгари. Уæды Болгарийы территори уаид
нырыкконæй дæр дзæвгар стырдæр (кæс картæ). Бадзырдмæ гæсгæ Болгари дыууæ азы
дæргъы уыд уæрæсейаг разамынды бар, уый фæстæ та сси Туркæн хъалонтæ фидæг
автономон кънйазад.

Сан-Стефанойы фæстиуæг тынг аивта Берлины конгрессы уынаффæ (1878-æм азы июнь).
Берлины конгресс Болгарийы æмæ Черногорийы зæххытæ тынг фæчысылдæр кодта,
Болгарийы ссæрибары æууæлтæ та бынтон фендæрхуызон сты — ахастон сæрибар райста
бæстæйы æрмæст цæгатаг хай, хуссар (Скæсæн Румели) æмæ цæгат (Болгарийы
Кънйазад) баиу сты æрмæст 1885-æм азы фæззæджы. 1908-æм азы 22 сентябры, æвзонг
турчы революцийы фæдыл, Болгари расидтис йæ паддзахадон хæдбардзинады тыххæй æмæ
уыцы бонæй нырмæ у хæдбар паддзахад.



https://os.wikipedia.org/wiki/%D0%A1%D0%B0%D0%BD-%D0%A1%D1%82%D0%B5%D1%84%D0%B0%D0%BD%D0%BE%D0%B9%D1%8B_%D1%84%D0%B8%D0%B4%D1%8B%D0%B4

Сан-Стефанойы бадзырд уыд фидыды бадзырд, кæцыйыл сæ къух æрфыстой Уæрæсейы æмæ
Османты империты минæвæрттæ 1878-æм азы 3 мартъийы Сан-Стефанойы цæрæнраны
Стамбулмæ ’ввахс. Ууыл фæци 1877—1878 азты уырыссаг-туркаг хæст.

Сан-Стефанойы бадзырд бæлвырд кодта Румыни, Серби æмæ Черногорийы хæдбардзинад.
Уыимæ ма Балканты фæзынд ног паддзахад — Болгари. Уæды Болгарийы территори уаид
нырыкконæй дæр дзæвгар стырдæр (кæс картæ). Бадзырдмæ гæсгæ Болгари дыууæ азы
дæргъы уыд уæрæсейаг разамынды бар, уый фæстæ та сси Туркæн хъалонтæ фидæг
автономон кънйазад.

Сан-Стефанойы фæстиуæг тынг аивта Берлины конгрессы уынаффæ (1878-æм азы июнь).
Берлины конгресс Болгарийы æмæ Черногорийы зæххытæ тынг фæчысылдæр кодта,
Болгарийы ссæрибары æууæлтæ та бынтон фендæрхуызон сты — ахастон сæрибар райста
бæстæйы æрмæст цæгатаг хай, хуссар (Скæсæн Румели) æмæ цæгат (Болгарийы
Кънйазад) баиу сты æрмæст 1885-æм азы фæззæджы. 1908-æм азы 22 сентябры, æвзонг
турчы революцийы фæдыл, Болгари расидтис йæ паддзахадон хæдбардзинады тыххæй æмæ
уыцы бонæй нырмæ у хæдбар паддзахад.



https://os.wikipedia.org/wiki/%D0%A1%D0%B0%D0%BD%D0%BA%D1%82-%D0%9F%D0%B5%D1%82%D0%B5%D1%80%D0%B1%D1%83%D1%80%D0%B3

Бетъырбух, нырыккон мыхуыры арæхдæр Санкт-Петербург, (уырыс. Санкт-Петербург) у
Уæрæсейы Империйы кæддæры сæйраг сахар, Нева Финнаг бакæлæнмæ кæм æфты, уыцы
ран. Абон дæр Уæрæсейы мидæг Бетъырбух тынг ахадгæ сахар у, бæстæйы дыккаг
стырдæр. Бетъырбух у, йæ цæрджыты нымæц иу милуанæй фылдæр кæмæн у, дунейы ахæм
цæгатагдæр сахар. Цæрынц дзы 5 милуан адæймагæй фылдæр.

Бетъырбух хæссы Хъæбатыр сахары кадджын ном, йе сконды ис æртæ Хæстон намысы
сахары (Кронштадт, Колпино, Ломоносов).

1703-æм азы 27 майы паддзах Пётр I указмæ гæсгæ Пётр æмæ Павлы гæнахæн йæ бындур
сæвæрдтой Невайы дельтæйы. Уыцы цау нымад у Бетъырбухы бындурæвæрды боныл.

Бетъырбух ахсы зынгæ бынат нырыккон ирон культурæйы. Ам ахуыр кодтой Хетæгкаты
Къоста, Брытъиаты Елбыздыхъо, Абайты Васо æмæ бирæ æндæртæ. Ам XX æнусы райдиан
мыхуырæй цыдис фыццаг ирон журналтæй иу — «Хуры тын», зæгъгæ (йæ редактор уыди
Брытъиаты Е.).

Ныр дæр Бетъырбухы бирæ ирæттæ цæрынц. Ис дзы Цæгат Ирыстоны минæварад æмæ ирон
æхсæнад дæр.



https://os.wikipedia.org/wiki/%D0%A1%D0%B0%D0%B4%D0%B0%D0%BB%D1%8C%D1%81%D0%BA%D0%B8%D0%B9,_%D0%A1%D1%82%D0%B0%D0%BD%D0%B8%D1%81%D0%BB%D0%B0%D0%B2_%D0%AE%D1%80%D0%B8%D0%B9%D1%8B_%D1%84%D1%8B%D1%80%D1%82

Станислав Юрийы фырт Садальский (уырыс. Станисла́в Ю́рьевич Сада́льский; 1951-æм
азы 8 августы, Чувашы АССР, Батыревойы район, хъæу Чкаловское) у советон æмæ
уæрæсейаг актёр. УСФСР-ы сгуыхт артист (1991).

Станислав райгуырдис, скъолайы æмдзæрæны чи царди, уыцы ахуыргæнджыты бинонты
’хсæн. Йæ мад уыди географийы ахуыргæнæг, фыд та — физкультурæйы.

Цалынмæ ГИТИС-мæ нæ бацыди, уæдмæ Садальский куыста Ярославлы моторон заводы,
зырнæйзилæджы ахуыргæнинагæй æмæ хъазыди, Мотораразджыты культурæйы галуаны цур
чи уыди, уыцы драмон аивады къорды спектакльты.

1968-æм азы Станислав бацыди Театралон аивады паддзахадон институтмæ æмæ йæ каст
фæци 1973-æм азы. 1973–1981-æм азты уый куыста театр «Современник»-ы. Уыцы
театрæй куы ацыди, уæдæй рацыд 20 азы, афтæмæй фæстæмæ райдыдта хъазын театры
сценæйыл. Йæ антрепризон спектакльтæ тынг цæуынц театрдзауты зæрдæмæ.

Кинойы активонæй хъазы 1971-æм азæй. Фылдæр ын уыди комедион æмæ характерон
рольтæ. Актеры тæккæ æнтыстджыныл нымад у мæнæ ацы дыууæ фильмы рольтæ:
телефильм «Место встречи изменить нельзя» æмæ киноныв «О бедном гусаре замолвите
слово».

2006-æм азы октябры, Уæрæсейы чи цæры, уыцы гуырдзиæгтыл хицауады ’рдыгæй
контроль куы факарздæр ис, уæд Садальский балæвæрдта курдиат Гуырдзыстоны
минæварадмæ, цæмæй йын лæвæрд æрцæуа уыцы паддзахады граждандзинад («гуырдзиаг
адæмæн зын сахат феххуысы охыл»).

2007-æм азы февралы йын лæвæрд æрцыд Гуырдзыстоны Намысы орден æмæ паддзахады
кадджын граждандзинад. 2007-æм азы декабры Гуырдзыстоны цы президентон
æвзæрстытæ уыди, уым Садальский уыди Саакашвили Михаилы æууæнчы лæг (уырыс.
доверенное лицо). Уыимæ актёр цæры æмæ кусы Уæрæсейы æмæ иудадзыг Гуырдзыстоны
цæрынмæ цæуын нæ хъавы.



https://os.wikipedia.org/wiki/%D0%A1%D0%B0%D0%B1%D0%B0%D0%BD%D1%82%D1%8B_%D0%A2%D0%B0%D0%BC%D0%B5%D1%80%D0%BB%D0%B0%D0%BD

Сабанты Малийы фырт Тамерлан (райгуырдис 1957-æм азы 2 июлы) у Хетæгкаты
Къостайы номыл премийы лауреат, Уæрæсейы Федерацийы сгуыхт артист, кусы
Тæбæхсæуты Балойы номыл Цæгат Ирыстоны драмон театры.

Хетæгкаты Къостайы 151 аз сæххæст кæныны фæдыл уый бафиппаидта Цæгат Ирыстоны
телеуынынадæн: «Ирондзинад, æвзаг æмæ аивад рох куы уой, уæд мах Къостайы
фæдонтæ не стæм. Хъуамæ алчидæр йæхи бафæрса, цæмæй ирондзинад сæфт ма уа, ирон
æгъдау, ирон ыарн сæфт ма уа, уый тыххæй мæ хъарутæ кæм нæ бавгъау кодтон?
Æрмæстдæр уæд нæ Ирыстоны фарн йæ бынаты сбаддзæн».



https://os.wikipedia.org/wiki/%D0%A1%D0%B0%D0%B0%D0%BA%D0%B0%D1%88%D0%B2%D0%B8%D0%BB%D0%B8,_%D0%9D%D0%B8%D0%BA%D0%BE%D0%BB%D0%BE%D0%B7%D1%8B_%D1%84%D1%8B%D1%80%D1%82_%D0%9C%D0%B8%D1%85%D0%B0%D0%B8%D0%BB

Михаил Саакашвили (гуырдз. მიხეილ ნიკოლოზის ძე სააკაშვილი, райгуырдис 21 декабры
1967 азы Тбилисы) у Гуырдзыстоны æртыккаг президент, Гуырдзыстоны политик æмæ
æхсæнадон архайæг. Президенты бынатмæ йæ равзæрстой 2004-æм азы Уардиты
революцийы фæстæ. Дыккаг æмгъуыдмæ æвзæрст æрцыд 2008-æм азы æмæ ацы бынаты
куыста 2013-æм азы ноябры онг.

2008-æм азы августы мæйы сфидар кодта Хуссар Ирыстонмæ бабырсты тыххæй барамынд
(кæс Хуссар Ирыстоны хæст), цхинвайлаг администрацийы дæлбар зæххыл
«конституцион фæтк фæстæмæ æрфидар кæныны» æфсонæн.

2015-æм азы 30 майы Саакашвили нысангонд æрцыдис Одессæйы облæсты паддзахадон
администрацийы сæргълæууæгæй. Уыцы бынаты куыста 2016-æм азы 7 ноябры онг.

Михаил Саакашвили райгуырдис Тбилисы 1967 азы 21 декабры. Йæ мад, Гиули
Аласания, у профессор-историк, Гуырдзыстоны астæузаманы специалист. Йæ фыды
фыдæлтæ сомихаг адæмæй рацыдысты, йæ фыд — дæсниадмæ гæсгæ у медик, ацыд æндæр
бинонтæм Михаилы райгуырды размæ. Михаилы хъомыл кодтой мад æмæ мады ног лæг —
профессор-психолог, стæй мадыфсымæр дипломат Темур Аласания дæр.

1984-æм азы Михаил Саакашвили каст фæци Калачы астæуккаг скъола № 51, райста
сыгъзæрин майдан. 1992-æм азы каст фæцис Киевы паддзахадон университеты
æхсæнадæмон ахастыты факультет.



https://os.wikipedia.org/wiki/%D0%A1%D0%B0%D0%B0%D0%BA%D0%B0%D1%88%D0%B2%D0%B8%D0%BB%D0%B8,_%D0%9C%D0%B8%D1%85%D0%B0%D0%B8%D0%BB

Михаил Саакашвили (гуырдз. მიხეილ ნიკოლოზის ძე სააკაშვილი, райгуырдис 21 декабры
1967 азы Тбилисы) у Гуырдзыстоны æртыккаг президент, Гуырдзыстоны политик æмæ
æхсæнадон архайæг. Президенты бынатмæ йæ равзæрстой 2004-æм азы Уардиты
революцийы фæстæ. Дыккаг æмгъуыдмæ æвзæрст æрцыд 2008-æм азы æмæ ацы бынаты
куыста 2013-æм азы ноябры онг.

2008-æм азы августы мæйы сфидар кодта Хуссар Ирыстонмæ бабырсты тыххæй барамынд
(кæс Хуссар Ирыстоны хæст), цхинвайлаг администрацийы дæлбар зæххыл
«конституцион фæтк фæстæмæ æрфидар кæныны» æфсонæн.

2015-æм азы 30 майы Саакашвили нысангонд æрцыдис Одессæйы облæсты паддзахадон
администрацийы сæргълæууæгæй. Уыцы бынаты куыста 2016-æм азы 7 ноябры онг.

Михаил Саакашвили райгуырдис Тбилисы 1967 азы 21 декабры. Йæ мад, Гиули
Аласания, у профессор-историк, Гуырдзыстоны астæузаманы специалист. Йæ фыды
фыдæлтæ сомихаг адæмæй рацыдысты, йæ фыд — дæсниадмæ гæсгæ у медик, ацыд æндæр
бинонтæм Михаилы райгуырды размæ. Михаилы хъомыл кодтой мад æмæ мады ног лæг —
профессор-психолог, стæй мадыфсымæр дипломат Темур Аласания дæр.

1984-æм азы Михаил Саакашвили каст фæци Калачы астæуккаг скъола № 51, райста
сыгъзæрин майдан. 1992-æм азы каст фæцис Киевы паддзахадон университеты
æхсæнадæмон ахастыты факультет.



https://os.wikipedia.org/wiki/%D0%A1%D0%9E%D0%93%D0%A3

Хетæгкаты Къостайы номыл Цæгат Ирыстоны паддзахадон университет (ЦИПУ) у Цæгат
Ирыстоны уæлдæр ахуырадон уагдæттæй иу. 2016-æм азæй йæ ректор у Огойты Алан.

Университет фыццаг фæзынди куыд педагогон институт, йæ фыццаг директор уыд
Къесаты Георги. Георгийы фæстæ институтæн разамынд лæвардтой Æлборты Барысби,
Къусраты Сæрмæт, Æбаты Шамил, Демыраты Михал, Барахъты Еленæ, Карп Чирва, Тинаты
Николай, Павел Кобалава, Уæлысаты Данел, Халид Ошаев æмæ Цыбырты Христофор.

1969-æм азы Цыбырты Христофоры къухы бафтыд институтæй университет скæнын, сси
ЦИПУ-йы фыццаг ректор. Уыцы аз университеты фæзындысты ног факультеттæ:
экономикон (йæ сæргъы Цопанты Дзастемыр) æмæ юридикон (йæ сæргъы Къониаты Юри).



https://os.wikipedia.org/wiki/%D0%A1%C3%A6%D0%BD%D0%B0%D0%B9%D1%8B%D1%85%D1%8A%C3%A6%D1%83

Сæна (гуырдз. სტეფანწმინდა, [стъепанцъминда]; 2007-æм азы онг — Казбеги)
сахарæнгæс посёлок Гуырдзыстоны цæгаты. Йæ уылты цæуы Арвыкомы фæндаг, 2009-æм
азы ноябрæй ногæй дзы ласынц уæргътæ Фæскавказ æмæ Уæрæсейы ’хсæн. Сæна у
Хъазыбеджы (Сæнайы) районы административон центр.

Æрбынат кодта Сæнайы хохрæбын, Арвыкомы фæндаггæрон. Цæугæдон Терчы гуырæнмæ
’ввахс. Уæрæсеимæ цы арæн ис, уымæй 11 км хуссардæр.

Посёлок у туристон артдзæст. Æрвылаз дæр Сæнайы æмæ комы вæййы туристтæ
Германæй, Нидерландтæй æмæ Европæйы æндæр бæстæтæй.

Сæнамæ бацæуæны цур, трассæйæ 1–2 км æддæдæр ис, газджын суарæй дзаг чи вæййы,
ахæм æнæсæр гом бассейн.



https://os.wikipedia.org/wiki/%D0%A0%D1%83%D1%81%D1%82%D0%B0%D0%B2%D0%B5%D0%BB%D0%B8,_%D0%A8%D0%BE%D1%82%D0%B0

Шота Руставели (гуырдз. შოთა რუსთაველი, (1172—1216) — у XII æнусы гуырдзиаг
паддзахадон архайæг, поэт, эпикон поэмæ «Стайыцармдарæджы» автор.

Йæ цардвæндаджы хабæрттæ фаг бæрæг не сты. «Руставели» йæ хонын райдыдтой,
æвæццæгæн, уый тыххæй æмæ Шота райгуырди Рустауы хъæуы. Иуæй-иу æвдисæйнæгтæм
гæсгæ, уый уыди иу номджын мыггагæй æмæ уыди Рустауы моурауæй дæр.
«Стайыцармдарæджы» уый афтæ йæхи тыххæй бæлвырд кæны, цыма уый у месхаг. Ахуыр
кодта Гречъы, уый фæстæ сси Тамары хæзнагæс (ууыл амоны 1190-æм азы актыл йæ ард
къухæрфыст). Гомеры поэмæтæ, Платоны философи, персайнаг æмæ араббаг
литературæимæ зонгæ уæвгæйæ, Руставели йæ царды бонтæ æххæстæй снывонд кодта
литературон архайдæн æмæ ныффыста гуырдзиаг астæузаманон литературæйы сæйраг
æвдисæйнаг — поэмæ «Стайыцармдарæг».

Шота амарди гуырдзиаг моладзандоны Иерусалимы. Гуырдзиаг митрополит Тимофей
(XVIII æнус), гуырдзиаг паддзæхтæ Иерусалимы кæй сарæзтой, уыцы сыгъдæг Дзуары
аргъуаны-иу федта Руставелийы ныв æмæ йæ ингæны цырт. Фæлæ ацы версийы йеддæмæ
иртæсджытæн ис бирæ æндæртæ, зæгъæм ахæм: Руставели, кæд æмæ Тамары уарзта,
уæддæр хæстæг бакодта кæцыдæр Нинойы æмæ йæ чындзæхсæвы хæд фæстæ райста
хæслæвæрд Тамарæй — фæтыхгонд шахæй лæвæрд цыдæр персайнаг поэмæ гуырдзиаг
æвзагмæ ратæлмац кæнын. Æмæ Шота ацы хæслæвæрд куы сæххæст кодта, уæд ын цы
хорзæх раттын хъавыдысты, ууыл бавдисæн кодта. Æмæ дыууæ къуырийы фæстæ йæ
ссардæуыд æгуысæр мардæй. Æнæуый ис бирæ айхуызæн таурæгътæ.

Руставелийы поэмæ иртæстой бирæ ахуыргæндтæ, фæмæ ныры онг ма дзы ис бирæ
раиртасинаг сусæгдзинæдтæ. Зæгъæм, поэмæйы ссардæуыд цалдæр астæузаманон
персайнаг поэмæйы сюжеттæ. Иуæй-иу ахуыргæндтæ æнхъæлынц цыма поэмæйы сæйраг
геройы Автандилы сурæты æмбæхсы Дауыт-Сослан, ус-паддзах Тамары мой. Поэмæйы ис
ахæм дзырдтæ:



https://os.wikipedia.org/wiki/%D0%A0%D1%83%D1%81%D0%B8%D0%BD%C3%A6%D0%B3%D1%82%C3%A6

Русинæгтæ (русин. русини, руснаки) у хохы цæрæг скæсæйнаг-славяйнаг этникон
къорд. Уыдон дзурынц русинаг æвзагыл (иуæй-иу хатт нымад у уырыссаг кæнæ
украинаг æвзаджы диалектыл).

Русинæгты этнологион статус у дайуаг. Украинæйы ныгулæны, русинæгты стыр хай кæм
цæры, уыдон нымад сты украинаг адæмы дæлкъордыл, кæд русинæгтæй алчидæр ууыл
разы нæу, уæддæр. Словакийы та русинæгтæ нымад сты хицæн адæмыл, ис сæм чысылдæр
адæмы сæрмагонд статус. Венгри æмæ Словаки русинæгтæн дæттынц «фæсарæйнаг
æмбæстонты» статус, уымæй фæзыны уыцы бæстæтæм æнцонæй бацæуыны фадат.

Украинæйы русинæгтæ тырнынц автономимæ. 1991 азы 1 декабры Фæскарпаты облæсты
цæрджытæй 78% схъæлæс кодтой, цæмæй облæст уа «сæрмагонд хиуынаффæйады
территори»; Украинæ, кæд уыцы референдумæй йæхæдæг хæдбар сси, йæ Фæскарпаты
фæстиуæг игнор кæны, облæсты статус ивынмæ нæ хъавы.



https://os.wikipedia.org/wiki/%D0%A0%D1%83%D0%B1%D0%B5%D0%BD_%D0%94%D0%B0%D1%80%D0%B8%D0%BE

Рубен Дарио (исп. Rubén Darío, æххæстæй йæ ном уыд Félix Rubén García Sarmiento;
18 январы 1867 — 6 февралы 1916) уыд Никарагуæйы поэт, зындгонд журналист æмæ
дипломат, испайнаг модернизмы бындурæвæрæг.

Уый райгуыры Метапæйы, Никарагуæйы чысыл сахары (йæ ныртæккæйы ном у
Сьюдад-Дарио), коммерсанты бинонты ’хсæн. Рубен кæсын базыдта 3-аздзыдæй,
æмдзæвгæтæ фыссын райдыдта 12-аздзыдæй (зындгонд у, 1879-æм азы кæй ныффыста,
уыцы сонет).

Уый бирæ балц кодта Централон æмæ Хуссар Америкæйы, бирæ азты дæргъы царди
Парижы.

Йæ зындгонддæр чингуытæ сты «Sinfonia en gris mayor», «Sonatina», «Cancion de
otono», «Azul», «Cantos de vida y esperanza» æмæ æндæртæ. Йæ политикон
æмдзæвгæтæ систы сандинистты пропагандæйы хотых, хуымæтæг адæм разæнгард кодтой
америкаг империализмы ныхмæ.



https://os.wikipedia.org/wiki/%D0%A0%D1%83%D0%B1%D0%B0%D0%B8

Рубаи (æндæр нæмттæ: дубайти, таране) у цыппаррæнхъон æмдзæвгæ; Скæсæн æмæ
Астæуккаг Азийы парахатæй кæмæй пайда кæнынц, лирикон поэзийы ахæм формæ. Ацы
поэтикон строфайы ратæдзæныл нымад у ирайнæгты рагон адæмон сфæлдыстад. Фысты
хуызы рубаитæ ис IX—X æнусæй.

Æмдзæвгæ арæзт у цыппар рæнхъæй. Уыдон рифмæгонд цæуынц ахæм хуызы: ааба
(стæмдæр хатт — аааа), ома рифмæгонд цæуынц фыццаг, дыккаг æмæ цыппæрæм рæнхъ.

Тæккæ зындгонддæр рубаифысджытæ сты Омар Хайям, Мехсети Гянджеви, Абу Абдаллах
Рудаки æмæ Захириддин Бабур.

Ирон æвзагмæ Омар Хайямы рубаитæ тæлмац кодта поэт Дзасохты Музафер. Йæхæдæг ма
фыссы оригиналон цыппаррæнхъонтæ.



https://os.wikipedia.org/wiki/%D0%A0%D0%BE%D0%B4%D1%81,_%D0%A1%D0%B5%D1%81%D0%B8%D0%BB%D1%8C_%D0%94%D0%B6%D0%BE%D0%BD

Сесиль Джон Родс (англ. Cecil John Rhodes, 1853-æм азы 5 июлы — 1902-æм азы 26
мартъийы) — англисаг æмæ хуссарафрикæйаг политикон архайæг, амалиуæггæнæг,
англисаг колониалон экспансийы идеолог æмæ йæ разæнгардгæнæг, алмасикъахæн
компани «Де Бирс»-ы бындурæвæрæг.

Сесил Родс йæхи нымадта Британийы империйы идеологтæй иу премьер-министр
Бенджамина Дизраэлийы фæдоныл. Дизраэлимæ гæсгæ Стыр Британийы уæвынæн ахсджиаг
у йе ’гæрон колониалон экспанси. Сесил Родс «Уырнынады символ», зæгъгæ, ахæм
сæргондимæ цы чиныг ныффыста, уый мидæг фыссы, дунейы хицауад хъуамæ суа
амалхъомтæ æмæ политикты сусæг къорд. Уыцы къорд, дам, хъуамæ йæхи дæлбар бакæна
«хъæддаг дунейы» алы адæм дæр æмæ, дам, уый фæстæ «æппæтдунеон империйыл» æцæгæй
дæр Хурзæрин никуы кæндзæн ныгуылгæ.

Кæй зæгъын æй хъæуы, Родсы хъуыдымæ гæсгæ уыцы ног дунейы разæнгардгæнджыты
бынатмæ схызтаиккой англис. «Мæн фидар уырны, — фыста Родс, — мах дунейы æппæты
хуыздæр наци кæй стæм, уый. Æмæ та дунейы цас фылдæр хай æрцæрын кæндзыстам мах,
уыййас хуыздæр уыдзæн æппæт адæймагадæн дæр». Уыдæттæ куы фыста, цыдис ыл фонд
æмæ ссæдз азы.

1891-æм азы Родс ус-паддзахæй райста Хуссар Африкæйы ног «паддзахады мидæг
паддзахад» саразыны бар. Уый ном уыдис «Бритайнаг Хуссар Африкæйы компани».
Компанийы хицауы бартæ уыдысты æгæрон: йæ бон уыдис йæхи æфсад аразын, ног
фидæрттæ æмæ сахарты бындур æвæрын æмæ афтæ дарддæр. Родсы дæлбар тагъд рæстæджы
баци егъау зæхх, фондз Англисы æмиас. Уыцы ног бæстæйæн радтой Родсы ном —
Родези.



https://os.wikipedia.org/wiki/%D0%A0%D0%B5%D1%81%D0%BF%D1%83%D0%B1%D0%BB%D0%B8%D0%BA%C3%A6_%D0%A6%C3%A6%D0%B3%D0%B0%D1%82_%D0%98%D1%80%D1%8B%D1%81%D1%82%D0%BE%D0%BD_%E2%80%94_%D0%90%D0%BB%D0%B0%D0%BD%D0%B8

Цæгат Ирыстон (официалон ном Республикæ Цæгат Ирыстон — Алани; уырыссагау
Республика Северная Осетия — Алания) у Уæрæсейы республикæ, Кæсæг-Балхъар,
Цæцæн, Мæхъхъæл æмæ Стъараполы крайы ’хсæн. Цæгат Ирыстоны сæйраг сахар у
Дзæуджыхъæу.

Цалдæр хатты ирон адæм хæцыдысты уæрæсейаг æфсадимæ Хуссар æмæ Цæгат Ирыстоны
XIX æнусы фыццаг хай. Уæддæр официалон уæрæсейаг историографимæ гæсгæ бирæтæ
нымайынц, Ирыстон Уæрæсейы скондмæ кæй бацыдис барвæндæй. Владикавказ (иронау
Дзæуджыхъæу) уыдис фыццаг Уæрæсейы фидарты ’хсæн Цæгат Кавказы.

1921-æм азы Ирыстон сси Хохы Советон Социалистон Республикæйы хай. 1936-æм азы
Цæгат Ирыстон сси Цæгат Ирыстоны Автономон Советон Социалистон Республикæ (ЦИ
АССР).

Фыдыбæстæйы Стыр хæсты афон Цæгат Ирыстоны фылдæр хай уыдис оккупацийы. Фашисттæ
пырхгонд æрцыдысты Орджоникидземæ хæстæг.

Ирыстоны ахуырады истори ног заманты райдыдта Мæздæджы ирон скъолайæ. Уыцы
скъола байгом императоры барамындмæ гæсгæ 1764 азы 21 сентябры æмæ фæкуыста XVII
æнусы 90-æм азты онг. Ирон скъолайы байгомыл ныхас райдыдта, Ирыстон Уæрæсеимæ
баиу кæныны тыххæй тæрхæттæ куы цыди, уæд — 1749–1752 азты Бетъырбухы. Ирон
сабиты ахуырыл бафтауын фæлвæрдтой Ирыстоны дины хъуыддæгтæгæнæг къамисы уæнгтæ,
Мæздæджы скъола байгом кæныны размæ дæр.

Литературæйы æвдисæнтæ куыд дзурынц, афтæмæй Мæздæджы скъола ирон адæмы
культурон царды сахадыдта куыд ахсджиаг фæрæз национ рухсад рæзыны æмæ национ
фыссынады равзæрды хъуыддæгты. Мæздæджы скъолайы ахуыр ирон æвзагыл кæй цыд, уый
фæахъаз ирон абетæ саразынæн. Мæздæджы епископ Гай æмæ сауджын Павел Генцауров
(Хъесаты) сарæзтой ирон фыссынады системæ аргъуанты славяйнаг графикæйы
бындурыл. Фыццаг ирон чиныг — цыбыр катехизис — джиппы уагъд æрцыди 1798 азы.



https://os.wikipedia.org/wiki/%D0%A0%D0%B5%D0%BA%D0%BE%D0%BC

Реком — хорæрзад æмæ хосарæхы бардуаг, Цæразонты мыггагыл аудæг дзуæрттæй иу
ирон мифологийы. Афтæ нымадтой, зæгъгæ, Реком дæтты бирæ хор, бирæ фос, бирæ
хос, фосы хизы низтæй, цуаноны кæны фæндараст, адæмы хъахъхъæны фыдбылызхæссæг
тыхтæй æмæ алыхуызон низтæй, ома, Реком у, бирæвæрсыг æххуысты хъомыс кæмæ ис,
ахæм дзуар. Рекомы сæйраг кувæндон (дзуар) ис Цæгат Ирыстоны Цъæйы комы.

Кувæндон Цъæйы комы, равзæрд, Стыр Хуыцау Нарты Батрадзы мардыл цы æртæ цæссыджы
æрæппæрста, уыдонæй иуæй. Рекомы Уастырджи дæр. Реком у Ирыстоны æмбал камæн
нæй, Иры ахæм кувæндон-агъуыст. Йæ бæрæгбон вæййы алы аз дæр июлы æмæ ахæссы
иннабонæй-иннабонмæ (сабатæй-сабатмæ). Дзуарæн нывондæн æрхæссынц бирæ фос
(галтæ æмæ нæл фыстæ), скæнынц стыр куывдтæ, æрцæуы сæм тынг бирæ адæм, уыимæ
æрмæстдæр нæлгоймаг дзыллæ, уымæн æмæ Реком нымад цæуы Уастырджийы дзуары
«артдзæстыл» — центрыл.

Фæстæдæр Рекомы кувæндæттæ фæзынд Цæгат Ирыстоны — Хохы Санибайы, Цымытийы,
Дзуарыхъæуы, Гуылæры, Зæрæмæджы; Хуссар Ирыстоны — Ерманы, Едысы, Чеселты,
Ходзы, Дзомагъы. Рекомы бæрæгбон кæнынц алы рæстæджыты. Ахуыргонд Цыбырты Людвиг
фыссы:



https://os.wikipedia.org/wiki/%D0%A0%D0%B0%D1%84%D0%B8%D0%BA_%D0%B0%D0%BB%D1%8C-%D0%A5%D0%B0%D1%80%D0%B8%D1%80%D0%B8

Рафик аль-Харири (райгуырд 1944 ноябры, амард 2005 февралы 14-æм бон) уыд
ливайнаг миллиардер, политик æмæ та бирæ азты дæргъы йæ бæстæйы премьер-министр.
Араббаг дунейы тынг зындгонд адæймаг уыд.

Аль-Харирийы мыггаг дунейы миллиардерты номхыгъды уыдис 108-æм бынаты, сæ
хъæздыгдзинад 4,3 миллиард доллары у. Арæзтад æмæ цæттæ бæстыхæйтты уæй кæнынад
уыдис аль-Харирийæн йæ сæйраг архайд.

2005 азы 14 февралы, аль-Харири Бейруты туризмы кварталты йæ хæдтулгæйы куы
цыдис, срæмыгъд бомбæ. Уыцы срæмыгъдæй дзыхъмард фесты Рафик аль-Харири æмæ йемæ
чи цыдысты, уыдонæй цалдæр адæймаджы.



https://os.wikipedia.org/wiki/%D0%A0%D0%B0%D0%B4%D0%B6%D0%BD%D0%B8%D1%88

Ча́ндрæ Мо́хан Дже́ин (хинди चन्द्र मोहन जैन, 1931-æм азы 11 декабры — 1990-æм
азы 19 январы), 70-æм азты райдианæй фылдæр номдзыд куыд Бхагва́н Шри Раджни́ш
(хинди भगवान श्री रजनीश — ирон арфæгонд, хуыцау уæвæг) æмæ Ачарйæ, фæстæдæр та
куыд Ошо (хинди ओशो — ирон фурды/фурдон, океаны хæццæ) — индиаг монон лидер æмæ
мистик, иуæй-иу иртасджытæй неоиндуизмыл нымад, неоориенталон æмæ
динон-культурон разæнгардгæнæг. Ног санньяссæйы амонæг - нысанæвæрд уыд дунейы
мидæг аныгъуылынмæ, хи йыл ма сахуыргæнгæ, афтæмæй; цардылцин, эгойы атигъ кæнын
æмæ медитаци, кæцы кæны тоталон ссæрибармæ æмæ раирдмæ.

Социализм, Махатма Ганди æмæ традицион религиты критикæ нырма йæ царды скодтой
Ошойы ныхмæдзырд фигурæ. Уый йеддæмæ ма, сексуалон ахастты сæрибары сæрыл
хæцыди, хицæн хæттыты кæнын кодта сексуалон медитацион практикæтæ, цæй тыххæй
уыд «секс-гуру» хуынд, æндæр иртасджытæ ма йæ «скандалты гуру» дæр фæхонынц.

Ошо у бирæ бæстæты ашрамты бындурæвæрæг. АИШ-ы уæвгæйæ скодта æхсæнадæмон
цæрæнуат Раджнишпурам, цалдæр цæрæджы дзы 1985 азы сентябрьмæ сарæзтой цалдæр
зиангонд фыдмийы, уæлдайдæр ма биотеррористон акт. Америкæйæ депортацийы фæстæ
йын 21 паддзахады бахизыны бар нал радтой, кæнæ та йæ «нон-граты персонæ»
схуыдтой. Уæрæсейы, ФРГ-йы æмæ ма хицæн специалистты официалон документты Ошойы
организаци хаудта деструктивон сектæтæм. Диссаг нæу, æмæ Советон Цæдисы Раджнишы
змæлд тобæгонд уыд идеологон хъуыдытæм гæсгæ.

Куы амарди, уый фæстæ йæм Индийы йæ ахаст фæивта, сси ахсджиаг ахуыргæнæгыл
нымад æмæ йæ ахуыр та сси массон культурæйы хай Инди æмæ Непалы. Ошомæ
ныхаскæндтæ, мырфыст 1969-1989 æзты, сæмбырд кодтой æмæ йæ фæдонтæй мыхуыргонд
æрцыдысты 600 чиныгæй фылдæры бæрц.



https://os.wikipedia.org/wiki/%D0%A0%D0%B0%D0%B3%D0%BE%D0%BD_%D0%93%D1%80%D0%B5%D0%BA%D1%8A

Координатæтæ: 38°18′04″ ц. у. 23°44′28″ с. д.﻿ / ﻿38.301111° ц. у. 23.741111°
с. д. (G) (O)38.301111, 23.741111

Грекъ (гр. Ελλάδα [ɛˈlaða]) кæнæ Гречъы Республикæ (гр. Ελληνική Δημοκρατία
[eliniˈkʲi ðimokraˈtia]) у Европæйы паддзахад, Европæйы Цæдис æмæ НАТО-йы уæнг.
Гречъы фæзуат ахсы Балканы æрдæгсакъадахы хуссайраг хай æмæ 2 мин сакъадахы, уый
кæны 131 940 км² (дунейы 94-æм). Цæрынц дзы 10 964 020 (2003-æм азы; уымæй у
дунейы 70-æм).

Административон æгъдауæй дихгонд у 13 зылдыл (хуыйнынц периферитæ), периферитæ
та дихгонд сты лыстæгдæр иуæгтыл — 51 префектурæйыл.

Грекъ йæ хæдбардзинады бон бæрæг кæны 6 апрелы. Хæдбар паддзахад сси 1821-æм
азы, Османты империйæ йæхи ссæрибар кæнгæйæ.

Грекъ нымад у ныгуылæн цивилизацийы авдæныл. 3 мин азы нæ эрæйы агъоммæ æввахс
Криты сакъадахы размæцыд минойаг цивилизаци фæзындис, фæстæмæ сæ культурæ
фæхæлиу ис материкыл. Фæстæдæр райдыдта критаг-микенаг (æндæр ныхасæй эгейаг)
цивилизацийы эпохæ. Фæзындысты грекъаг полистæ; Стыр Грекъ, Къаннæг Ази æмæ
Цæгат Сау денджызы былы антикон колонитæ дæр.

Полистæ Афинæтæ æмæ Спартæ фæуæлахиз сты Персийыл, фæлæ цæ уый фæстæ Фивтæ
ныппырх кодтой.



https://os.wikipedia.org/wiki/%D0%A0%D0%A6%D0%98_%E2%80%94_%D0%90%D0%BB%D0%B0%D0%BD%D0%B8%D0%B9%D1%8B_%D1%81%D0%B3%D1%83%D1%8B%D1%85%D1%82_%D1%8D%D0%BA%D0%BE%D0%BB%D0%BE%D0%B3

Кадджын ном «РЦИ – Аланийы сгуыхт эколог» у Республикæ Цæгат Ирыстон — Аланийы
паддзахадон хæрзиуæг.

Дæттынц æй алфамблай æрдз хъахъхъæнынады æмæ æрдзæй ахадгæ пайдакæнынады къабазы
æппынкъаддæр 15 азы чи бакуыста, æрдзхьахъхъæнæг оргæнты, уыцы дæсны кусджытæн,
ахуыргæндтæн, экологион фарстатæ лыггæнæг куыстуæтты æмæ кусæндæтты кусджытæн
æрдзон æвæрæнтæ, зайæгойтæ æмæ цæрæгойтæ бахъахъхъæныны, стæй сыгъдæггæнæн
фæрæзты арæзтады хъуыддажы сгуыхтдзинæдты тыххæй.

Кадджын ном дæттыны фæтк бæлвырд кæны Республикæ Цæгат Ирыстон — Аланийы закъон
«РЦИ – Аланийы паддзахадон хæрзиуджыты тыххæй».



https://os.wikipedia.org/wiki/%D0%A0%D0%A6%D0%98_%E2%80%94_%D0%90%D0%BB%D0%B0%D0%BD%D0%B8%D0%B9%D1%8B_%D1%81%D0%B3%D1%83%D1%8B%D1%85%D1%82_%D0%B0%D1%80%D0%B0%D0%B7%C3%A6%D0%B3

Кадджын ном «РЦИ – Аланийы сгуыхт аразæг» у Республикæ Цæгат Ирыстон — Аланийы
паддзахадон хæрзиуæг.

Дæттынц æй арæзтады, æмæ арæзтадон æрмæджыты рауагъды индустрийы дæсны
кусджытæн, арæзтадон, наукон-иртасæн, проектон, монтажон æмæ æндæр кусæндæтты
æппынкъаддæр 15 азы бакусæг адæмæн, куыстадон архайды, раззаг проекттыл,
технологитыл æмæ куыстæн фадæттæ аразыны фæлтæрддзинадыл бакусыны, куыстады æмæ
арæзтадон-монтажгæнæн куыстыты хъæд ахадындзинад фæнывыл кæныны хъуыддаджы
сгуыхтдзинæдты, архитектурæйы райрæзты, горæтаразæн къабазы стыр сфæлдыстадон
архайды, сæрмагонд æнтыстдзинæдты, ахъаззагыл нымад нырыккон граждайнаг,
промышленнон æмæ хъæууон архитектурон комплекстæ æмæ бæстыхæйттæ саразыны
тыххæй.

Кадджын ном дæттыны фæтк бæлвырд кæны Республикæ Цæгат Ирыстон — Аланийы закъон
«РЦИ – Аланийы паддзахадон хæрзиуджыты тыххæй».



https://os.wikipedia.org/wiki/%D0%A0%D0%A6%D0%98_%E2%80%94_%D0%90%D0%BB%D0%B0%D0%BD%D0%B8%D0%B9%D1%8B_%D0%BD%D0%B0%D1%83%D0%BA%C3%A6%D0%B9%D1%8B_%D1%81%D0%B3%D1%83%D1%8B%D1%85%D1%82_%D0%B0%D1%80%D1%85%D0%B0%D0%B9%C3%A6%D0%B3

Кадджын ном «РЦИ – Аланийы наукæйы (зонады) сгуыхт архайæг» у Республикæ Цæгат
Ирыстон — Аланийы паддзахадон хæрзиуæг.

Дæттынц æй зонæдты докторы ахуыргонд къæпхæн кæмæ ис, зонадон-иртасæн институтты
азмæ кусæндæтты, уæлдæр скьолаты, стæй зонадон-куыстадон иугæндты уыцы кусджытæн
уæлдай пайдайагдæр зонадон куыстыты, зæрдиаг зонадон-практикон æмæ
зонадон-популяризаторон архайды, стæй зонадон кадртæ æмæ дæсны специалистты
цæттæ кæныны тыххæй.

Кадджын ном дæттыны фæтк бæлвырд кæны Республикæ Цæгат Ирыстон — Аланийы закъон
«РЦИ – Аланийы паддзахадон хæрзиуджыты тыххæй».



https://os.wikipedia.org/wiki/%D0%A0%D0%A6%D0%98_%E2%80%94_%D0%90%D0%BB%D0%B0%D0%BD%D0%B8%D0%B9%D1%8B_%D0%B1%D0%B0%D0%B7%D0%B0%D1%80%D0%B0%D0%B4%D1%8B_%D1%81%D0%B3%D1%83%D1%8B%D1%85%D1%82_%D0%BA%D1%83%D1%81%C3%A6%D0%B3

Кадджын ном «РЦИ – Аланийы базарады сгуыхт кусæг» у Республикæ Цæгат Ирыстон —
Аланийы паддзахадон хæрзиуæг.

Дæттынц æй базарады къабазы æппынкъаддæр 15 азы чи бакуыста, паддзахадон,
кооперативон æмæ хицæн адæймæгты базарады уыцы дæсны кусджытæн базарады
кусæндæтты райрæзты, базарады хуызтæ æмæ мадзæлттæ нывыл кæныны адæмæн
лæггадкæнынады бæрзонд къæпхæнæн фадæттæ саразыны æмæ кадртæ цæттæ кæныны
хъуыддаджы æнтыстдзинæдты тыххæй.

Кадджын ном дæттыны фæтк бæлвырд кæны Республикæ Цæгат Ирыстон — Аланийы закъон
«РЦИ – Аланийы паддзахадон хæрзиуджыты тыххæй».



https://os.wikipedia.org/wiki/%D0%A0%D0%A6%D0%98_%E2%80%93_%D0%90%D0%BB%D0%B0%D0%BD%D0%B8%D0%B9%D1%8B_%D1%82%D1%80%D0%B0%D0%BD%D1%81%D0%BF%D0%BE%D1%80%D1%82%D1%8B_%C3%A6%D0%BC%C3%A6_%D1%84%C3%A6%D0%BD%D0%B4%D0%B0%D0%B3%D0%B3%D0%BE%D0%BD_%D1%85%C3%A6%D0%B4%D0%B7%D0%B0%D1%80%D0%B0%D0%B4%D1%8B_%D1%81%D0%B3%D1%83%D1%8B%D1%85%D1%82_%D0%BA%D1%83%D1%81%C3%A6%D0%B3

Кадджын ном «РЦИ – Аланийы транспорт æмæ фæндаггон хæдзарады сгуыхт кусæг» у
Республикæ Цæгат Ирыстон — Аланийы паддзахадон хæрзиуæг.

Дæттынц æй уæлдæфон, æфсæнвæндаджы, автомобилон æмæ транспорты æндæр хуызты,
стæй фæндаггон хæдзарады къабазы æппынкъаддæр 15 азы чи бакуыста, уыцы дæсны
кусджытæн куыстады ахадындзинад фæуæлдæр кæныны, транспортон фæрæзтæй хуыздæр
пайда кæныны, ласæггæгты хиаргъ фæаслам кæныны, транспортон лæггæдты хъæд
фæуæлдæр кæныны, материапон авналæнтæ æмæ артаг фæстауæрц кæныны æмæ фæндæгты
арæзтады æдасдзинадæн фадæттæ аразыны хъуыддаджы æнтыстдзинæдты тыххæй.

Кадджын ном дæттыны фæтк бæлвырд кæны Республикæ Цæгат Ирыстон — Аланийы закъон
«РЦИ – Аланийы паддзахадон хæрзиуджыты тыххæй».



https://os.wikipedia.org/wiki/%D0%A0%D0%A6%D0%98_%E2%80%93_%D0%90%D0%BB%D0%B0%D0%BD%D0%B8%D0%B9%D1%8B_%D1%81%D0%B3%D1%83%D1%8B%D1%85%D1%82_%D1%8D%D0%BA%D0%BE%D0%BB%D0%BE%D0%B3

Кадджын ном «РЦИ – Аланийы сгуыхт эколог» у Республикæ Цæгат Ирыстон — Аланийы
паддзахадон хæрзиуæг.

Дæттынц æй алфамблай æрдз хъахъхъæнынады æмæ æрдзæй ахадгæ пайдакæнынады къабазы
æппынкъаддæр 15 азы чи бакуыста, æрдзхьахъхъæнæг оргæнты, уыцы дæсны кусджытæн,
ахуыргæндтæн, экологион фарстатæ лыггæнæг куыстуæтты æмæ кусæндæтты кусджытæн
æрдзон æвæрæнтæ, зайæгойтæ æмæ цæрæгойтæ бахъахъхъæныны, стæй сыгъдæггæнæн
фæрæзты арæзтады хъуыддажы сгуыхтдзинæдты тыххæй.

Кадджын ном дæттыны фæтк бæлвырд кæны Республикæ Цæгат Ирыстон — Аланийы закъон
«РЦИ – Аланийы паддзахадон хæрзиуджыты тыххæй».



https://os.wikipedia.org/wiki/%D0%A0%D0%A6%D0%98_%E2%80%93_%D0%90%D0%BB%D0%B0%D0%BD%D0%B8%D0%B9%D1%8B_%D1%81%D0%B3%D1%83%D1%8B%D1%85%D1%82_%D0%B0%D1%80%D0%B0%D0%B7%C3%A6%D0%B3

Кадджын ном «РЦИ – Аланийы сгуыхт аразæг» у Республикæ Цæгат Ирыстон — Аланийы
паддзахадон хæрзиуæг.

Дæттынц æй арæзтады, æмæ арæзтадон æрмæджыты рауагъды индустрийы дæсны
кусджытæн, арæзтадон, наукон-иртасæн, проектон, монтажон æмæ æндæр кусæндæтты
æппынкъаддæр 15 азы бакусæг адæмæн, куыстадон архайды, раззаг проекттыл,
технологитыл æмæ куыстæн фадæттæ аразыны фæлтæрддзинадыл бакусыны, куыстады æмæ
арæзтадон-монтажгæнæн куыстыты хъæд ахадындзинад фæнывыл кæныны хъуыддаджы
сгуыхтдзинæдты, архитектурæйы райрæзты, горæтаразæн къабазы стыр сфæлдыстадон
архайды, сæрмагонд æнтыстдзинæдты, ахъаззагыл нымад нырыккон граждайнаг,
промышленнон æмæ хъæууон архитектурон комплекстæ æмæ бæстыхæйттæ саразыны
тыххæй.

Кадджын ном дæттыны фæтк бæлвырд кæны Республикæ Цæгат Ирыстон — Аланийы закъон
«РЦИ – Аланийы паддзахадон хæрзиуджыты тыххæй».



https://os.wikipedia.org/wiki/%D0%A0%D0%A6%D0%98_%E2%80%93_%D0%90%D0%BB%D0%B0%D0%BD%D0%B8%D0%B9%D1%8B_%D0%B0%D0%B4%C3%A6%D0%BC%D0%BE%D0%BD_%D1%84%D1%8B%D1%81%D1%81%C3%A6%D0%B3_(%D0%BF%D0%BE%D1%8D%D1%82)

Кадджын ном «РЦИ – Аланийы адæмон фыссæг (поэт)» у Республикæ Цæгат Ирыстон —
Аланийы паддзахадон хæрзиуæг.

Дæттынц æй, ирон аивадон литературæйы æмæ поэзийы райрæзты хъуыддагмæ стыр
æвæрæн чи бахаста, бирæнацион литературæ фæхъæздыг кæнынæн фæахъаз уæвæг æмæ
æппæтадæмон кады аккаг уæвæг мидисджын аивадон уацмыстæ чи сфæлдыста, уыцы
фысджытæ — прозаиктæн, поэттæн, драматургтæн, критиктæн æмæ литературæ
иртасджынтæн.

Кадджын ном дæттыны фæтк бæлвырд кæны Республикæ Цæгат Ирыстон — Аланийы закъон
«РЦИ – Аланийы паддзахадон хæрзиуджыты тыххæй».



https://os.wikipedia.org/wiki/%D0%A0%C3%A6%D1%85%D1%8B%D1%81

Рæхыс — къонайы рæхыс, фыдæлтыккон ирон хæдзары æнæмæнг чи хъуыдис æмæ уыдис,
ахæм дзаума. Ирон адæмы зондахасты рæхыс иу кодта, бинонты иудзинадыл æмæ фарныл
дзурæг чи уыд, уыцы æртдзæст — къонайы тыххæй цыдæриддæр æмбарынадæй уыдис,
уыдон иууылдæр. Къонайы рæхыс (йæхицæн уыдис аудæг дзуар Сафа) æрмæст хæдзары
дзаумайы функцийæ уæлдай ма ирон адæмы царды æххæст кодта ахсджиаг социалон
функцитæ дæр, æмæ уыцы хъуыддаг уæлдай ирдæй зындис чындзæхсæвы æмæ æвгъæды
фæткы, стæй туджджынты фидауын кæныны æгъдæутты.

«Къона æмæ рæхыс, — фыста Хетæгкаты Къоста, — алы иронæн дæр сты æппæты
зынаргъдæр æмæ кувынаккаг».



https://os.wikipedia.org/wiki/%D0%A0%C3%A6%D1%81%D1%82%D0%B4%D0%B7%D0%B8%D0%BD%D0%B0%D0%B4_(%D1%81%D1%83%D1%81%C3%A6%D0%B3_%D0%BA%D1%8A%D0%BE%D1%80%D0%B4)

«Рæстдзинад» — ахæм уыдис, 1949 азы ноябры Цхинвалы цыппар æвзонг лæуппуйы, сæ
сæргъы Уанеты Владимир, афтæмæй цы сусæг патриотон организаци сарæзтой, уый ном.
Æндæр уæнгтæ уыдысты Джиоты Зауыр, Гæбуты Хазби æмæ Гасситы Лев, фæстæдæр
къордмæ бацыдис Бекъойты Георги (Гоги) дæр.

1951 азы августы къорды уæнгтæ иууылдæр ахст æрцыдысты. Бекъойты Георгийæн
стæрхон кодтой 8 азы, Джиоты Зауыр, Гæбуты Хазби æмæ Гасситы Левæн — фæйнæ дæс
азы, Уанеты Владимирæн та — 25 азы.

Сталины амарды фæстæ хъуыддæгтæм цыди ногæй каст, æмæ Советон Цæдисы Сæйраг
тæрхондон къорды уæнгты сраст кодта.



https://os.wikipedia.org/wiki/%D0%9F%D1%8A%D0%B5%D1%80%D0%B5%D1%83

Пъереу (гуырдз. პერევი) у дайуаг хъæу, Гуырдзыстон æмæ Хуссар Ирыстоны ’хсæн
(Хуссар Ирыстоны ныгуылæйнаг арæныл). 2008-æм азы августы хæсты рæстæг Уæрæсейы
æфсæдтæ Пъереу бацахстой. Евроцæдисы минæвæрттæ Уæрæсейы æфсæддонтæн
бафæдзæхстой уыцы хъæуæй ацæуын.

2008-æм азы декабры фыццаг æмбис гуырдзыстойнаг барадхъахъхъæнджытæ фехъусын
кодтой, хъæумæ ногæй хъус дарын кæй райдайдзысты, ахæм хабар. Уый фæстæ та
Уæрæсейы æфсæддонтæ Гуырдзыстоны пъæлицæйы кусджыты хъæуæй ацæуын кодтой æмæ сæ
раздæры позицитæ ногæй бацахстой; Гуырдзыстоны мидхъуыддæгты министрады
хъусынгæнинагмæ гæсгæ Переуы æрбынæттон сты æппынкъаддæр 500 уæрæсейаг
æфсæддоны.

Хуссар Ирыстоны хицауадмæ гæсгæ территориалон уагæй хауы Дзауы районмæ,
Гуырдзыстоны та уыцы хъæуы Сачхерейы районмæ нымайынц. Æцæг, дыууæ паддзахады
æхсæн арæн Пъереу дих кæны дыууæ хайыл, уый картæйыл бæрæг зыны.



https://os.wikipedia.org/wiki/%D0%9F%D0%BE%D0%BC%D0%BE%D1%80%D0%B8%D0%B5

Поморие (болг. Поморие) у Болгарийы Бургасы облæсты сахар Сау денджызы былгæрон.
Сахар лæууы сæбæкк æрдæгсакъадахыл, 10-15 минуты Бургасы аэропортæй, Бургас æмæ
Несебыры ’хсæн.

Адæм незаманты æрцардысты уыцы ран — нæ эрæйы агъоммæ V æнусы уыдис дзы
бердзенаг колони Анхиало. Бердзенаг-болгайраг быцæутты рæстæг XX æнусы райдиан
сахары фылдæр хай арты амæттаг фæци, бердзенаг цæрджыты бахъуыди Грецимæ
ралидзын, уыдоны бынатмæ æрбалыгътой болгайрæгтæ Стара-Планинæйы хохæй (сынæг
Еминейы районы). 1934-æм азы сахары ном аивтой болгайрагдæрæн — Поморие.

Сахары мидæг рагон заманæй Помориейы цæхджын цады кæнынц цæххы куыст. Уыимæ
Поморие зындгонд у йæ Сыгъдæг Георгийы номыл моладзандонæй. Сахары ис цымыдисаг
историон музей.



https://os.wikipedia.org/wiki/%D0%9F%D0%BB%D0%B8%D1%82%D1%8B_%D0%90%D0%BB%D0%B0%D0%BD

Плиты Алан (райгуырдис Цхинвалы 1972-æм азы) у Республикæ Хуссар Ирыстоны
фæсарæйнаг хъуыддæгты министры хæдивæг. 2011-æм азы уыдис Хуссар Ирыстоны
президенты бынатмæ кандидаттæй иу, райста æппæт хъæлæсты 0,86%.

Плиты Алан райгуырдис Цхинвалы, каст фæцис астæуккаг скъола №6, стæй ахуыр кодта
Хуссар Ирыстоны паддзахадон университеты историон факультеты.

1999-æм азæй 2008-æм азы августы онг Плиты Алан уыдис Хуссар Ирыстоны быцæу
æрсабыр кæныны фæдыл Æмхæццæ контролон къамисы уæнг.

2003-æм азы уый уыдис Адæмон партийы бындурæвæрджыты ’хсæн æмæ уыцы партийы
советы уæнг, фæлæ 2009-æм азы, парламентон æвзæрстыты агъоммæ, Адæмон партийы
рæнхъытæй рацыдис.



https://os.wikipedia.org/wiki/%D0%9F%D0%B8%D1%80%D0%BE%D1%81%D0%BC%D0%B0%D0%BD%D0%B8_%D0%9D%D0%B8%D0%BA%D0%BE

Пиросманишвили Асланы фырт Николай (гуырдз. ნიკო ფიროსმანაშვილი) у XX æнусы
зындгонддæр гуырдзиаг нывгæнджытæй иу. Райгуырдис 1862-æм азы Къахеты Мирзааны
хъæуы зæхкусæджы бинонты.

Нывгæнæг раджы баззадис сидзæрæй, æмæ йæ сæхимæ райста, йæ фыд мæлæты размæ кæмæ
куыста, уыцы сылгоймаг. Нико куы схъомыл, уæд хъавыдис байгом кæнын йæхи
равдыстæгтæаразæн æрмадз. Фæлæ йын уымæй ницы рауадис æмæ райдыдта кусын уромæн
кондукторæй æфсæнвæндаджы станцæйы. Уый фæстæ базар кодта дуканийы. Уалынджы ног
XX æнусы райдайæны Нико райдыдта ныв кæнын равдыстæгтæ хæрæндæттæ, дуканитæ,
трактиртæ æмæ сæндæттæн.

XX æнусы райдайæны æппæт Калачы толты сæ къултæ Никойы цъылинæгæй саразгæ
уыдысты. Йæ царды Пиросмани уыдис зыбыты иунæг æмæ йæ бирæтæ нымадтой сæлхæрыл.
Фыццаг Æппæтдунейон хæсты рæстæджы Уæрæсейы сфидар кодтой «хус зaкъон» æмæ уый
охыл Калачы бирæ хæрæндæттæ æрцыдысты æхгæд. Уыцы рæстæг Пиросмани уыди æгуыст
æмæ æнæхца.

Йæ сфæлдыстадимæ дзыллæты базонгæ кодтой 1912-æм азы мæскуыйаг нывгæнджытæ Илья
æмæ Кирилл Зданкевичтæ. Уыдон сæхæдæг йæ нывтæ фыццаг хатт федтой трактир
«Варяг»-ы къултыл æмæ сæ бафæндыди фембæлын Никоимæ йæхиимæ. Фæстæдæр, 1913-æм
азы Мæскуыйы сарæзтæуыд нывгæнджыты-неопримитивистты равдыст «Мишень». Уым æндæр
нывгæнджыты нывты ’хсæн æвдыст æрцыди, Илья Зданевич Тбилисæй кæй æрбаласта,
Никойы уыцы цалдæр нывы.

Пиросмани йæ цæргæ-цæрæнбонты фæцарди мæгуырæй æмæ амарди 1918-æм азы кæцыдæр
калакаг дæлхæдзары низ æмæ æххормагæй. Йæ ингæн кæм ис, уый бæрæг нæу.



https://os.wikipedia.org/wiki/%D0%9F%D0%B8%D1%80%D0%BE%D1%81%D0%BC%D0%B0%D0%BD%D0%B8,_%D0%9D%D0%B8%D0%BA%D0%BE

Пиросманишвили Асланы фырт Николай (гуырдз. ნიკო ფიროსმანაშვილი) у XX æнусы
зындгонддæр гуырдзиаг нывгæнджытæй иу. Райгуырдис 1862-æм азы Къахеты Мирзааны
хъæуы зæхкусæджы бинонты.

Нывгæнæг раджы баззадис сидзæрæй, æмæ йæ сæхимæ райста, йæ фыд мæлæты размæ кæмæ
куыста, уыцы сылгоймаг. Нико куы схъомыл, уæд хъавыдис байгом кæнын йæхи
равдыстæгтæаразæн æрмадз. Фæлæ йын уымæй ницы рауадис æмæ райдыдта кусын уромæн
кондукторæй æфсæнвæндаджы станцæйы. Уый фæстæ базар кодта дуканийы. Уалынджы ног
XX æнусы райдайæны Нико райдыдта ныв кæнын равдыстæгтæ хæрæндæттæ, дуканитæ,
трактиртæ æмæ сæндæттæн.

XX æнусы райдайæны æппæт Калачы толты сæ къултæ Никойы цъылинæгæй саразгæ
уыдысты. Йæ царды Пиросмани уыдис зыбыты иунæг æмæ йæ бирæтæ нымадтой сæлхæрыл.
Фыццаг Æппæтдунейон хæсты рæстæджы Уæрæсейы сфидар кодтой «хус зaкъон» æмæ уый
охыл Калачы бирæ хæрæндæттæ æрцыдысты æхгæд. Уыцы рæстæг Пиросмани уыди æгуыст
æмæ æнæхца.

Йæ сфæлдыстадимæ дзыллæты базонгæ кодтой 1912-æм азы мæскуыйаг нывгæнджытæ Илья
æмæ Кирилл Зданкевичтæ. Уыдон сæхæдæг йæ нывтæ фыццаг хатт федтой трактир
«Варяг»-ы къултыл æмæ сæ бафæндыди фембæлын Никоимæ йæхиимæ. Фæстæдæр, 1913-æм
азы Мæскуыйы сарæзтæуыд нывгæнджыты-неопримитивистты равдыст «Мишень». Уым æндæр
нывгæнджыты нывты ’хсæн æвдыст æрцыди, Илья Зданевич Тбилисæй кæй æрбаласта,
Никойы уыцы цалдæр нывы.

Пиросмани йæ цæргæ-цæрæнбонты фæцарди мæгуырæй æмæ амарди 1918-æм азы кæцыдæр
калакаг дæлхæдзары низ æмæ æххормагæй. Йæ ингæн кæм ис, уый бæрæг нæу.



https://os.wikipedia.org/wiki/%D0%9F%D0%B8%D1%80%D0%BE%D1%81%D0%BC%D0%B0%D0%BD%D0%B8

Пиросманишвили Асланы фырт Николай (гуырдз. ნიკო ფიროსმანაშვილი) у XX æнусы
зындгонддæр гуырдзиаг нывгæнджытæй иу. Райгуырдис 1862-æм азы Къахеты Мирзааны
хъæуы зæхкусæджы бинонты.

Нывгæнæг раджы баззадис сидзæрæй, æмæ йæ сæхимæ райста, йæ фыд мæлæты размæ кæмæ
куыста, уыцы сылгоймаг. Нико куы схъомыл, уæд хъавыдис байгом кæнын йæхи
равдыстæгтæаразæн æрмадз. Фæлæ йын уымæй ницы рауадис æмæ райдыдта кусын уромæн
кондукторæй æфсæнвæндаджы станцæйы. Уый фæстæ базар кодта дуканийы. Уалынджы ног
XX æнусы райдайæны Нико райдыдта ныв кæнын равдыстæгтæ хæрæндæттæ, дуканитæ,
трактиртæ æмæ сæндæттæн.

XX æнусы райдайæны æппæт Калачы толты сæ къултæ Никойы цъылинæгæй саразгæ
уыдысты. Йæ царды Пиросмани уыдис зыбыты иунæг æмæ йæ бирæтæ нымадтой сæлхæрыл.
Фыццаг Æппæтдунейон хæсты рæстæджы Уæрæсейы сфидар кодтой «хус зaкъон» æмæ уый
охыл Калачы бирæ хæрæндæттæ æрцыдысты æхгæд. Уыцы рæстæг Пиросмани уыди æгуыст
æмæ æнæхца.

Йæ сфæлдыстадимæ дзыллæты базонгæ кодтой 1912-æм азы мæскуыйаг нывгæнджытæ Илья
æмæ Кирилл Зданкевичтæ. Уыдон сæхæдæг йæ нывтæ фыццаг хатт федтой трактир
«Варяг»-ы къултыл æмæ сæ бафæндыди фембæлын Никоимæ йæхиимæ. Фæстæдæр, 1913-æм
азы Мæскуыйы сарæзтæуыд нывгæнджыты-неопримитивистты равдыст «Мишень». Уым æндæр
нывгæнджыты нывты ’хсæн æвдыст æрцыди, Илья Зданевич Тбилисæй кæй æрбаласта,
Никойы уыцы цалдæр нывы.

Пиросмани йæ цæргæ-цæрæнбонты фæцарди мæгуырæй æмæ амарди 1918-æм азы кæцыдæр
калакаг дæлхæдзары низ æмæ æххормагæй. Йæ ингæн кæм ис, уый бæрæг нæу.



https://os.wikipedia.org/wiki/%D0%9F%D0%B8%D1%80%D0%B5%D0%BD%D0%B5%D0%B9%D1%8B_%C3%A6%D1%80%D0%B4%C3%A6%D0%B3%D1%81%D0%B0%D0%BA%D1%8A%D0%B0%D0%B4%D0%B0%D1%85

Пиренейты æрдæгсакъадах (йе ’ндæр ном — Ибери, Иберийы æрдæгсакъадах; порт.,
исп., галис., астур. Península Ibérica, баск. Iberiar penintsula, катал.
península Ibèrica, фр. péninsule Ibérique, лат. Iberia Paeninsula) у
æрдæгсакъадах Европæйы хуссар-ныгуылæны. Йæ былтæ æхсынц Зæххастæу денджыз,
Атлантикон фурд æмæ Бискайы бакæлæн.

Пиренейы æрдæгсакъадах у, Европæйы цы æртæ стырдæр æрдæгсакъадахы (Пиренейы,
Апеннины æмæ Балканы) ис, уыдонæй тæккæ хуссардæр æмæ ныгуылæндæр.

Ныртæккæйы заман Пиренейы æрдæгсакъадахыл æрбынат кодтой ахæм паддзахæдтæ:
Испани (фæзуаты 85%), Португали, Андоррæ, Франц æмæ, Стыр Британийы дæлбар чи у,
уыцы Гибралтар.



https://os.wikipedia.org/wiki/%D0%9F%D0%B5%D1%82%D1%80%D0%BE%D0%B3%D1%80%D0%B0%D0%B4

Бетъырбух, нырыккон мыхуыры арæхдæр Санкт-Петербург, (уырыс. Санкт-Петербург) у
Уæрæсейы Империйы кæддæры сæйраг сахар, Нева Финнаг бакæлæнмæ кæм æфты, уыцы
ран. Абон дæр Уæрæсейы мидæг Бетъырбух тынг ахадгæ сахар у, бæстæйы дыккаг
стырдæр. Бетъырбух у, йæ цæрджыты нымæц иу милуанæй фылдæр кæмæн у, дунейы ахæм
цæгатагдæр сахар. Цæрынц дзы 5 милуан адæймагæй фылдæр.

Бетъырбух хæссы Хъæбатыр сахары кадджын ном, йе сконды ис æртæ Хæстон намысы
сахары (Кронштадт, Колпино, Ломоносов).

1703-æм азы 27 майы паддзах Пётр I указмæ гæсгæ Пётр æмæ Павлы гæнахæн йæ бындур
сæвæрдтой Невайы дельтæйы. Уыцы цау нымад у Бетъырбухы бындурæвæрды боныл.

Бетъырбух ахсы зынгæ бынат нырыккон ирон культурæйы. Ам ахуыр кодтой Хетæгкаты
Къоста, Брытъиаты Елбыздыхъо, Абайты Васо æмæ бирæ æндæртæ. Ам XX æнусы райдиан
мыхуырæй цыдис фыццаг ирон журналтæй иу — «Хуры тын», зæгъгæ (йæ редактор уыди
Брытъиаты Е.).

Ныр дæр Бетъырбухы бирæ ирæттæ цæрынц. Ис дзы Цæгат Ирыстоны минæварад æмæ ирон
æхсæнад дæр.



https://os.wikipedia.org/wiki/%D0%9F%D0%B5%D1%80%D1%81%D0%B8

Координатæтæ: 32°29′46″ ц. у. 54°17′42″ с. д.﻿ / ﻿32.496111° ц. у. 54.295°
с. д. (G) (O)32.496111, 54.295

Иран (перс. ايران) — Ираны Пысылмон Республикæ — у Азийы паддзахад. Ираны
цæрджытæй сæ бæстæ рагæй хуыдтой Иран, фæлæ 1935-æм азы онг официалон æгъдауæй
уый хуынди Перс. Бæстæйы ном баивта сах Реза Пехлеви.

Остантæ сты административон-территориалон дихы уæлдæр æмвæзады иуæгтæ. Уыдонæй
дæлдæр æмвæзадыл сты шахрестантæ (æдæппæтæй 324 шахрестаны). Шахрестантæ та
дихгонд цæуынц районтыл (бахш) — æдæппæтæй 740 бахшы.

Дыккаг дунеон хæстмæ Иран бацыд куыд Германы цæдисон, фæлæ 1941-æм азы (25
августæй 17 сентябрмæ) Советон Цæдис æмæ Стыр Британи сæххæст кодтой иумæйаг
хæстон операци (Ирайнаг операци), æнæхъæн бæстæ байстой æмæ уæдæй хæсты кæронмæ
Иран антигитлерон коалицийы уæнгыл нымад уыди.

Ираны бацæхсын тынг ахсджиаг уыди, нефты гуырæнтæ цæмæй Германы хай нæ фæуой,
стæй Советон Цæдисмæ хæстон техникæ ласынæн фæндаг (хуссар коридор) цæмæй уа,
уымæн. Ираны хуссайраг хай хъахъхъæдтой бритайнаг хæстонтæ, цæгатаг та —
советонтæ. Операцийæн йæ советон æрдæг пълан кодта фæлтæрд хæстон офицер Фёдор
Толбухин, фæстæдæр Советон Цæдисы æмæ Болгарийы хъæбатыры ном кæмæн радтой, уый.

Иранмæ бабырсæг хæстонтæ аиуварс кодтой Ираны сах Реза Пехлеви. Фæлæ 1942-æм азы
йæ бынатмæ сбадын кодтой йæ фырт Мохаммеды.

1943-æм азы 28 ноябрæй 1 декабрмæ Тæхраны уыди «Стыр Æртæ»-йы фыццаг конференци.
Уымæ æрбацыдысты Ф. Д. Рузвельт, У. Черчилль æмæ Иосиф Сталин. Дыккаг дунеон
хæсты рæстæг дыууæ ахæм конференцийы ма уыди — Ялтæ æмæ Потсдамы. Тæхраны
конференцийы сæйрагдæр фарста уыди Ныгуылæн Европæйы фронт саразын. Уый йеддæмæ
ныхас цыди Иранæн хæдбардзинад раттыныл («Ираны тыххæй деклараци»).

Хæсты дæргъы Советон Цæдисæй оккупацигонд территорийыл уыдысты дыууæ æнæбанымад
паддзахады: Хуссар Азербайджан æмæ курдаг Мехабады Республикæ. Кæд ирайнаг æфсад
тæссаг нал уыди, уæддæр Советон Цæдис йе ’фсад Ираны цæгаты дардта 1946-æм азы
онг, Турк уыцырдæм нæ уадзыны охыл.

Ирайнæгты фылдæр хай сты пысылмæттæ. Цæрджыты 89% сты шииттæ. Иран, Ирак æмæ
Бахрейнимæ иумæ сты æртæ ахæм паддзахады, сæ цæрджыты фылдæр хай шииттæ кæм сты.
Ираны ис, шииттæн табуйаг чи сты, ахæм дыууæ сахары: Мешхед (уым æрбынат кодта
Имам Резайы мавзолей) æмæ Кум. Кум у пысылмон дины ахсджиагдæр артдзæстытæй иу.
Уым ис бирæ пысылмон семинартæ æмæ университеттæ.

Суннитæгтæ сты цæрджыты 9%. Иннæ 2% сты: бахайтæ, мандейтæ, индустæ, езидтæ,
зороастриæгтæ, уирæгтæ (иудейтæ) æмæ чырыстæттæ. А фæстаг æртæ дины нымад
æрцыдысты официалон æгъдауæй æмæ сты хъахъхъæд конституцийæ. Ацы динты
минæвæртæн Меджлисы резервгонд сты бынæттæ, кæд æмæ суннитæгтæн ахæм бартæ нæй.
Уыимæ бахайтæ Ираны цæуынц æлхъывд.

Уæрæсе у Ираны æвдæм ахсджиагдæр экономикон партнёр (2005-æм азы бæрæггæнæнтæм
гæсгæ). Уыцы аз товарты зилдух иу миллиард долларыл фæуæлдæр и.

Уæрæсейы æххуысæй Ираны арæзт æрцæуы атомон электростанцæ сахар Бушеры цур. Уый
йеддæмæ Уæрæсе Иранмæ хæстон техникæ уæй кæны: хæдтæхджытæ Су-27, МиГ-29, Ил-76.

Ираны президент Махмуд Ахмадинежад фæцырд кодта, йæ бæстæ Æмгуыстады Шанхайы
Организацимæ куыд бацæуа, ууыл баныхас. Ираны къухы ныры онг бафтыд уыцы
организацийы хъусдарæг бæстæйы статус райсын.



https://os.wikipedia.org/wiki/%D0%9F%D0%B5%D1%80%D1%81%D0%B0%D0%B9%D0%BD%D0%B0%D0%B3_%D0%B1%D0%B0%D0%BA%C3%A6%D0%BB%C3%A6%D0%BD

Персы бакæлæн (перс. خلیج پارس [халиджэ парс]) у Иран æмæ Аравийы æрдæгсакъадахы
’хсæн бакæлæн. Ормузы донкъубалæй баст у Оманы бакæлæнимæ, Аравийы денджызимæ
æмæ Индийы фурдимæ. 1960-тæм азтæй иуæй-иу араббаг паддзахæдтæ рæгъмæ æрхæстой
бакæлæны ном баивыны идейæ: араббагау æй райдыдтой Араббы бакæлæн хонын (араб.
الخلیج الفارسی‎‎ ). Ацы ном араббаг дунейы æдде нæ рапарахат ис, Иугонд Нациты
Организаци æмæ æндæр организацитæ дарддæр пайда кæнынц раздæры номæй.

Персы бакæлæны былгæрон ис ахæм паддзахæдтæ: Оман, Араббы Иугонд Эмираттæ, Сауды
Арави (Араббыстон), Катар, Бахрейн, Кувейт, Ирак æмæ Иран. Персы бакæлæнмæ
кæлынц цæугæдæттæ Тигр æмæ Евфрат.

Персы бакæлæны регион нефтарæх кæй у, уый охыл ын ис тынг ахсджиаг геополитикон
ахадындзинад. XX æнусы кæрон регионы цыдысты дыууæ стыр хæсты: Иран æмæ Ирачы
’хсæн хæст (1980—1988) æмæ Персы бакæлæны хæст (1991).



https://os.wikipedia.org/wiki/%D0%9F%D0%B5%D1%80%D1%81%D0%B0%D0%B9%D0%BD%D0%B0%D0%B3%D0%B0%D1%83

Персайнаг (персаг) æвзаг кæнæ фарси (زبان فارسی — zabân-e fârsi) — æвзæгты
индоевропæйаг бинонты ирайнаг къабазы, дзурджыты нымæцмæ гæсгæ, тæккæ
ахсджиагдæр æвзаг; у Ираны официалон æвзаг.

Персайнаг æвзаджы варианттæ сты Афгъанистаны (дари, æндæр ном — фарси-кабули)
æмæ Таджикистаны (таджикаг æвзаг) паддзахадон æвзæгтæ. Æмбæлы ма Пакистаны.
Персайнагау дзурæг иуæй-иу этникон къордтæ ма ис Персы бакæлæны бирæ бæстæты:
Бахрейны, Иракы, Оманы, Йемены æмæ æндæрты. Персайнагау дзурджыты нымæц у 115
милуанмæ ’ввахс: Ираны — 65 млн (бæстæйы цæрджыты 90%), Таджикистаны — 7 млн,
Афгъанистаны — 34 млн, Узбекистаны цæрæг таджикæгтæ — 7 млн, стæй, дарийыл чи
дзуры, уыцы 2 млн пакистайнаджы.

Рагперсайнаг æвзаг æмбæлыди Ираны хуссар-ныгуылæны нæ эрæйы агъоммæ I æнусы, æмæ
уыди Ахменидаг паддзахады сæргълæуджыты мадæлон æвзаг. Уыцы ’взагæн пайда
чындæуыд цуркфыст (клинопись). Уæды заман ма парахат уыди, рагперсайнагæн хæстæг
чи æййафта, уыцы авестæйаг æвзаг.

Астæуперсайнаг æвзаг (æндæр ном — пехлеви) уыдис рагперсайнаджы фæдон æмæ
æмбæлыди нæ эрæйы I æнусы; уыди Сасанидты паддзахады официалон æвзаг. Араббæгтæ
Иран куы бацахстой (VII æнус), уæд ма уымæй пайда кодтой Ираны зороастрийæгтæ
æмæ Индийы цæрæг парсæгтæ. Фыссынæн пайда кодтой арамейаг графикæйы варианттæй.

Ногперсайнаг æвзаг зындгонд у IX æнусæй, æмæ фыссынæн пайда кæны цъус
бандæрхуызонгонд араббаг алфавитæй. Иран пысылмон куы ссис, уæдæй фæстæмæ,
исламыл хæст бæстæты, персайнаг нымад у дыккаг ахсджиагдæр литературон æвзагыл.
Уыцы æвзагыл сфæлдыстæуыд Ираны æстæузаманы классикон дзырдаивад (Фирдоуси,
Рудаки, Гафиз, Омар Хайам), æмæ ныронг уыцы уацмысты хъæд нымад у персайнаг
æвзаджы фæзминаг дæнцæгыл.

Персайнаг æвзагæй пайда кодтой канд Ираны нæ, фæлæ ма Хæстæг Скæсæны, Хуссар
Кавказы, Астæуккаг Азийы, Индийы.

Йæ миназыккон историйы дæргъы ногперсайнаг æвзагыл тынг бандæвта араббаг æвзаг
(классикон поэтты уацмыстыл ма уыйбæрц нæ зынди): араббагæй активонæй æфтыди
канд дзырдтæ нæ, фæлæ ахадгæ дзырдаразæг модельтæ, грамматикон бæрæггæнæнтæ,
æнæхъæн фразæтæ æмæ формулæтæ. Уæлдай бæрæгæй араббаг тæваг зыны официалон
æмæзонадон æвзаджы. Суанг ма дзæвгар сæрысуангон дзырдтæ араббаг тæваджы охыл
фæивтой сæ фонетикон сконд (зæгъæм, æвзагæн йæхи ном раздæры pârsi райста ног
хуыз: fârsi). XIX æнусы персайнаг æвзагмæ æфтын райдыдтой дзырдтæ францаг æмæ
англисаг æвзæгтæй.

1930-æм азты, сах Реза Пехлевийы националистон идеологи куы сфидар чындæуыд, уæд
арæзт æрцыд Персайнаг æвзаджы Академи. Йæ нысантæ уыдысты: ссыгъдæг кæнын
персайнаг æвзаг араббаг æмæ ныгуылæны европæйаг дзырдтæй, ногæй пайда кæнын
рагон дзырдтæй, стæй, сæрысуанджы персайнаг уидæгтæ кæмæн уыдзæн, ахæм ног
дзырдтæ хъуыды кæнын.

1941-æм азы сах йæ бынатыл йæ къух куы систа, уæд Академийы архайд æрбамынæг ис,
1970-æм азты та, бæстæйы сæргъы сахы фырт Мохаммед Реза-сах куы уыди, уæд
рæстæгмæ фæстæмæ райтынг ис. 1979-æм азы Пысылмон революцийы фæстæ «сыгъдæг
кæныны» куыст бынтон нынцади æмæ ногæй парахатæй пайда кæнын райдыдтой араббаг
æмæ европæйаг æвзæгтæй æрбайсгæ дзырдтæй.

1990-æм азы арæзт æрцыд персайнаг æвзаджы ног Академи, фæлæ ныронг мыхуыры
ницавæр æрмæджытæ ма рауагъта.

Нырыккон литературон персайнаг æвзаг классиконæй зынгæ хицæн кæны æппæт
лингвистон æмвæзæдтыл: фонетикæйы, морфологийы, синтаксисы, лексикæйы.

Ныртæккæйы æвзагон процессты ’хсæн бафиппайæн ис ахæм здæхт: литературон æмæ
хуымæтæджы ныхасы æвзæгтæ кæнынц кæрæдзимæ хæстæгдæр. Уыцы миниуæг бæрæг-бæлвырд
зыны, XX æнусы райдианæй фæстæмæ кæй ныффыстæуыд, ирайнаг фысджыты уыцы
уацмысты.

Литературон персайнаг æвзаг у Ираны официалон æвзаг æмæ скъолайы предметтæ кæуыл
ахуыр кæнынц, ахæм æвзаг. Персайнаг æвзаджы бирæ диалекттæ кæй ис, стæй сæ
фылдæр (уыдонимæ тегерайнаг диалект дæр) литературон æвзагæй дард кæй лæууынц,
уыйадыл зæгъæн ис æмæ ахуыргонд персайнæгтæн сæ фылдæр сты дывзагонтæ.

Диалекттæй уæлдай ма Ираны æмбæлынц æндæр ирайнаг (мазендерайнаг, гиляйнаг æмæ
æнд.) æмæ тюркаг (азербайджайнаг, туркеменаг, кашкайаг æмæ æнд.) æвзæгтæ. Уыцы
æвзæгтыл дзурджытæн дæр сæ фылдæр сты дывзагонтæ. Тынг арæх фæйнæхуызон
диалекттыл дзурæг æмæ кæрæдзи не ’мбарæг ирайнæгтæн литературон æвзаг ахъаз
фæвæййы лингва-франкæ-йы хуызы.

Персайнаг æвзаджы бæрæгæй зыны, индоевропæйаг æвзæгтæн характерон чи сты, уыцы
миниуджытæ:

Араббаг æвзагæй æрбафтæг дзырдтæн фылдæр хатт хъахъхъæд вæййы араббаг бирæон
нымæцы бæрæггæнæнтæ: entehâbât — ‘æвзæрстытæ’.

Уæзданы формæйы номивæг man («æз») хатгай ивд æрцæуы ахæм номивæгыл: bande
(بنده); номивæг «ânhâ» («уыдон») та ахæмыл: išân (ایشان).

Персайнаг æвзаджы нæй æлвасон номивджытæ. Уыдоны бæсты пайдагонд цæуы изафет:
medâd-e u («йæ кърандас»), кæнæ номивæгон энклитикæтæ: medâdam («мæ кърандас»).

Диалекты арæхдæр æмбæлынц, литературон [æ]-йы бæсты кæмæй пайда кæнынц, уыцы мыр
[е], стæй бæттæн мивдисæг [-ast].

Тæккæ арæхдæр æмбæлæг агъуал — æмхъæлæсонтæ [m] æмæ [n]-йы фæстæ дæргъвæтин [â]
ивд æрцæуы [u]-йыл: Irân — Irun, Tehrân — Tehrun, bârân — bârun.

Бæттæн мивдисæг ast æмæ æртыккаг цæсгомы иууон нымæцы мивдистджыты кæрон –ad
рахизы кæрон (-e)-мæ: bârân mibârad — bârun mibâre (уаргæ кæны, уары), dorost
ast — doroste (раст у, æцæг у), U javâni ast — javuniye (уый æрыгон у).

Кæрон (-e) кæнæ (-a)-йыл чи фæуд кæны, уыцы дзырдты фæстæ –ast рахизы (-ass)-мæ:
U tešne ast — U tešnass (уый фæнды дон нуазын, дойны йын у).

Ифтындзæггæнинаг бæттæн мивдисæг баиу вæййы номдаримæ æмæ райсы цæсгомон кæроны
хуыз: Man danešju hastam — danešjuyam (Æз дæн студент), ânhâ tehrâni hastand —
tehruniyand (Уыдон сты тегерайнæгтæ).

Бирæон нымæцы дыккæгæм цæсгомы мивдисæджы кæронæн дзурыны æвзаджы фæзыны кæрон
-in: Cherâ diruz telefon nakardin? (Знон мæм телефонæй цæуылнæ æрбадзырдтат?)
Æвзаджы тæккæ æмбæлагдæр фондз мивдисджытæн нырыккон афоны бындурæн (уидагæн)
дзурыны æвзаджы ис цыбыргонд формæ — иу æмхъæлæсон мыр кæнæ къайад
«хъæлæсон-æмхъæлæсон»:

goftan — g (дзурын), dâdan — d (дæттын), raftan — r (цæуын, «уходить»), šodan —
š (кæнын, «делаться, становиться»), âvardan — âr (хæссын, «приносить»). Bahâr
barf ab mišavad — bahâr barf ab miše (Уалдзæджы мит тайы), in râ âbejo miguyad —
in râ âbejo mige (Уый йæ хоны бæгæны).

Фæсæвæрд «râ» дзурыны æвзаджы райсы ахæм формæ: «ro», кæнæ фесты дзырды кæрон
«-o» (кæд хицæнгæнинаг номдар фæуд кæны æмхъæлæсоныл, уæд). Дæнцæг:

Хъыгагæн, ныридæгæн персайнаг æвзаджы академион грамматикæтæ æмæ дзырдуæттæ
арæзт нæма æрцыди. Ираны кæй фыссынц, фарсийы уыцы грамматикæтæ фæдихгæнæн ис
дыууæ типыл: иутæ сты, астæузаманæй чи цæуы, классикон поэтты æвзаджы афыст
кæныны уыцы традицитæ дарддæргæнæг чингуытæ, иннæтæ — европæйаг модельтыл чи
æнцайы, нырыккон æвзаджы ахæм афыстытæ.

Персайнаг фыссынады бындуры ис араббаг алфавит. Æдæппæтæй персайнаг фыссынады ис
32 дамгъæйы: 28 араббагæй æрбайсгæ дамгъæйы æмæ 4 — оригиналонтæ, араббаг
æвзаджы чи нæй, ахæм мыртæ æвдисынæн. Фыссыны аздæхт — рахизырдыгæй галиуырдæм.

Цалдæр дамгъæйы, гæнæн ис æмæ нысан кæны иу мыр, иу дамгъæ та — цалдæр мыры.
Нырыккон персайнаг фыссынады ма ис ахæм хицæндзинад: персайнагау фысгæйæ арæх
пайда кæнынц, насталик, зæгъгæ, уыцы фыссыны фæткæй (традицион насхæй уæлдай).
Араббаг бæстæты уый нымад у дугивгъуыд фæткыл; Иранæй скæсæнырдæм, уæлдайдæр
Пакистаны, насталик у тæккæ пайдагонд фыссыны фæтк.

Персайнаг алфавитæй ма пайда кæнынц æвзаг дарийыл фысгæйæ, 1930-æм азы онг та
уыди таджикаг æвзагæн дæр.



https://os.wikipedia.org/wiki/%D0%9F%D0%B5%D1%80%D1%81%D0%B0%D0%B9%D0%BD%D0%B0%D0%B3

Персайнаг (персаг) æвзаг кæнæ фарси (زبان فارسی — zabân-e fârsi) — æвзæгты
индоевропæйаг бинонты ирайнаг къабазы, дзурджыты нымæцмæ гæсгæ, тæккæ
ахсджиагдæр æвзаг; у Ираны официалон æвзаг.

Персайнаг æвзаджы варианттæ сты Афгъанистаны (дари, æндæр ном — фарси-кабули)
æмæ Таджикистаны (таджикаг æвзаг) паддзахадон æвзæгтæ. Æмбæлы ма Пакистаны.
Персайнагау дзурæг иуæй-иу этникон къордтæ ма ис Персы бакæлæны бирæ бæстæты:
Бахрейны, Иракы, Оманы, Йемены æмæ æндæрты. Персайнагау дзурджыты нымæц у 115
милуанмæ ’ввахс: Ираны — 65 млн (бæстæйы цæрджыты 90%), Таджикистаны — 7 млн,
Афгъанистаны — 34 млн, Узбекистаны цæрæг таджикæгтæ — 7 млн, стæй, дарийыл чи
дзуры, уыцы 2 млн пакистайнаджы.

Рагперсайнаг æвзаг æмбæлыди Ираны хуссар-ныгуылæны нæ эрæйы агъоммæ I æнусы, æмæ
уыди Ахменидаг паддзахады сæргълæуджыты мадæлон æвзаг. Уыцы ’взагæн пайда
чындæуыд цуркфыст (клинопись). Уæды заман ма парахат уыди, рагперсайнагæн хæстæг
чи æййафта, уыцы авестæйаг æвзаг.

Астæуперсайнаг æвзаг (æндæр ном — пехлеви) уыдис рагперсайнаджы фæдон æмæ
æмбæлыди нæ эрæйы I æнусы; уыди Сасанидты паддзахады официалон æвзаг. Араббæгтæ
Иран куы бацахстой (VII æнус), уæд ма уымæй пайда кодтой Ираны зороастрийæгтæ
æмæ Индийы цæрæг парсæгтæ. Фыссынæн пайда кодтой арамейаг графикæйы варианттæй.

Ногперсайнаг æвзаг зындгонд у IX æнусæй, æмæ фыссынæн пайда кæны цъус
бандæрхуызонгонд араббаг алфавитæй. Иран пысылмон куы ссис, уæдæй фæстæмæ,
исламыл хæст бæстæты, персайнаг нымад у дыккаг ахсджиагдæр литературон æвзагыл.
Уыцы æвзагыл сфæлдыстæуыд Ираны æстæузаманы классикон дзырдаивад (Фирдоуси,
Рудаки, Гафиз, Омар Хайам), æмæ ныронг уыцы уацмысты хъæд нымад у персайнаг
æвзаджы фæзминаг дæнцæгыл.

Персайнаг æвзагæй пайда кодтой канд Ираны нæ, фæлæ ма Хæстæг Скæсæны, Хуссар
Кавказы, Астæуккаг Азийы, Индийы.

Йæ миназыккон историйы дæргъы ногперсайнаг æвзагыл тынг бандæвта араббаг æвзаг
(классикон поэтты уацмыстыл ма уыйбæрц нæ зынди): араббагæй активонæй æфтыди
канд дзырдтæ нæ, фæлæ ахадгæ дзырдаразæг модельтæ, грамматикон бæрæггæнæнтæ,
æнæхъæн фразæтæ æмæ формулæтæ. Уæлдай бæрæгæй араббаг тæваг зыны официалон
æмæзонадон æвзаджы. Суанг ма дзæвгар сæрысуангон дзырдтæ араббаг тæваджы охыл
фæивтой сæ фонетикон сконд (зæгъæм, æвзагæн йæхи ном раздæры pârsi райста ног
хуыз: fârsi). XIX æнусы персайнаг æвзагмæ æфтын райдыдтой дзырдтæ францаг æмæ
англисаг æвзæгтæй.

1930-æм азты, сах Реза Пехлевийы националистон идеологи куы сфидар чындæуыд, уæд
арæзт æрцыд Персайнаг æвзаджы Академи. Йæ нысантæ уыдысты: ссыгъдæг кæнын
персайнаг æвзаг араббаг æмæ ныгуылæны европæйаг дзырдтæй, ногæй пайда кæнын
рагон дзырдтæй, стæй, сæрысуанджы персайнаг уидæгтæ кæмæн уыдзæн, ахæм ног
дзырдтæ хъуыды кæнын.

1941-æм азы сах йæ бынатыл йæ къух куы систа, уæд Академийы архайд æрбамынæг ис,
1970-æм азты та, бæстæйы сæргъы сахы фырт Мохаммед Реза-сах куы уыди, уæд
рæстæгмæ фæстæмæ райтынг ис. 1979-æм азы Пысылмон революцийы фæстæ «сыгъдæг
кæныны» куыст бынтон нынцади æмæ ногæй парахатæй пайда кæнын райдыдтой араббаг
æмæ европæйаг æвзæгтæй æрбайсгæ дзырдтæй.

1990-æм азы арæзт æрцыд персайнаг æвзаджы ног Академи, фæлæ ныронг мыхуыры
ницавæр æрмæджытæ ма рауагъта.

Нырыккон литературон персайнаг æвзаг классиконæй зынгæ хицæн кæны æппæт
лингвистон æмвæзæдтыл: фонетикæйы, морфологийы, синтаксисы, лексикæйы.

Ныртæккæйы æвзагон процессты ’хсæн бафиппайæн ис ахæм здæхт: литературон æмæ
хуымæтæджы ныхасы æвзæгтæ кæнынц кæрæдзимæ хæстæгдæр. Уыцы миниуæг бæрæг-бæлвырд
зыны, XX æнусы райдианæй фæстæмæ кæй ныффыстæуыд, ирайнаг фысджыты уыцы
уацмысты.

Литературон персайнаг æвзаг у Ираны официалон æвзаг æмæ скъолайы предметтæ кæуыл
ахуыр кæнынц, ахæм æвзаг. Персайнаг æвзаджы бирæ диалекттæ кæй ис, стæй сæ
фылдæр (уыдонимæ тегерайнаг диалект дæр) литературон æвзагæй дард кæй лæууынц,
уыйадыл зæгъæн ис æмæ ахуыргонд персайнæгтæн сæ фылдæр сты дывзагонтæ.

Диалекттæй уæлдай ма Ираны æмбæлынц æндæр ирайнаг (мазендерайнаг, гиляйнаг æмæ
æнд.) æмæ тюркаг (азербайджайнаг, туркеменаг, кашкайаг æмæ æнд.) æвзæгтæ. Уыцы
æвзæгтыл дзурджытæн дæр сæ фылдæр сты дывзагонтæ. Тынг арæх фæйнæхуызон
диалекттыл дзурæг æмæ кæрæдзи не ’мбарæг ирайнæгтæн литературон æвзаг ахъаз
фæвæййы лингва-франкæ-йы хуызы.

Персайнаг æвзаджы бæрæгæй зыны, индоевропæйаг æвзæгтæн характерон чи сты, уыцы
миниуджытæ:

Араббаг æвзагæй æрбафтæг дзырдтæн фылдæр хатт хъахъхъæд вæййы араббаг бирæон
нымæцы бæрæггæнæнтæ: entehâbât — ‘æвзæрстытæ’.

Уæзданы формæйы номивæг man («æз») хатгай ивд æрцæуы ахæм номивæгыл: bande
(بنده); номивæг «ânhâ» («уыдон») та ахæмыл: išân (ایشان).

Персайнаг æвзаджы нæй æлвасон номивджытæ. Уыдоны бæсты пайдагонд цæуы изафет:
medâd-e u («йæ кърандас»), кæнæ номивæгон энклитикæтæ: medâdam («мæ кърандас»).

Диалекты арæхдæр æмбæлынц, литературон [æ]-йы бæсты кæмæй пайда кæнынц, уыцы мыр
[е], стæй бæттæн мивдисæг [-ast].

Тæккæ арæхдæр æмбæлæг агъуал — æмхъæлæсонтæ [m] æмæ [n]-йы фæстæ дæргъвæтин [â]
ивд æрцæуы [u]-йыл: Irân — Irun, Tehrân — Tehrun, bârân — bârun.

Бæттæн мивдисæг ast æмæ æртыккаг цæсгомы иууон нымæцы мивдистджыты кæрон –ad
рахизы кæрон (-e)-мæ: bârân mibârad — bârun mibâre (уаргæ кæны, уары), dorost
ast — doroste (раст у, æцæг у), U javâni ast — javuniye (уый æрыгон у).

Кæрон (-e) кæнæ (-a)-йыл чи фæуд кæны, уыцы дзырдты фæстæ –ast рахизы (-ass)-мæ:
U tešne ast — U tešnass (уый фæнды дон нуазын, дойны йын у).

Ифтындзæггæнинаг бæттæн мивдисæг баиу вæййы номдаримæ æмæ райсы цæсгомон кæроны
хуыз: Man danešju hastam — danešjuyam (Æз дæн студент), ânhâ tehrâni hastand —
tehruniyand (Уыдон сты тегерайнæгтæ).

Бирæон нымæцы дыккæгæм цæсгомы мивдисæджы кæронæн дзурыны æвзаджы фæзыны кæрон
-in: Cherâ diruz telefon nakardin? (Знон мæм телефонæй цæуылнæ æрбадзырдтат?)
Æвзаджы тæккæ æмбæлагдæр фондз мивдисджытæн нырыккон афоны бындурæн (уидагæн)
дзурыны æвзаджы ис цыбыргонд формæ — иу æмхъæлæсон мыр кæнæ къайад
«хъæлæсон-æмхъæлæсон»:

goftan — g (дзурын), dâdan — d (дæттын), raftan — r (цæуын, «уходить»), šodan —
š (кæнын, «делаться, становиться»), âvardan — âr (хæссын, «приносить»). Bahâr
barf ab mišavad — bahâr barf ab miše (Уалдзæджы мит тайы), in râ âbejo miguyad —
in râ âbejo mige (Уый йæ хоны бæгæны).

Фæсæвæрд «râ» дзурыны æвзаджы райсы ахæм формæ: «ro», кæнæ фесты дзырды кæрон
«-o» (кæд хицæнгæнинаг номдар фæуд кæны æмхъæлæсоныл, уæд). Дæнцæг:

Хъыгагæн, ныридæгæн персайнаг æвзаджы академион грамматикæтæ æмæ дзырдуæттæ
арæзт нæма æрцыди. Ираны кæй фыссынц, фарсийы уыцы грамматикæтæ фæдихгæнæн ис
дыууæ типыл: иутæ сты, астæузаманæй чи цæуы, классикон поэтты æвзаджы афыст
кæныны уыцы традицитæ дарддæргæнæг чингуытæ, иннæтæ — европæйаг модельтыл чи
æнцайы, нырыккон æвзаджы ахæм афыстытæ.

Персайнаг фыссынады бындуры ис араббаг алфавит. Æдæппæтæй персайнаг фыссынады ис
32 дамгъæйы: 28 араббагæй æрбайсгæ дамгъæйы æмæ 4 — оригиналонтæ, араббаг
æвзаджы чи нæй, ахæм мыртæ æвдисынæн. Фыссыны аздæхт — рахизырдыгæй галиуырдæм.

Цалдæр дамгъæйы, гæнæн ис æмæ нысан кæны иу мыр, иу дамгъæ та — цалдæр мыры.
Нырыккон персайнаг фыссынады ма ис ахæм хицæндзинад: персайнагау фысгæйæ арæх
пайда кæнынц, насталик, зæгъгæ, уыцы фыссыны фæткæй (традицион насхæй уæлдай).
Араббаг бæстæты уый нымад у дугивгъуыд фæткыл; Иранæй скæсæнырдæм, уæлдайдæр
Пакистаны, насталик у тæккæ пайдагонд фыссыны фæтк.

Персайнаг алфавитæй ма пайда кæнынц æвзаг дарийыл фысгæйæ, 1930-æм азы онг та
уыди таджикаг æвзагæн дæр.



https://os.wikipedia.org/wiki/%D0%9F%D0%B0%D1%81%D1%82%D1%83%D1%85%D0%BE%D0%B2,_%D0%90%D0%BD%D0%B4%D1%80%D0%B5%D0%B9_%D0%92%D0%B0%D1%81%D0%B8%D0%BB%D0%B8%D0%B9%D1%8B_%D1%84%D1%8B%D1%80%D1%82

Пастухов Василийы фырт Андрей (1860-1899) уыдис зындгонд уырыссаг хохиртасæг æмæ
топограф.

XIX æнусы астæу Харьковы губернæйы цæугæдон Деркулы (Цæгат Донецы къабаз) галиу
фарс бæхты заводимæ иумæ аразын райдыдтой æфсæддон посёлок. Заводы куыстой, сæ
бинонты посёлокмæ æрбаласыны бар кæмæн уыд, уыцы салдæттæ.

1860 азы поселочы салдат Василий Пастуховы хæдзары райгуырдис лæппу Андрей.
Лæппуйыл цалдæр азы куы сæххæст ис, уæд йæ фыд фæрынчын халерæй æмæ амардис,
фæстæдæр амардис йæ мад дæр. Андрейы хистæр æфсымæр æмæ хойæн уыд бинонтæ, æмæ
лæппу ахуыр кæнынмæ бацыдис бæхты заводы училищемæ.

Андрей ахуыр кодта зæрдæргъæвдæй, нымад уыд раззагдæр ахуырдзаутæй иуыл, æмæ йæ
училище каст фæуыны фæстæ райстой къæнцылармæ кусынмæ. Лæппу къæнцылары куы
куыста, уæд базонгæ зæронд ефрейтор И. П. Болотниковимæ. Болотников Андрейæн
арæх дзырдта, кæм архайдта, Кавказы, Турчы æмæ Ираны уыцы хæстыты тыххæй.
Ефрейтор уыд дæсны таурæгъгæнæг, уæлдай тынгдæр та уарзта, йæ зæрдæмæ чи
фæцыдис, уыцы хæхты тыххæй дзурын.

Чысыл фæстæдæр Пастухов базонгæ, хъуыддаджы фæдыл Ног Деркулмæ æрбацæуæг
топограф Сидоровимæ. Сидоров Андрей Пастуховы базонгæ кодта топографиимæ, загъта
йын, Бетъырбухы кæй ис топографты-геодезистты цæттæгæнæн училище. Лæппу ацыд
уыцы училищемæ ахуыр кæнынмæ.

Училищейы ахуыр кодтой канд топографийыл æмæ геодезийыл нæ, фæлæ географийыл,
физикæйыл, æрдззонынадыл, уырыссаг литературæ æмæ æндæр предметтыл. Дыууæ азы
фæстæ училище иттæг хорз бæрæггæнæнтимæ каст куы фæцис, уæд æй топографæй
кусынмæ арвыстой Курляндийы губернæмæ, фæстæдæр та — Кавказы æфсæддон зылды
топографион хайадмæ.

Кавказмæ фæндагыл æрыгон топограф базонгæ номдзыд уырыссаг ахуыргонд Пётр Пётры
фырт Семенов-Тян-Шанскиимæ, йæ ног зонгæйы фæндонæй Арвыкомы фæндагыл ацыд
Тифлисмæ æмæ федта, Пушкины, Лермонтовы, Толстойы æмæ Грибоедовы уацмысты кæй
тыххæй каст, уыцы бынæттæ. Тифлисы А. Пастухов радта фæлварæнтæ Кавказы æфсæддон
зылды топографион хайадмæ æмæ йын радтой кæстæр кълассон топографы цин. Пастухов
базонгæ зындгонд ахуыргæндтæ-кавказиртасджытæ А. Н. Некрасовимæ, Н. Я.
Динникимæ, Н. М. Альбовимæ, И. И. Ходзькоимæ, ногæй фембæлд П. П.
Семенов-Тян-Шанскиимæ.

Фондз азы дæргъы Андрей Василийы фырт куыста Дагъистаны хохы, систа Гимрийы æмæ
Андийы хæхты къамтæ, Центрон Кавказы, ома, Сæнайы хохмæ ’ввахс кодта топографион
куыстытæ.

Пастухов зыдта, Сæнайы хохмæ цæмæй схиза, уый тыххæй йæ сæрмагондæй бацæттæ
кæнын кæй æмбæлы, уый. Уымæй уæлдай, Сæнайы хохмæ схизæн уыд æрмæст сæрмагонд
альпинистон кусæнгæрзтимæ.

Райдыдта 1889 аз. Пастухов йæхи бацæттæ кодта Сæнайы хохмæ схизынмæ, цæмæй
сараза нывыл топографион картæ. Хохмæ хизджытæн уæнгдыхæй бацæттæ кæнынæй уæлдай
æмбæлыдис дзæбæх кусæнгæрзтæ æмæ хæрзад хойраг. Андрей Василийы фырт бацæттæ
кодта цалдæр хуызы къахы- æмæ уæлæдарæс, æрæмбырд кодта Сæнайы хохы тыххæй
æрмæджытæ æмæ бæрæггæнæнтæ, бæстон раиртæста Сæнайы хохмæ раздæр схизæг
фæсарæйнаг альпинистты фæлтæрддзинад.

Кусæнгæрзтæ æмæ хойраг бацæттæ кæныны фæстæ Пастухов бавнæлдта хохдзауты къорд
æмбырд кæнынмæ. Алфамбылай гуырдзиаг æмæ ирон хъæуты цæрджытæ куы федтой,
фæсарæйнаг альпинистты кусæнгæрзтимæ абаргæйæ, Пастуховы хиконд кусæнгæрзтæ
цауддæр кæй сты, уый, уæд разы нал уыдысты Андрей Василийы фыртимæ иумæ хохмæ
хизыныл. Уымæй уæлдай, хохмæ схизынмæ Пастухов Майлийы цъитийы ’рдыгæй кæй
равзæрста, уыцы фæндаг, Арвыкомырдыгæй фæндагимæ абаргæйæ, уыд бæлвырд зындæр.

Балцы ацæуыны хæдразмæ Пастуховмæ бацыдис тменыхъæуккаг Царахаты Тепсарыхъо, æмæ
йын загъта, хохмæ схизыныл разы кæй у, уый. Царахы-фыртыл кæд æртиссæдз азæй
фылдæр цыдис, уæддæр фæлтæрд цуанон уæнгдыхæй уыд рæвдз, зыдта Сæнайы хохмæ
фæндаджы хай.

1889 азы 27 июлы хохдзаутæ балцы ацыдысты. Уыд асæст бон, кодта сæлфынæг, ихыл
рæвдз цæуæн нæ уыд. Цъитийыл калдис, бæлццонты чи къуылымпы кодта, бирæ ахæм
дæттæ. Ранæй-рæтты фæндаг æхгæдтой, митæй чи байдзаг ис, ихы ахæм скъуыдтæ.

Цалдæр сахаты фæстæ фидар Лапкинмæ рабæрæг хохаг низы миниуджытæ. Экспедицийы
архайджытæн дарддæр цæуын уыд ноджы зындæр. Адæмæн уарынæй æмæ дымгæйæ уыд
уазал, туаггуыр сын нæ фаг кодта, боныхъæд цалдæр хатты аивта. Уарыны æмæ
дымгæйы аххосæй экспедицийы архайджытæ хатгай кæрæдзийы нæ уыдтой.

4500 метры бæрзæндæныл уазал æхсæвиуат скодтой. Хохы цъупмæ бирæ нал баззад,
райсомæй йæм ногæй хизын райдайдзысты, ныр та уал фæллад суадзын æмбæлы, фæлæ
æнæ цатырæй æмæ хъарм уæлæдарæсæй фынæй кæнын не ’мбæлы. Уазал дымгæ экспедицийы
архайджыты цæмæй къаддæр хъыгдара, уый тыххæй дуртæй сарæзтой сис. Ацы балцы
тыххæй Пастухов фæстæдæр ныффыста: «Фæзыл цалдæр хатты куы азгъордтам, уæд чысыл
схъарм стæм æмæ та ногæй æрхуыссыдыстæм…» Æхсæвæй бонмæ афтæ цалдæр хатты
бакодтой. Райсомæй рабæрæг ис, Потаповæн йæ бон дарддæр цæуын кæй нал у, уый æмæ
йæ хъарм дзаумæттимæ æмæ хойрагимæ, дымгæ йæ кæм нæ хъыгдара, ахæм ран
ныууагътой.

Дарддæр Сæнайы хохмæ цыдысты дыууæйæ — Андрей Пастухов æмæ Царахаты Тепсарыхъо.
Дыууæсæдæ метры уæлдæр куы схызтысты, уæд Царахы-фырты хъустæй туг кæлын
райдыдта. Алæууыдысты сахаты ’рдæджы бæрц, хъустæ митæй аууæрстой, æмæ афтæмæй
туг баурæдтой. Стыр зындзинæдтæ æвзаргæйæ, дыууæ ныфсджын нæлгоймаджы та ногæй
уæлæмæ фæцæуынц. Алфамбылай — иттæг сабыр æмæ рæсугъд æрдз.

29 июлы бонæй 4 сахатыл хохдзаутæ схæццæ сты Сæнайы хохы цъуппмæ. Пастухов балцы
боныджы ныффыста: «Хохы цъуппæй нæм чи зыны, уыцы рæсугъд æрдз мæ бон хуымæтæджы
дзырдтæй равдисын нæу…»

Экспедицийы архайджытæ Хъæрмæдонмæ æрхæццæ сты, Сæнайы хохмæ куы ацыдысты, уымæй
фондз боны фæстæ.

1890 азы А. Пастухов раиртæста Эльбрусы хох, 1891 азы — Халасхох, 1892 азы —
Шах-Даг, 1893 азы — Арарат æмæ Алагез, 1895 азы — Стыр Арарат.

А. В. Пастухов амардис 1899 азы æмæ йæ йæ курдиатмæ гæсгæ баныгæдтой сахар
Пятигорсчы Машук-хохы фахсыл. Пастуховы марды раз ныхас кæнгæйæ, номдзыд
кавказиртасæг Д. Д. Пагирев загъта: «Андрей Василийы фырт йæхицæн ном скодта,
Стыр æмæ Чысыл Кавказы сæйраг бæрзæндтæ æвæллайгæйæ æмæ ныфсджынæй кæй иртæста,
уымæй. Пастухов уыд фыццаг уырыссаг кавказаг альпинист…»



https://os.wikipedia.org/wiki/%D0%9E%D1%88%D0%BE

Ча́ндрæ Мо́хан Дже́ин (хинди चन्द्र मोहन जैन, 1931-æм азы 11 декабры — 1990-æм
азы 19 январы), 70-æм азты райдианæй фылдæр номдзыд куыд Бхагва́н Шри Раджни́ш
(хинди भगवान श्री रजनीश — ирон арфæгонд, хуыцау уæвæг) æмæ Ачарйæ, фæстæдæр та
куыд Ошо (хинди ओशो — ирон фурды/фурдон, океаны хæццæ) — индиаг монон лидер æмæ
мистик, иуæй-иу иртасджытæй неоиндуизмыл нымад, неоориенталон æмæ
динон-культурон разæнгардгæнæг. Ног санньяссæйы амонæг - нысанæвæрд уыд дунейы
мидæг аныгъуылынмæ, хи йыл ма сахуыргæнгæ, афтæмæй; цардылцин, эгойы атигъ кæнын
æмæ медитаци, кæцы кæны тоталон ссæрибармæ æмæ раирдмæ.

Социализм, Махатма Ганди æмæ традицион религиты критикæ нырма йæ царды скодтой
Ошойы ныхмæдзырд фигурæ. Уый йеддæмæ ма, сексуалон ахастты сæрибары сæрыл
хæцыди, хицæн хæттыты кæнын кодта сексуалон медитацион практикæтæ, цæй тыххæй
уыд «секс-гуру» хуынд, æндæр иртасджытæ ма йæ «скандалты гуру» дæр фæхонынц.

Ошо у бирæ бæстæты ашрамты бындурæвæрæг. АИШ-ы уæвгæйæ скодта æхсæнадæмон
цæрæнуат Раджнишпурам, цалдæр цæрæджы дзы 1985 азы сентябрьмæ сарæзтой цалдæр
зиангонд фыдмийы, уæлдайдæр ма биотеррористон акт. Америкæйæ депортацийы фæстæ
йын 21 паддзахады бахизыны бар нал радтой, кæнæ та йæ «нон-граты персонæ»
схуыдтой. Уæрæсейы, ФРГ-йы æмæ ма хицæн специалистты официалон документты Ошойы
организаци хаудта деструктивон сектæтæм. Диссаг нæу, æмæ Советон Цæдисы Раджнишы
змæлд тобæгонд уыд идеологон хъуыдытæм гæсгæ.

Куы амарди, уый фæстæ йæм Индийы йæ ахаст фæивта, сси ахсджиаг ахуыргæнæгыл
нымад æмæ йæ ахуыр та сси массон культурæйы хай Инди æмæ Непалы. Ошомæ
ныхаскæндтæ, мырфыст 1969-1989 æзты, сæмбырд кодтой æмæ йæ фæдонтæй мыхуыргонд
æрцыдысты 600 чиныгæй фылдæры бæрц.



https://os.wikipedia.org/wiki/%D0%9E%D1%85%D0%BE%D1%81-%D0%B4%D0%B5%D0%BB%D1%8C-%D0%A1%D0%B0%D0%BB%D0%B0%D0%B4%D0%BE

Координатæтæ: 27°06′34″ х. у. 68°32′32″ н. д.﻿ / ﻿27.109444° х. у. 68.542222°
н. д. (G) (O) (Я)-27.109444, -68.542222

Охос-дель-Саладо (исп. Ojos del Salado) у зæххыл тæккæ уæллоздæр вулкан æмæ
Хуссар Америкæйы дыккаг хох бæрзæндмæ гæсгæ (хох Аконкагуæйы фæстæ).

Лæууы Аргентинæ æмæ Чилийы астæу, цъупп ис Аргентинæйы æрдыгæй. Йæ бæрзонд у
6893 м. Вулканæй ныгуылæны ’рдæм суанг Сабыр фурды былгæрæттæм йæхи айтыгъта
æдзæрæгран Атакамæ.

Вулкан хуыстыл нымад у, уымæн æмæ хъусдарды историмæ иу сирвæзт дæр нæма
æрцыдис. Фæлæ иуæй-иу хатт, пассивон вулканон куыст, уæддæр фиппайд цыдис. Афтæ
1937, 1956 æмæ 1994æм азты уыдысты чысыл сондоны æмæ дондæфы сирвæзтытæ.

Вулкан басæттын бантыстис 1937 азы польшæйæгтæн Юстин Войжнис æмæ Ян
Щепаньскийæн. Цъупмæ фæндагыл альпинисттæ ссардтой, инктæ сæ динмæ гæсгæ
кусарт-иу кæм кодтой, ахæм бынæттæ. Гæнæн ис, æмæ индейæгтæм вулкан
Охос-дель-Саладо нымад цыдаид табуйаг хохыл.

2007-æм азы 21 апрелы чилиаг спортсмен Гонсало Браво сарæхстис модификацигонд
Судзуки Самурайыл (Suzuki SJ) Охос-дель-Саладойы фахсыл схизын 6688 м, æмæ
афтæмæй сæвæрдта дунеон рекорд.



https://os.wikipedia.org/wiki/%D0%9E%D1%82%D1%82%D0%BE%D0%BC%D0%B0%D0%BD%D1%8B_%D0%B8%D0%BC%D0%BF%D0%B5%D1%80%D0%B8

Османты, Османы кæнæ Оттоманты импери (осмайнаг туркаг æвзагыл دولتْ علیّه
عثمانیّه Devlet-i Âliye-yi Osmâniyye, нырыккон туркаг æвзагыл: Osmanlı
İmparatorluğu) уыд осмайнаг султанты паддзахад 1299-æм азæй 1923-æм азы онг. Йæ
тæмæны (XVI-XVII æнусты) империйы сконды уыдысты Анатоли, Хæстæг Скæсæн, Цæгат
Африкæ, Балканы æрдæгсакъадах æмæ ма цалдæр æндæр регионы.

Фыццаг Дунеон хæсты фæстæ импери фехæлди. Йæ раздæр зæххытæ байстой Франц æмæ
Стыр Британи.

1923-æм азы 29 октябры расидтæуыд Турчы Республикæ, йæ фыццаг президент сси
хæстон хъæбатыр Мустафа Кемаль, фæстæдæр йæ мыггагæн Ататюрк (туркæгты фыд) чи
райста, уый. Йæ фынддæс азыйы президентады дæргъы Ататюрчы къухы бафтыд осмайнаг
паддзахады хæлддзæгты ног туркаг паддзахад рацаразын, ныры онг дæр уымæн стыр
цыт кæнынц Турчы.



https://os.wikipedia.org/wiki/%D0%9E%D1%82%D1%82%D0%BE%D0%BC%D0%B0%D0%BD%D0%B0%D0%B3_%D0%B8%D0%BC%D0%BF%D0%B5%D1%80%D0%B8

Османты, Османы кæнæ Оттоманты импери (осмайнаг туркаг æвзагыл دولتْ علیّه
عثمانیّه Devlet-i Âliye-yi Osmâniyye, нырыккон туркаг æвзагыл: Osmanlı
İmparatorluğu) уыд осмайнаг султанты паддзахад 1299-æм азæй 1923-æм азы онг. Йæ
тæмæны (XVI-XVII æнусты) империйы сконды уыдысты Анатоли, Хæстæг Скæсæн, Цæгат
Африкæ, Балканы æрдæгсакъадах æмæ ма цалдæр æндæр регионы.

Фыццаг Дунеон хæсты фæстæ импери фехæлди. Йæ раздæр зæххытæ байстой Франц æмæ
Стыр Британи.

1923-æм азы 29 октябры расидтæуыд Турчы Республикæ, йæ фыццаг президент сси
хæстон хъæбатыр Мустафа Кемаль, фæстæдæр йæ мыггагæн Ататюрк (туркæгты фыд) чи
райста, уый. Йæ фынддæс азыйы президентады дæргъы Ататюрчы къухы бафтыд осмайнаг
паддзахады хæлддзæгты ног туркаг паддзахад рацаразын, ныры онг дæр уымæн стыр
цыт кæнынц Турчы.



https://os.wikipedia.org/wiki/%D0%9E%D1%81%D1%82%D0%B0%D0%BD

Иран административон æгъдауæй дихгонд цæуы провинцитыл — остантыл (перс. استان
[ostān], бирæон нымæцы استان‌ها [ostānhā]). Алы провинцийы сæргъы ис
инæлар-губернатор (остандар, перс. استاندار). Монархийы заман остандарты сæ
бынатмæ нысан кодта сах, ныртæккæ та уыдон нысангонд æрцæуынц Мидхъуыддæгты
министрады, стæй сæ сфидар кæны Исламон республикæйы президент.

1950-æм азы агъоммæ бæстæ дихгонд уыди 12 останыл. 1950–60-æм азы уыди 10
останы. 1970-æм азты æмбисмæ сæ нымæц схызти 23-мæ.

2004-æм азы тæккæ стырдæр остан Хорасан фæдих чынди æртæ останыл. Йæ территорийы
чысыл хай та бацыди остан Йезды скондмæ.

Ныры рæстæг каст цæуынц, Ираны административон дихмæ ивддзинæдтæ чи бахæсдзæн,
ахæм проекттæ. Уыдонмæ гæсгæ арæзт хъуамæ æрцæуой ног остантæ: Талыш (Гилян æмæ
Ардебилæй), Альборз (Тæхранæй), Тебес (Йездæй), Астæуккаг Азербайджан (Ныгуылæн
æмæ Скæсæн Азербайджанæй), Эрдестан (Исфаханæй); уымæй уæлдай ма цалдæр останы
хъуамæдихгонд æрцæуой ног остантыл: остан Систан æмæ Белуджистаны ьæсты хъуамæ
уа дыууæ останы: Систан æмæ Белуджистаныл, Фарсы бæсты — Ныгуылæн æмæ Скæсæн
Фарс. Стæй ма проектты ис Тæхранæй саразын сæйраг сахары зылд.

Остантæ сты административон-территориалон дихы уæлдæр æмвæзады иуæгтæ. Уыдонæй
дæлдæр æмвæзадыл сты шахрестантæ (æдæппæтæй 324 шахрестаны). Шахрестантæ та
дихгонд цæуынц районтыл (бахш) — æдæппæтæй 740 бахшы.



https://os.wikipedia.org/wiki/%D0%9E%D0%BC%D0%B0%D1%80_%D0%A5%D0%B0%D0%B9%D0%B0%D0%BC

Гиясаддин Абу-ль-Фатх Омар ибн Ибрахим аль-Хайям Нишапури (перс. غیاث ‌الدین
ابوالفتح عمر بن ابراهیم خیام نیشابورﻯ), Омар Хайям (1048-æм азы 18 майы, Нишапур
— 1113-æм азы 4 декабры) уыди номдзыд персайнаг поэт, математик, астроном,
философ.

Омар Хайям æгас дунейæн зындгонд у йæ цыппаррæнхъонты (рубаиты) фæрцы. Фæлæ ма
уый басгуыхти канд дзырдаивады нæ, фæлæ цардархайды æндæр къабæзты дæр.
Алгебрæйы ахуыргонд сарæзта кубон æмбæрцæдты классификаци æмæ сæ райхæлдта
конусон лыгуæтты руаджы. Ираны ма зонынц Омар Хайямы æндæр хъуыддаджы тыххæй —
уый сарæзта, европæйаг къæлиндаримæ абаргæйæ бæлвырддæр чи у æмæ XI æнусæй кæмæй
пайда кæнынц, ахæм къæлиндар.

Омар Хайям райгуырдис Ираны провинци Хорасаны, сахар Нишапуры. Йæ фыд уыдис
халагъудгæнæг. Уыдис ма йын кæстæр хо Аишæ. Астаздзыдæй Омар зæрдывæрдæй зыдта
Хъуыран, ахуыр кодта математикæ, астрономи, философи. Дыууадæс азы йыл куы
сæххæст ис, уæд ссис Нишапуры медресейы сохта. Уым Хайям æнтыстджынæй сахуыр
кодта медицинæ æмæ пысылмон барад æмæ ссис хаким, ома дохтыр. Фæлæ йæ медицинон
практикæ уыйбæрц йæхимæ не ’лвæста. Ахуыргонд фылдæр æргом здæхта математикæ æмæ
астрономимæ — ахуыр кодта Сабит ибн Куррайы чингуытæ, стæй бердзенаг математикты
уацмыстæ.

Хайям, сывæллон уæвгæйæ, баййæфта сельджукты ныббырстытæ Централон Азийы. Уæды
заман фæмардис бирæ адæм, уыимæ бирæ ахуыргæндтæ.

Омарыл æхсæрдæсаз азы куы цыдис, уæд рыны азарæй амардис йæ фыд, фæстæдæр — йæ
мад. Омар ауæй кодта йæ фыды хæдзар æмæ æрмадз æмæ араст ис Самаркандмæ. Уыцы
заман а сахар нымад уыдис Скæсæны зонадон æмæ культурон артдзæстыл. Самарканды
Хайям ссис иу медресейы сохта, фæлæ дискусситы архайгæйæ, уый цалдæр раныхасы
бафтыдта дисы уымы адæмы йæ зондæххæстæй æмæ йæ уайтагъд скодтой ахуыргæнæгæй.

Уыцы заманы иннæ стыр ахуыргæндтау Омар дæр бирæ нæ фæстиат кодта иу сахары.
Самарканды цыппар азы фæцæрыны фæстæ Хайям æрбынат кодта Бухарайы æмæ райдыдта
кусын сахары чиныгдæтты. Бухарайы цы дæс азы фæцис, уый рæстæг ахуыргонд
ныффыста математикæйы цыппар бындурон трактаты.

Омар Хайямы кад дунейыл анхъæвзта йæ бирæнымæц æмдзæвгæты руаджы. Поэты
цыппаррæнхъонтæ тæлмацгонд æрцыдысты бирæ æвзæгтæм. Ирон æвзагмæ сæ раивта
зындгонд фыссæг Дзасохты Музафер.



https://os.wikipedia.org/wiki/%D0%9E%D0%B1%D0%B7%D0%BE%D1%80_(%D1%81%D0%B0%D1%85%D0%B0%D1%80)

Обзор у Болгарийы Бургасы облæсты Несебыры хъæубæстæйы курортон сахар Сау
денджызы былгæрон. Лæууы Варнæ æмæ Бургасы ’хсæн цы фæндаг у, ууыл.

Сахарыл цæуы 3 мин азы. Фыццаг йæ бынаты уыд фракиаг хъæу Навлахос. Стæй йæ
бынаты бердзенаг колонисттæ сарæзтой ног сахар Гелиополис (ома «Хуры сахар»).
Ромаг баисты фæстæ нæ эрæйы агъоммæ фыццаг æнусы сахары фæзынд Юпитеры аргъуан,
æмæ уый тыххæй сахарæн дæр радтой ног ном — Теополис («Хуыцау сахар»). Уыцы
рагон аргъуаны хæлддзæгтæ баззадысты ныры онг сахары астæу.

Ромаг импери дыууæ хайыл куы ныддих и, уæд Теополисы уыд византиаг императорты
сæрдыгон резиденци. Фæстæдæр болгайрæгтæ сарæзтой уыцы ран фидар Козяк. Осмайнаг
импери болгайраг зæххытыл æлдариуæг кæнын куы райдыдта, уыцы раны лæууæг хъæу
хуынди Гёзекен (туркагау нысан кæны «Афæлгæст»). 1936 азы сахары ном раивтой
болгайраг æмнысан дзырдмæ — Обзор. 1984 азы 9 сентябры Обзорæн радтой сахары
статус.

Обзор курортон бынат сси 1934 азы. Сахары пляжы дæргъ у 8 километрæй фылдæр,
хæстæг сты Стара-Планинæйы хæхтæ. Хохы ис дзæбæхгæнæн суадæттæ.

Бынæттон кметады кметы хæстæ æххæст кæны Кирил Стоянов (хибар) 2007 азы
æвзæрстыты фæстиуæгмæ гæсгæ.



https://os.wikipedia.org/wiki/%D0%9E%D0%B1%D0%B7%D0%BE%D1%80

Обзор у Болгарийы Бургасы облæсты Несебыры хъæубæстæйы курортон сахар Сау
денджызы былгæрон. Лæууы Варнæ æмæ Бургасы ’хсæн цы фæндаг у, ууыл.

Сахарыл цæуы 3 мин азы. Фыццаг йæ бынаты уыд фракиаг хъæу Навлахос. Стæй йæ
бынаты бердзенаг колонисттæ сарæзтой ног сахар Гелиополис (ома «Хуры сахар»).
Ромаг баисты фæстæ нæ эрæйы агъоммæ фыццаг æнусы сахары фæзынд Юпитеры аргъуан,
æмæ уый тыххæй сахарæн дæр радтой ног ном — Теополис («Хуыцау сахар»). Уыцы
рагон аргъуаны хæлддзæгтæ баззадысты ныры онг сахары астæу.

Ромаг импери дыууæ хайыл куы ныддих и, уæд Теополисы уыд византиаг императорты
сæрдыгон резиденци. Фæстæдæр болгайрæгтæ сарæзтой уыцы ран фидар Козяк. Осмайнаг
импери болгайраг зæххытыл æлдариуæг кæнын куы райдыдта, уыцы раны лæууæг хъæу
хуынди Гёзекен (туркагау нысан кæны «Афæлгæст»). 1936 азы сахары ном раивтой
болгайраг æмнысан дзырдмæ — Обзор. 1984 азы 9 сентябры Обзорæн радтой сахары
статус.

Обзор курортон бынат сси 1934 азы. Сахары пляжы дæргъ у 8 километрæй фылдæр,
хæстæг сты Стара-Планинæйы хæхтæ. Хохы ис дзæбæхгæнæн суадæттæ.

Бынæттон кметады кметы хæстæ æххæст кæны Кирил Стоянов (хибар) 2007 азы
æвзæрстыты фæстиуæгмæ гæсгæ.



https://os.wikipedia.org/wiki/%D0%9D%D1%8C%D1%8E_%D0%99%D0%BE%D1%80%D0%BA

Координатæтæ: 40°43′00″ ц. у. 74°00′00″ н. д.﻿ / ﻿40.716667° ц. у. 74°
н. д. (G) (O)40.716667, -74

Нью-Йорк (англ. New York City) — Америкæйы Иугонд Штатты стырдæр сахар. У дунейы
тæккæ дынджырдæр мегаполистæй иу. Йæ фæзуат у 1214,4 км². Цæры дзы, 2003-æм азы
сфыстмæ гæсгæ, 8,2 милуан адæймаджы. Нью-Йорк у Америкæйы культурон, финансон,
сæудæджерадон, политикон æмæ информацион артдзæст.

Сахар æрбынат кодта Атлантикон фурды былгæрон, штат Нью-Йорчы хуссар-скæсæны.
Дихгонд у фондз административон районыл: Манхэттен, Бронкс, Бруклин, Квинс æмæ
Стейтен-Айлендыл.

Нью-Йорчы бæстыхъæд у уымæл æмæ континенталон. Зымæджы рæстæмбис температурæ
вæййы −2 °C æмæ +5 °C ’хсæн. Æрвылзымæг дзы рæстæмбис нымадæй мит æруары 60 см
æввахс. Уалдзæджы бæстыхъæд вæййы фæлмæн. Рæстæмбис температурæ: +7 °C...+16 °C.
Сæрдыгон дзы вæййы æнтæф боныхъæд. Арæх уæлдæфы температурæ вæййы 32 °C-æй
фылдæр, хатгай та схæццæ вæййы 38 °C æмæ уæлдæрмæ. Нью-йоркы фæззæг у
зæрдæмæдзæугæ: уæлдæфы температурæ фæззæджы вæййы +10 °C...+18 °C. Фæлæ, кæй
зæгъын æй хъæуы, Нью-йорчы бæстыхъæд у сюрпризджын æмæ рæстæгæй-рæстæгмæ дзы
вæййы саузым æмæ уазалгомау сæрд.

Нью-Йорчы ис бирæ цымыдисаг фенддæгтæ. Уыдонæй зындгонддæртæ сты: рагон
арвысхъауджытæ (Эмпайр-Стейт-Билдинг, Крайслер-Билдинг), æфсæнвæндагон вагзалы
бæстыхай Гранд Централ, Рокфеллер-Центр, аивадон музей Метрополитен,
Метрополитен-Опера, Соломон Гуггенхаймы Музей (нываивад), Америкæйы Æрдззонæны
Музей (планетари æмæ динозаврты стæгдартæ), ИНО-йы штаб-фатер, Гарлем
(афроамерикæгты раздæры гетто), Сæрибары статуй æмæ æндæртæ.

1626 азы голландиаг æрлидзджытæ Манхэттены хуссарварс саразтой колони Ног
Амстердам (Nieuw Amsterdam). Уыцы цау нымайæн ис сахар Нью-Йорчы бындурæвæрдыл.
1664 азы англисаг наутæ, ныхмæлæуд не ссартой, афтæмæй бацахстой сахар æмæ йын
радтой ног ном: Нью-Йорк (Йорчы герцоджы ном ссарынæн). Дыккаг
англисаг-голландиаг хæсты кæрон, 1667 азы голландиæгтæ официалон æгъдауæй радтой
Нью-Йорк англисæгтæн æмæ уый бæсты сын Бритайнаг Импери радта æндæр колони —
Суринам.

Хæдбардзинады сæрвæлтау Хæсты райдианы сахары ныртæккæйы зæххытыл уыди ахсджиаг
хæстæмбæлдтытæ. Бруклины хæстæмбæлды афон сирвæзт, сахары фылдæр хай кæм
басыгъди, ахæм стыр зынг. Уыцы цауы тыххæй Нью-Йорк бахауд англисæгты къухмæ,
цалынмæ йæ америкæгтæ 1783 азы фæстæмæ нæ байстой. «Эвакуацийы бон» —
англисæгтæй ссарибары бон — бирæ рæстæг бæрæг кодтой Нью-Йорчы.

XIX æнусы райдианы Нью-Йорк райдыдта тагъд рæзын. Кæд æмæ 1800-æм азы сахары
цæрджыты нымæц уыди 65 мин адæймаджы, уæд 1820-æм азмæ схызти 250 мин адæймагмæ.

Мидхæсты рæстæг сахары цæрджыты цæуын кодтой салдæттæй Цæдисы æфсадмæ. Уыцы
хæсты хъыгдард æййафтой фыццаджыдæр мæгуыр ньюйоркæгтæ, уæлдайдæр, æфсæддон
бегара куы сфидар чынди, уæд. 1863-æм азы сæрды ирландиаг иммигранттæ сбунт
кодтой, хъæздгуыты, 300 доллæры бафидыны фæстæ, бегарайæ кæй уæгъд кодтой, уый
ныхмæ. Бунтгæнджыты маст фыццаджыдæр ныццарæзтæуыд саудзарм ньюйоркæгты ныхмæ,
уымæн æмæ хæст райдайыны æфсон уыди уыдоны ссарибар кæнын. Ирландиæгты мастæн ма
уыди иу сæр: куысты бынæттыл тохы раздæры цагъайрæгтæ уыдысты сын тыхджын
конкуренттæ. Негртæй бирæ адæм уынгты ныммардæуыд, сæ хæдзæрттæ та бынсыгъд
фæчынди.

Дыккаг дунеон хæсты фæстæ Нью-Йорк нымад æрцыд дунейы тæккæ раззагдæр сахарыл.
ИНО-йы штаб-фатер дзы кæй сарæзтæуыд, уый æвдыста сахарæн уникалон политикон
ахадындзинад кæй ис, уый. Уымæй уæлдай ма Нью-Йорк Парижы бæсты сси раздзог
аивады артдзæст. Уыцы иу рæстæг ма ньюйоркæгты бæрæг хай райдыдта лидзын
сахарæй, Нью-Йоркгæрон цы чысыл сахаргонд хъæуттæ ис, уырдæм. Уый аххосæй
Нью-Йорчы цæрджыты нымæц цадæггай къаддæр кæнын райдыдта.

Фæстагмæ, индустри æмæ базарады ивддзинæдты руаджы, стæй фыдракæндты нымæц кæй
фæфылдæр и, уый руаджы, 1970-æм азты Нью-Йорчы сæвзæрди социалон æмæ экономикон
кризис.

Президент Рейганы разамынды рæстæг сахары хъæздыгад йæ тæккæ тæмæны уыди, уымæн
æмæ уæд бирæ æхца райдыдта зилдух кæнын Уолл-Стриты. Уыцы заман Нью-Йорчы
сæргълæууæгæй фæд-фæдыл æртæ æмгъуыды фæкуыста Эд. Кох, фæлæ 1989-æм азы цы
æвзæрстытæ уыди, уым æй Дэвид Динкинс амбылдта æмæ сси сахары фыццаг саудзарм
мэр. Динкисы уыди демократон партийы уæнг.

1993-æм азы сахары мэрæй равзæрстæуыд Рудольфо Джулиани. 1997-æм та йæ ногæй
равзæрстой, тыхджын ныхмæлæуджытæ йын кæй нæ разынди, уый охыл. Джулиани мэрæй
куы куста, уыцы рæстæг æххæстгонд æрцыд, сахары инфраструктурæ бæрæг чи
фæхуыздæр кодта, уыцы дынджыр проект — цæугæдон Гудзоны бын тъунел саразын.
Æндæр ивддзинæдты ’хсæн ис бафиппайæн Таймс-Скверы рацарæзт: парчы фæлгонц тынг
раивта — кæд æмæ дзы раздæр, 1960-æм æмæ 1970-æм азты-иу фысымуат ссардтой
фыдгæнджытæ æмæ наркомантæ, уæд 1990-æм азты сси туристон фендтаг.

Нью-Йорчы æппæты цæвиттойнагдæр æууæлтæй иу у, Зæххы къорийы алыхуызон адæмты
минæвæрттæ дзы кæй цæры, уый. Ивгъуыд заман сахары цæрджыты фылдæр хай уыдысты
Европæйæ æрлидзæг адæм. XIX æнусы æмбисы се ’хсæн фылдæр хай уыдысты ирландиаг
æмæ немыцаг иммигранттæ. XX æнусы райдианмæ иммигрантты ’хсæн æппæты зынгæдæр
къорд систы дзуттæгтæ æмæ италиæгтæ. 1940-æм азы сахары цæрджытæй 94%-мæ æввахс
уыдысты европеоидтæ. 1920-æм азты райдианы тагъд фылдæр кæнын байдыдта, хуссар
штаттæй æрлидзæг афроамерикæгты нымæц. Дыккаг дунеон хæсты фæстæ Нью-Йорчы бирæ
пуэрторикæйæгтæ æрцарди.

1980–1990 азты Нью-Йоркмæ ныййарц сты китайæгтæ, индиæгтæ æмæ пакистайнæгтæ,
стæй Централон Америкæ æмæ Карибы бассейны паддзахæдтæй æрлидзджытæ.

Чи кæцы расæмæ хауы ньюйоркæгтæй: европейæгты байзæддæгтæ — 44,66%,
афроамерикæгтæ — 26,59%, бындурон америкæгтæ (индейæгтæ) — 0,52%, азиæгтæ —
9,83%, Сабыр фурды паддзахæдтæй æрлидзджытæ (æмæ сæ байзæддæгтæ) — 0,07%, æндæр
расæты минæвæрттæ — 13,42%, йæхи дыууæ кæнæ фылдæр расæтæм чи бахаста — 4,92%.
Æппæт цæрджыты 26,98% сты, расæмæ нæ кæсгæйæ, латинаг америкæгтæ.

11 сентябры террористтæ ныццаразтой дыууæ адæмласæн хæдтæхæджы Дунеон базарадон
центры бæстыхæйттæм. Теракты фæмарди, дыууæ хæдтæхæджы чи бадти, уыцы 246
адæймаджы, æмæ базарадон центры мæсгуыты чи уыди уыдон — æдæппæтæй 2602
адæймаджы (уыдонимæ 343 зынгвæдисоны æмæ 60 пъæлицæйаджы). Теракт нымад у сахары
историйы тæккæ æбуалгъдæр фыдбæллæхыл.



https://os.wikipedia.org/wiki/%D0%9D%D0%BE%D1%80%D0%BC%D0%B0%D0%A1%D0%B0%D1%85%D0%B0%D1%80

«НормаСахар» — цифрон медицинон проект. Уæрæсейы фыццаг онлайн-сервис сæкæрнизæй
рынчын чи у, уыдоны уавæр цæстдарынмæ. Сæрмагонд мобилон æфтуаны æххуысæй сервис
цæст дары рынчыны туджы глюкозæйы ивынадмæ. Уый йеддæмæ, сервис рынчынæн
бацамоны инсулины хъæугæ бæрц æмæ бар дæтты дардыл райсын дохтыры уынаффæ.
«НормаСахар» ноджы разæвæры рынчынтæн барвæндон медицинон фæдзæхсынады программæ
сæкæрниз кæмæн и, ахæмтæн. 2015-æм азы хуымгæнæны мæйы онг порталы лæггæдтæ
уыдысты лæвар, фидын хъуыд æрмæст дохтырты уынаффæ райсыны тыххæй.

Сайты скæнæг у дохтыр-эндокринолог Александр Подгребельный. 2000-æм азты æмбисы
уый бафæлвæрдта скæнын уый хуызæн исты, фæлæ уæд проект не скуыста. Уыцы рæстæг
амалиуæгдарæг интернет дуканийы уæй кодта инсулины помпæтæ æмæ кодта кафеттытæ
гипогликемийы фæхъызтытæ æхгæнынæн.

2013-æм азы кæфты мæйы æхцайы фæрæзтæ 25 мин доллæры радих кодтой
интернет-инициативæты парахаткæныны фондæн. Уыцы аз проект æвдыст уыд Уæрæсейы
Федерацийы Президент Владимир Путинæн.

Сайты регистрацигонд чи у, уыдонæн гæнæн ис пайда кæнын порталы лæггæдтæй
сæрмагонд мобилон æфтуан «НормаСахар Доктор»-ы æххуысæй. Уый рынчынæн дæтты бар
бончиныг дарын хи æнæниздзинады информациимæ, туджы глюкозæйы бæрцы ивдтытимæ,
æвзалыдæттæ цас бахордта рынчын (сыйты базæйы ис информаци алы хæринаджы
æвзалыдæттæ цас и, ахаем 10 мин номы) æмæ инсулин бæрц. Адæймаг йæхæдæг бары
сæкæры бæрц глюкометрæй, бæрæггæнæнтæ та бахæссы программæмæ чырæг телефоны æмæ
компьютеры æххуысæй. Ис ахæм глюкометртæ, кæцытæ сæхæдæг бахæссынц информаци
бончиныджы интернетимæ бастдзинад куы фæзыны, уæд.

«НормаСахар» у фыццаг уæрæсейаг сервер, кæцы онлайн лæггад кæны сæкæрнизæй
рынчынтæн. Фæлæ АИШ-ы æмæ ма цалдæр паддзахады ахæм аххуыс фæзынд бирæ раздæр.
Афтæ, Израилы кусы компани «Диабетикон информацийы бюро», кæцы кæны консультаци
диабетæй рынчынты алы бæстæтæй телефонæй, электрон постæй æмæ Skype-æй.
Компанийы бындурæвæрæгæн Ицхак Чайковскийæн йæ зæрдæмæ фæцыдысты уæрæсейаг
амалиуæгдарты фыццаг къахдзæфтæ.

2013-æм азы проект бæрæггонд æрцыд Морозовы номы сывæллæтты клиникон горæтаг
рынчындоны æмæ Оттойы номы Мæскуыйы НИИ акушердзинады æмæ геникологийы. Дохтыртæ
загътой О сервисæн, уый тыххæй фехъуысын кодтой 6-æм Æппæтуæрæсеон диабетологон
конгрессы.

2015-æм азы хуымгæнæны мæйæ сервер лæвар нал у. Хуымгæнæны мæйы дыккæгæм бонæй
сайт домы абонентон фиддон. Мæй йын хъæуы фидын 98 сомы. Иу къуыримæ кæцыдæр
рафыссæгты бафæндыд серверæй ацæуын, фæлæ сайты бындурæвæрджытæ зæгънц, сæ ног
клиенттæ фæфылдæр сты: иу къуыримæ сайты регистраци скодтой сæдæ адæймагæй
фылдæр.

Интернеты ис ссарын бирæ хъæстытæ компанийы куыстыл. Адæм хонынц проект
рынчынтыл хынджылæгыл, кæцытæн сæ бон нæу сæхицæн смартфон балхæнын. Ноджы иу
хъæндзинадыл хонынц гаранти кæй нæй, æмæ программæ хъæугæ рæстæг кæй нæ
асæтдзæн, уый.

Уæрæсейы ма и иу компани, кæцы кусы куыд онлайн-бончиныг диабетæй рынчынтæн —
Dia-Lifе. Гом быцæу проектты ’хсæн нæ рацыд, фæлæ Dia-Lifе-ы бындурæвæрæг дисы
бацыд портал «НормаСахар»-ы бетæ-версийы рауагъды фæстаæ, уымæн æмæ раздæр йæ
компанийæн зонгæ стартап-акселератор ’хца нæ радих кодта.

Коммерсант æвæры проект «НормаСахар» æмрæнхъ уæрæсейаг социалон амалхъомады
фадыгы стартап «Царды цæппæр»-имæ (уырыс. Кнопка жизни), сæ тырнындзинад
нырыккон уæрæсейаг æнæниздзинады системæ аивыны тыххæй.



https://os.wikipedia.org/wiki/%D0%9D%D0%BE%D1%80%D0%B2%D0%B5%D0%B3%D0%B8%D0%B9%D1%8B_%C3%A6%D1%80%D0%B4%D0%B7%D0%BE%D0%BD_%C3%A6%D0%BC%C3%A6_%D1%82%D0%B5%D1%85%D0%BD%D0%B8%D0%BA%D0%BE%D0%BD_%D0%B7%D0%BE%D0%BD%C3%A6%D0%B4%D1%82%D1%8B_%D1%83%D0%BD%D0%B8%D0%B2%D0%B5%D1%80%D1%81%D0%B8%D1%82%D0%B5%D1%82

Норвегийы технологион университет (норв. Norges teknisk-naturvitenskapelige
universitet, NTNU; комкоммæйы тæлмац: Норвегийы æрдзон æмæ техникон зонæдты
университет. Æхсæнадæмон ном: Norwegian University of Science and Technology) у,
йæ студентты нымæцмæ гæсгæ бæстæйы дыккаг университет. Æрбынат кодта Тронхеймы.
Ацы ахуырдон у Норвегийы техникон æмæ инженерон ахуырады сæйраг артдзæст, фæлæ
уыимæ ма дзы ис райсæн ахуырдзинад æндæр къабæзты (медицинæ æмæ æнд.). Ахуырдон
сарæзтæуыд 1996-æм азы цалдæр кусæндоны баиуы фæрцы: Норвегийы уæлдæр техникон
скъола (йæ бындур æвæрд æрцыдис 1910-æм азы), Зонæдтæ æмæ аивæдты коллеги,
Æрдзон истори æмæ археологийы музей, Медицинон факультет æмæ Тронхеймы музыкалон
консерватори.



https://os.wikipedia.org/wiki/%D0%9D%D0%BE%D0%B2%D0%B3%D0%BE%D1%80%D0%BE%D0%B4

Стыр Новгород у уæрæсейаг сахар Новгороды облæсты, уыцы облæсты административон
центр (1944 азæй). Лæууы цæугæдон Волховы былтыл. Сахары цæрынц 216,7 мин
адæймаджы (2007).

Астæузаман Стыр Новгород уыд уырыссаг паддзахады фыццаг сæйраг сахар, стæй Киевы
фæстæ дыккаг ахджиагдæр сахар, Новгороды зæххы (уыимæ Новгороды республикæйы)
сæйраг сахар, фæстæдæр сси Мæскуыйаг кънйазады дæлбар (1478).

1611—1617 азты сахар уыд Швецийы оккупацийы. Швед æй бынтон мæгуырмæ æртæрдтой,
сæ оккупаци кæрон сахары цæрджытæй цалдæр сæдæйы фылдæр нæ баззад. Дыккаг
оккупаци уыди Фыдыбæстæйы Стыр хæсты заман — 1941 азы 15 августæй 1944 азы 20
январмæ, сахарыл уæд стыр зиан æрцыд æмæ йæ ногæй рацарæзтой.



https://os.wikipedia.org/wiki/%D0%9D%D0%B8%D0%BA%D0%BA%D0%BE%D0%BB%D0%B0

Никкола, Ныккола дæр у ирон адæмы рагондæр бардуагтæй иу. Афтæ рагон у, æмæ нæм
æрбацыди аланты рæстæгæй.

Рагон ивгъуыд рæстæджы, астæуккаг æнусты чырыстон дины тæфаг алæнтыл цыди дыууæ
æрдыгæй: Уырым-Бердзенты паддзахадæй æмæ Гуырдзыстонæй. Уымæ гæсгæ та чырыстон
бæрæгбæттæ æмæ зæдты нæмттæ не ’взаджы мидæг фæззындысты уыцы адæмты æвзæгтæй.
Иу ахæм зæд Ирыстоны Уац Никкола, кæнæ Никколай ном хæссы. Фылдæр æй нымадтой
æмæ уымæ куывдтой Дыгуры æхсæн. Зæды ном Никкола, куыд уырыссаг Никола, равзæрди
бердзенаг Nikolaos-æй. Ацы ном хаста чырыстон сыгъдæг Николай Мирликиаг.
Гуырдзиаг чырыстон дины æгъдауы мидæг сыгъд. Николай (Nik`oloz) ахæм стыр
кадджын бынаты æвæрд нæ уыд.

Куыд бæрæг у, афтæмæй хъуыст аллон фысты Зеленчукы доны былыл цыртдзæвæныл, уым
дæр сыгъдæг Николайы ном фыст æрцыди тæккæ райдайæны — Йесо Чырыстийы номы
хæдфæстæ. Китайаг рагон хроничы дæр (Юан-ши, XIII æнус) ацы ном фыст æрцыди куыд
аллон лæджы ном — Негулай, зæгъгæ. Раздæры аллон адæмæй баззад зæды ном нæ сыхаг
асыйæгтæ æмæ хъæрæсейæгтæм — Ныккола, Ныкола айы (ома, Никколайы мæй).

Дыгур куывдысты Никколамæ куыд Уастырджи æмæ Уацилламæ. Никколайы куывд/бæрæгбон
кодтой уалдзæджы, мæйы 9-аг боны. Уырысмæ дæр у ацы рæстæг нымадтой (весенний
Никола, зæгъгæ). Дыгургом, Доныфарсы хъæуы сæрмæ ис хохаг лæгæт, кæцы нымад цæуы
Никколайы кувæндоныл. Бынæттон цæрæг адæм ам кодтой бирæ кусæрттæ Никколайы зæды
номыл, æмæ кувинæгтæм арæх æртæхой цæргæстæ: ома, зæды æрвыст дам сты.

Бирæ дыгурон таурæгъты æмæ кадджыты цæуы Никколайы кой: Нарты кадджытæ, «Ацæмæзы
зарæджы» — Никкола иннæ зæдтæ æмæ дауджытимæ фæцæуы минæвары Ацæмæзæн Агуындæйы
рæсугъдмæ. Иу ма зарæджы дæр йæ кой цæуы: «Уастырджи гутондар уыди, Никкола
сæрыл хæцæг, Мады Майрæм мыггагдзау, Хоры Уацилла та мыггагтауæг уыдис».



https://os.wikipedia.org/wiki/%D0%9D%D0%B8%D0%BA%D0%B0%D1%80%D0%B0%D0%B3%D1%83%C3%A6_(%D1%86%D0%B0%D0%B4)

Никарагуæ (исп. Lago de Nicaragua, Lago Cocibolca, Mar Dulce, Gran Lago, Gran
Lago Dulce, кæнæ Lago de Granada) у паддзахад Никарагуæйы тæккæ стырдæр æдзæхх
цад. Йæ равзæрдæн ис тектоникон аххосаг. Йæ фæзуат у 8264 кв. км, æмæ уымæ гæсгæ
у Латинаг Америкæйы дыккаг стырдæр цад (фыццаг у цад Титикакæ). Дунейы цадтæй
та, йæ фæзуатмæ гæсгæ, ахсы 20-æм бынат. Никарагуæ цæугæдон Типитапæйы фæрцы
баст у цад Манагуæимæ.

Никарагуæ у дунейы иунæг ахæм æдзæхх цад, акулæтæ кæм цæры. Ахуыргæндты хъуыдымæ
гæсгæ, ацы факт æвдисы, раздæр цад денджызы бакæлæн кæй уыди, цалынмæ тектоникон
архайд нæ сарæзта, фурдæй йæ чи фæхицæн кодта, уыцы Сабырфурдон быдыр
(Тихоокеанская равнина).

Никарагуæйæгтæ йæ хонынц Lago Cocibolca кæнæ Mar Dulce (ома Адджын денджыз). Æмæ
æцæгæйдæр денджызæй хъауджыдæр у æрмæст уымæй æмæ йæ дон æдзæхх кæй у, стæй
цæугæдонæй фурдимæ баст кæй нæу. Денджызау цады дæр вæййы, скæсæйнаг дымгæтæ кæй
сыстын кæнынц, ахæм тыхджын уылæнтæ. Цады ис цалдæр чысыл архипеладжы, зæгъæм,
Ометепе (Ometepe) æмæ Солентинаме (Solentiname). Рæстæгæй-рæстæгмæ цады вæййы
тыхджын уаддымгæтæ.

Цад баст у Карибы денджызимæ цæугæдон Сан-Хуанæй, æмæ уый тыххæй цадгæрон чи
æрбынат кодта, уыцы сахар Гранадæйы ис нымайæн атлантикон портыл, кæд æмæ
йæхæдæг Сабыр фурдмæ хæстæгдæр у. Раджы заман цады архайдтой пираттæ дæр.



https://os.wikipedia.org/wiki/%D0%9D%D0%B5%D0%BC%D1%8B%D1%86

Немыцаг адæм кæнæ немыц у гермайнаг адæмтæй стырдæр æмæ зынгæдæр, сæхи хонынц
die Deutschen /ди дойчен/, дзурынц немыцаг æвзагыл. Немыцæгты нымæц хæццæ кæны
100 милуанмæ, сæ фылдæр цæрынц Германы.

Историон хицæндзинæдты фæрцы (иумæйаг паддзахад сын æрæджы кæй фæзынди, уый
тыххæй) немыцаг адæмы мидæг ис бирæ хигъæдон этникон къордтæ. Зæгъæм, сæ динмæ
гæсгæ немыц сты дихгонд — уыдоны ’хсæн ис бирæ католиктæ æмæ бирæ протестанттæ.

Дзæвгæр немыц цæрынц Бельгийы (70 мины бæрц, ис сæм автономи), Венгрийы, Данийы,
Италийы, Польшæйы, Румынийы (румынаг немыцæгтæ), Словакийы, Францы, Чехийы,
Уæрæсе æмæ Хъазахстаны (афтæ хуынд уырыссаг немыцæгтæ). Европæйы æдде — АИШ æмæ
Намибийы.

Австрийы, Швейцарийы, Люксембург æмæ Лихтенштейны немыцагау дзурæг адæмæй чи
цæры, уыдонæй сæ фылдæр сæхи нымайынц немыцæгтыл нæ, фæлæ австрийæгтыл,
швейцарийæгтыл æмæ афтæ дарддæр.



https://os.wikipedia.org/wiki/%D0%9D%D0%B5%D0%B2%D0%B0%D0%B4%D0%BE-%D0%B4%D0%B5%D0%BB%D1%8C-%D0%A0%D1%83%D0%B8%D1%81

Невадо-дель-Руис (исп. Nevado del Ruiz) — тæккæ уæллоздæр архайгæ вулкан Андты
Колумбийы территорийыл. Йæ скалд 1985-æм азы 13 ноябры ссис тæккæ дынджырдæр
æрдзон катастрофæ Колумбийы. Уæд фæмард сты 25 000 адæймаджы. Сæйраг цæф æрцыдис
хохæй 50 км фалдæр æвæрд сахар Армеройыл, уым 28 700 цæрæгæй фæмард сты 21 мины
бæрц. 10 минутмæ Армеро Помпеийы хуызон бынсæфт бакодта. Вулканологтæ
рагфæдзæхст кодтой адæмы, фæлæ сæ раздæры рагфæдзæхсттæ кæй никуы сæххæст сты,
уымæ гæсгæ сыл ныр дæр ничиуал баууæндыдис.

Невадо-дель-Руисы сирвæзт бахаудта тæккæ мæлæтхæссæг вулканты сирвæзтытæм 5
номыримæ. Уырдæм ма хауынц Мон Пели, Этнæ, Кракатоæ æмæ æндæрты сирвæзтытæ.



https://os.wikipedia.org/wiki/%D0%9D%D0%B0%D1%80%D1%82%C3%A6

Нарттæ — ирон æмæ æндæр кавказаг адæмтæй бирæты эпикон кадджыты хъайтартæ. Нарты
фæлгонцты зынынц мифологион персонажты æууæлтæ, ирон адæм Нарты сæ фыдæлтæ
хонынц, бæрæг хуызы сын абарæн ис фыццаг адæймæгты мифологион знæмимæ.

Нарты кадджыты Нарты æхсæнады ис æртæ мыггаджы Алæгатæ, Æхсæртæггатæ æмæ Борæтæ.
Алы мыггагмæ дæр дзы ис, иннæтæй йæ чи хицæн кæны, ахæм миниуджытæ: фыццæгтæ
хицæн кæнынц сæ куырыхон зондæй, Нарты Уацамонгæ дæр уыдоны у; дыккæгтæ —
лæгдзинадæй; адон сты, эпосы сæйрагдæр хъайтартæ кæмæй рацыдысты, уыцы мыггаг;
æртыккæгтæ — æнæнымæц фосы дзугтæй æмæ бæхрæгъæуттæй. Нарты мыггæгты
ахастдзинæдтæ ирон эпосы сты ныхмæдзыд. Нарт иумæ цæуынц стæрты, иумæ бадынц
иннæбонæй-иннæбонмæйы куывдты, кæрæдзиимæ бахæстæг кæнынц, фæлæ эпосы
кæрæй-кæронмæ бæрæг дары æнæмынæггæнгæ хæрамдзинады мотив Æхсæртæггатæ æмæ
Борæты æхсæн (Батырадз амардта Борæты мыггаджы хистæр Борæфæрныджы æмæ йын
ныццагъта йæ авд фырты), Æхсæртæггатæ æмæ Алæгаты æхсæн (Сослан мæнгардæй
амардта, хъаруйæ æгас нартмæ æмбал кæмæн нæ уыд, уыцы æрыгон Тотырадзы — Алæгаты
мыггаджы иунæг хъайтары).

Вазыгджын сты Нарты мыггæгты ахастдзинæдтæ æрмæст кæрæдзиимæ нæ, фæлæ
уæларвцæрджытæ æмæ эпосы иннæ дзуæрттæ æмæ дауджытимæ дæр. Нартæй иуæй-иутæ
æввахс хæстæг æййафынц уæларвцæрджытимæ æмæ æндæр дзуæрттимæ. Зæгъæм, Дзерассæ у
Донбеттыры чызг. Сатана — Уастырджийы чызг, Сослан иуæй-иу варианттæм гæсгæ у
Уастырджийы фырт, фаззон æфсымæртæ Уырызмæг æмæ Хæмыц сты Донбеттыры хæрæфырттæ,
Уырызмæджы фырты хъомыл кæнынц уæларвцæрджытæ — Сафа æмæ Фæлвæра; Куырдалæгон йæ
æрвон куырдадзы бахсыста Сослан æмæ Батырадзы, Хуры чызг Ацырухс у Сосланы
бинойнаг.

Нартæ уæларвцæрджытæм арæх вæййынц уазæгуаты. Уæларвцæрджытæ та арæх фæбадынц
æмæ фæминас кæнынц Нартæн се ‘рдхæрæны куывдты. Фæлæ уæддæр ахæм ахастдзинæдтæ
Нарты, уæлдайдæр та Батырадзы, нæ хъыг дарынц уæларвцæрджытимæ тох кæнын æмæ сæ
къордгай цæгъдын (иу хатт, цуанæй æрцæйцæугæйæ, Батырадз амардта Авд
Уастырджийы, авд Уациллайы æмæ а.д.)

Сæхи Хуыцауы æмбар банымайгæйæ, Нарт Хуыцауы сæхимæ схæрам кодтой. Хуыцау сæ
карзæй бадомдта, цæмæй сæ хъысмæт сæхæдæг равзарой. Нарт æнусты царды бæсты
равзæрста æнусты кад.

«Нарт у диссаджы легендарон дунейы фæлгонц; ахæм хъомысджын æргомдзинад æмæ йæ
пластикон тыхæй сфæлдыстæуыд, æмæ нын у зынаргъ æмæ æнцонæмбарæн, стыр кады
аккагыл нымайæм йе сфæлдисæг адæмы поэтикон курдиат» (Абайты Васо.)



https://os.wikipedia.org/wiki/%D0%9D%C3%A6%D1%80%D1%82%D0%BE%D0%BD_%D1%81%D0%B8%D0%BC%D0%B4

Раджы заманы Ногбоны æртыты алыварс 35-40 аздзыд нæлгоймæгтæ кафыдысты нæртон
симд. Фыццаг къорд-иу кæрæдзимæ æнгом балæууыдысты, алчи хæцыд йæ сыхаджы роныл.
Нæлгоймæгты дыккаг къорд-иу схызт фыццæгты уæхсчытæм. Адон дæр кæрæдзийы рæттыл
хæцыдысты. Уæллаг къорды архайджытæ бынмæ хъæр кодтой: «Бакувут!» Дзуапп сын-иу
радтой: «Дæлæмæ æрхаут!» Стæм хатт, цæмæй быннæгты уæхсчытыл уæз тынгдæр æрцæуа,
уый тыххæй-иу уæллæгтæ семæ гал систой. Кæй зæгъын æй хъæуы, уый мæстæй марыны
тыххæй нæ уыд — ацы кафт бæрæг кодта тыхджындæр æмæ сæрæндæрты.

Зарæггæнгæйæ æгас мæсыг сындæггай зилын райдыдта: уæд рахизырдæм, уæд
галиуырдæм.



https://os.wikipedia.org/wiki/%D0%9C%D1%8B%D1%81%D1%8B%D0%BA%D0%B0%D1%82%D1%8B_%D0%9C%C3%A6%D1%85%C3%A6%D0%BC%C3%A6%D1%82

Мысыкаты Аслæныхъойы фырт Мæхæмæт (1881-æм азы, Брут — 1937-æм азы) — медицинæйы
доктор, ахуырад æмæ æнæниздзинад хъахъхъæнынады архайæг, этнолог.

1901-æм азы ссис Одессæйы университеты медицинон факультеты студент. Йæ царды
уавæртæ хорз кæй нæ уыдысты, иудадзыг æхцахъуаг кæй æййæфта, уымæ гæсгæ уæгъд
рæстæг кодта кусгæ дæр. Университет каст фæци 1907-æм азы æмæ интернæй бацыд
Одессæйы сахары рынчындонмæ. Афæдзы фæстæ кусын райдыдта уыцы рынчындоны
прозектурæйы хайады. Одессæйы цæргæйæ ныффыста докторы диссертаци «Ирæтты
антропологийæн æрмæджытæ» («Материалы для антропологии осетин»). Джиппы йын æй
рауагътой 1916-æм азы. Афæдзы фæстæ æрыгон профессоры раивтой губернæйы
рынчындонмæ прозекторы бынатмæ. Уымæй дарддæр лекцитæ кастис сахары медицинон
техникумты.

1924-æм азы Мæхæмæты равзæрстой Одессæйы зонадон-техникон æхсæнады сæрдарæй.
Зæрдиагæй архайдта адæмон университеттæ аразыныл. Уыцы аз ссыдис Дзæуджыхъæумæ
æмæ кусын райдыдта Хæххон педагогон институты анатомийы кафедрæйы сæргълæууæгæй.
Фæстæдæр ын йæ бæрны бакодтой адæймаджы физиологийы кафедрæ дæр. Уыдис институты
советы уæнг.

Уыцы рæстæг ССР Цæдисы зонæдты академи ногæй бавнæлдта ирон-уырыссаг-немыцаг
дзырдуат аразынмæ (1913 азы дзырдуат аразæг В. Ф. Миллер амард æмæ куыст
бакъуылымпы), æмæ уыцы хъуыддагмæ йе ’ххуысы хай бахаста Мысыкаты Мæхæмæт дæр.
Дзырдуат æртæ томæй рацыди 1927–1934 азты.

Мæхæмæт йæ дохтыры æмæ педагогы куыстæй дарддæр йæхимæ иста æндæр хæстæ дæр:
уыди Цæгат Ирыстоны зонадон-иртасæг институты директоры хæдивæг, æрдзон-историон
хайады сæргълæууæг, музейы къамисы сæрдар, ревизион коллегийы уæнг, Цæгат
Ирыстоны зонадон кусджыты секцийы разамонæг. Профессор арæх цыдис хъæутæм,
адæмæн æмбарын кодта хæцгæ низтæй, уæлдайдæр та рæуджыты низæй, хи хъахъхъæныны
мадзæлттæ. Ацы æбуалгъ низы тыххæй профессор рауагъта брошюрæ дæр иронау.



https://os.wikipedia.org/wiki/%D0%9C%D1%8B%D1%80%D0%B7%D0%B0%D0%B3%D0%B0%D0%BD%D1%82%C3%A6

Мырзагантæ (уырыс. Марзагановы) сты ирон мыггаг. Мырзагантæ равзæрдысты 1628-æм
азы Хæрисджыны хъæуы Куырттаты комы. Сæ мыггаг, сæ фыд æмæ сæ мад цы хуындысты,
уый бæрæг нæу, фæлæ уыдысты æртæ æфсымæры: Дзебыс, Мырзаган æмæ Моурау.
Æфсымæртæй хистæр уыд Дзебыс, райгуырд 1620-æм азы. Уый кæстæр — Мырзаган —
1628-æм азы, æмæ сæ кæстæр æфсымæр Моурау — 1630-æм азы.

Æфсымæртæ чысыл куы рахъомыл сты, уæд кæимæдæр фæтуджджын сты. Цæмæй дарддæр
фыдбылыздзинад мауал æрцæуа, уый тыххæй Дзебыс æмæ Мырзаган рæстæгмæ ацыдысты
Хуссар Ирмæ. Моурау баззадис Хæрисджыны.

Цасдæр рæстæг куы рацыдис, уæд Дзебыс æмæ Мырзаган базыдтой, сæ кæстæр æфсымæр
сæ фыды мæсыг ауæй кодта Гуытъиатæн, зæгъгæ. Дзебыс бафæдзæхста Мырзаганæн: «Ацу
æмæ бабæрæг кæн не ’фсымæр Моурау, æмæ кæд æцæг мæсыг ауæй кодта, уæд æй ма
бауадз калын». Мырзаган æрцыдис Хæрисджынмæ, федта сæ фыды мæсыг æрдæгкалдæй,
стæй сæ бынтæй дæр уæй æрцыдис. Моурау афтæ фенхъæлдта, Дзебыс æмæ Мырзаган
бытондæр алыгъдысты Хуссар Ирмæ æмæ уым мыггагмæ æрцардысты. Мæсыджы дуртæй
Гуытъиатæ амадтой сæхицæн хæдзæрттæ. Уыцы æрдæгкалд мæсыг-гæнах абон дæр лæууы
Хæрисджыны. Мырзаган, мæсыг, стæй бынтæй цы уæйгонд æрцыдис, уыдон фæстæмæ
балхæдта. Моурауæн Мырзаган куы бауайдзæф кодта, цæмæн афтæ бакодтай, зæгъгæ,
уæд ын уый ахæм дзуапп радта: «Сымах, мæ хистæртæ, уæ сæртæ бафснайдтат,
алыгъдыстут Хуссар Ирмæ, æмæ уымæн ныууæй кодтон нæ бынтæ. Æз лидзын Уæлладжыры
коммæ æмæ мæ мыггаг фыссын Моурауттæй».

Мырзаган арвыста Дзебысмæ, Хуссар Ирмæ. Дзебыс Хæрисджынмæ куы æрыздæхт, уæд ын
Мырзаган æппæт хабæрттæ дæр радзырдта. Дзебыс лæмбынæг байхъуыста Мырзаганы
ныхæстæм, стæй куы бамбæрста Моурауы фæндон, уæд сабырæй загъта: «Мах стæм
æфсымæртæ, кæрæдзийы æмбарæм, æмæ абонæй фæстæмæ дæр хъуамæ афтæ уа. Кæд Моурауы
фæнды Уæлладжыры коммæ алидзын, уæд, табуафси, бар ын дæттæм. Мæнæн дæр мæ
зæрдæмæ фæцыдысты Хуссар Ирыстоны быдыртæ æмæ цæрæнбынæттæ, уæлдайдæр та
Дзимыры, æмæ уæ кæд фæнды, уæд æз та æрцæрон уыцы бæстæйы». Дзебыс æмæ Моурау
бафарстой Мырзаганы, дæумæ та цы фæндон ис, зæгъгæ. Уый сын загъта, загъгæ, кæд
мын бар дæттут, уæд æз баззайдзынæн нæ фыдæлты бæстæйы - Хæрисджыны.

Уыцы ныхæсты фæстæ æфсымæртæ сæ фæнд сиу кодтой æмæ куыд баныхас кодтой, афтæ
Дзебыс алыгъдис Дзимырмæ, Хуссар Ирыстонмæ æмæ йæ мыггаг ныффыста Дзебысатæй.
Уæдæй фæстæмæ равзæрд Дзебысаты мыггаг. Моурау алыгъдис Уæлладжыры коммæ, уый та
йæ номмæ гæсгæ ныффыста Моураутæй, æмæ равзæрд Моурауты мыггаг.



https://os.wikipedia.org/wiki/%D0%9C%D1%83%D1%81%D0%B0_%D0%94%D0%B6%D0%B0%D0%BB%D0%B8%D0%BB%D1%8C

Муса Джалиль (тæт. Муса Җәлил; йе ’цæг ном у Муса Мустафович Залилов, тæт. Муса
Мостафа улы Җәлилев) (1906 азы 2 (15) февраль, хъæу Мустафино, ныртæккæ
Оренбурджы облæст — 1944 азы 25 августа, Берлин) уыди тæтæйраг советон поэт,
Советон Цæдисы Хъайтар (фæсамæлæт аккаггонд, 1956).

Муса райгуырдис Мустафинойы хъæуы, тæтæйраг бинонты ’хсæн. Ахуыр кодта
Оренбурджы медресе «Хусаиния»-йы. Ам, теологийæ фæстæмæ, лæппу ахуыр кодта
секулярон предметтæ — литературæ, нывгæнынад, зардаивад. 1919-æм азы Джалиль
ссис фæскомцæдисон. Уыдис мидхæсты архайæг.

1927-æм азы Джалиль бацыдис Мæскуыйы паддзахадон университеты этнологион
факультеты литературон хайадмæ. Рацаразыны фæстæ хайад ссис литературон
факультет æмæ йæ афтæмæй лæппу каст фæцис 1931-æм азы.

1931–1932 азты Муса куыста, Фæскомцæдисы ЦК-йы цур сæрмагондæй сывæллæттæн кæй
уагътой, ахæм тæтæйраг журналты. Иу рæстæг ма акуыста, Мæскуыйы тæтæйрагау чи
цыдис, уыцы газет «Коммунист»-ы литературæ æмæ аивады хайады сæргълæууæгæй.
Сæйраг сахары базонгæ ис советон поэттæ А. Жаров, А. Безыменский, М. Светлов æмæ
æндæртимæ.

1932-æм азы поэт цардис æмæ куыста Серовы сахары. 1934-æм азы йын рацыдис дыууæ
æмбырдгонды: «Орденхæссæг милуантæ» (фæскомцæдисон темæйыл) æмæ «Æмдзæвгæтæ æмæ
поэмæтæ».

1942-æм азы фæцис уæззау цæф, бахаудис уацары, уым æй бамидæг кодтой Шпандауы
ахæстоны. Концлагеры Муса (уым йæхи схуыдта Гумеров) бацыдис Вермахты дæлхайад —
легион «Идель-Урал»-мæ. Ацы къорд немыцæгтæ хъавыдысты арвитын Скæсæн фронтмæ.
Легион «Идель-Урал» кæм цæттæ кодта, уыцы Едлинойы (Польшæ) Муса сæмбырд кодта
легионерты сусæг къорд æмæ афтæмæй арæзта хæстуацайрæгты алыгъдтытæ. 1943-æм азы
февралы растадис Волгæ-тæтæйраг легионы фыццаг батальон æмæ баиу ис белоруссаг
партизантимæ. Сусæг организацийы архайыны тыххæй Мусайæн рахæстæуыдис марыны
тæрхон. 1944-æм азы 25 августы Бердины ахæстон Плетцензейы йæ амардтой
гильотинæйыл.

Ахæстоны кæй ныффыста, йæ уыцы æмдзæвгæты цикл ссис Муса Джалилы поэтикон
сгуыхт. Йæ фыстыты тетрад ын йæхимæ бафснайдта, Моабиты ахæстоны фыссæгимæ иу
камерæйы чи бадтис, уыцы бельгиаг антифашист Андре Тиммерманс. Сæ фæстаг
фембæлды рæстæг Муса йын загъта, йæхи йын, стæй йæ тæтæйраг æмбæлтты, рæхджы кæй
амардзысты, æмæ ракурдта Андрейæ, цæмæй уый ахæсса тетрад советон минæварадмæ.
Фæстæдæр тетрад бахауйдис зындгонд поэт Константин Симоновы къухмæ, æмæ йæ
æххуысы руаджы уацмыстæ раивдæуыдис уырыссаг æвзагмæ. Уыимæ ма Симонов
бацархайдта, цæмæй Джалилы ном ссыгъдæг уа, цы хахуыртæ æмæ цъыфкалæнтæ йыл
фæкодтой, уыдонæй. Бæрæг-бæлвырдæй равдыстæуыдис поэты сусæг къорд патриотон
архайд кæй кодта. Симоновы уац ныммыхуыр чындæуыдис 1953-æм азы центрон газеттæй
иуы, æмæ афтæмæй райдыдта поэт æмæ йе ’мбæлтты фесгуыхты триумф.

1956-æм азы Джалилæн фæсамæлæт саккаг чындæуыдис Советон Цæдисы Хъæбатыры ном,
1957-æм азы та, æмдзæвгæты цикл «Моабиты тетрад»-ы тыххæй — Ленины преми.

Поэты фыццаг уацмыс мыхуыргонд æрцыдис 1919-æм азы. 1925-æм азы рухс федта йе
’мдзæвгæтæ æмæ поэмæты фыццаг æмбырдгонд «Мах цæуæм». Джалиль у оперæтæн фыст
цыппар либреттойы автор.



https://os.wikipedia.org/wiki/%D0%9C%D1%83%D0%B3%C3%A6

Мугæ (дыгуронау могæ, хуссар ныхасыздæхтыты мантъылы‎ дæр) у дыргъхæссæг бæлас.
Латинаг классификацимæ гæсгæ ацы ботаникон хуызы ном у Mespilus. Уырыссагау
хуыйны мушмула.

Мугæ дих кæнынц дыууæ хуызыл: гермайнаг (иуæй-иу ахуыргæндтæ равзарынц кавказаг
мугæ дæр) æмæ америкаг Mespilus canescens (сырх дыргътимæ).

Æппæты хуыздæр зайæн бынат 500-1500 метры денджызы æмвæзæй уæлдæр. Фæлæ æстæм
хатт уымæй уæлдæр бынаты дæр фæзайы. Кæны урс дидинæг.

Мугæйы дыргътæ сты морæ, сæ диаметр у 2—3 см. Фæлæ ис ахæм хуыз мугæ, æмæ йæ
дыргъты диаметр у 7 см. Иу бæлас фæдæтты 12-16 киломæ ’ввахс дыргътæ.

Мугæйы дыргъты ис бирæ адæмы пайдайæн буаргъæдтæ, ахæмтæ куыд фруктозæ, глюкозæ,
каротин, витамин C æмæ æндæртæ. Мугæйы дыргътæ пайда кæнынц сæн æмæ ликёр
уадзынæн дæр.



https://os.wikipedia.org/wiki/%D0%9C%D0%BE%D1%86%D0%B0%D1%80%D1%82

Йоганн Хризостом Вольфганг Теофил Моцарт (немыцаг æвзагыл Joannes Chrysostomus
Wolfgangus Theophilus Mozart [ˈvɔlfɡaŋ amaˈdeus ˈmoːtsaʁt] немыц куыд
зæгъынц (i); райгуырдис 1756-æм азы 27 январы Зальцбурджы, амардис 1791-æм азы 5
декабры Венæйы), кæнæ Вольфганг Амадей Моцарт, у разагъд австриаг композитор,
инструменталист æмæ дирижёр. Гайдн æмæ Бетховенимæ у Венæйы классикон скъолайы
зынгæдæр минæвар.

Инструмменттæй цагъта æмæ музыкæ фыста фондзаздзыдæй. 1781-æм азы æрцарди Венæйы
æмæ тагъд рæстæджы сси уыцы сахары хуыздæр пианист. Уым ныффыста йæ оперæ
«Аскъæфт сералæй» (нем. Die Entführung aus dem Serail), кæцыйы фыццаг равдыст
æрцыдис 1782-æм азы 16 июлы; оперæ театрдзауты зæрдæмæ тынг фæцыди æмæ уымæй
Моцарт зындгонд сси куыд композитор дæр.



https://os.wikipedia.org/wiki/%D0%9C%D0%BE%D1%81%D1%86%D0%B8%D1%86%D0%BA%D0%B8%D0%B9,_%D0%98%D0%B3%D0%BD%D0%B0%D1%86%D0%B8%D0%B9

Игнаций Мосцицкий (варианттæ: Игнатий, Игнацы, Мостицкий, Мосьцицкий) (пол.
Ignacy Mościcki, 1867-æм азы 1 декабры, Межанув, Цехановский повят — 1946-æм азы
2 октябры, Версуа, Швейцари) уыдис Польшæйы паддзахадон архæйæг, Польшæйы
президент (1926–1936) æмæ химик ахуыргонд, æрхъуыдыгæнæг, Польшæйы химион
индустрийы саразджытæй иу.

Игнаций райгуырдис 1867-æм азы, 1863-æм азы Польшæйы цы растад уыдис, уый
архайæджы бинонты ’хсæн. Скъола каст фæцис Варшавæйы, уый фæстæ 1891-æм азы йæ
ахуыр кæронмæ ахæццæ кодта политехникон институты Ригæйы сахары.

1897-æм азы уый уыдис ассистент университеты Фрибурджы (Швейцари). Уым Мосцицкий
куыста азоты туагад амал кæныны ног мадзæлттыл, иртæста нефтгуыст, нефт
сыгъдæггæнын æмæ æндæр проблемæтæ. 1920–1926 азты уый куыста Политехникон
институты Львовы сахары: уыдис физикон хими æмæ техникон электрохимийы
профессор, стæй ректор 1925/1926 ахуыры азы.

1892-æм азæй Мосцицкий уыдис Польшæйаг социалистты фæсарæйнаг цæдисы уæнг. Майы
фæфæлдæхты (1926 аз) фæстæ Юзеф Пилсудскийы рекомендацимæ гæсгæ æвзæрст æрцыдис
Польшæйы президентæй æмæ 1926-æм азы 1 июнæй æххæст кодта уыцы хæстæ.

1939-æм азы сентябры советон æфсæдтæ Польшæйы скæсæйнаг зæххытæм куы бацыдысты,
уæд Мосцицкийы бахъуыдис бафснайын йæ сæр æмæ уый охыл алыгъдис Румынимæ. Уым
хæсты кæронмæ æрцыдис тыхурæд (уырыс. был интернирован) æмæ 25 сентябры уый
радта йæ президенты бынат инæлар Болеслав Веняве-Длугошевскийæн. Фæлæ ууыл не
сразы сты Францы хицауад æмæ бадомдтой, цæмæй президенты бынат бацахса Владислав
Рачкевич. Игнаций Мосцицкий сæххæст кодта уыцы домæн.

1939-æм азы декабры Мосцицкий йæ бинонтимæ æрбынæттон ис Швейцарийы. Уым арвыста
Дыккаг дунеон хæсты азтæ.



https://os.wikipedia.org/wiki/%D0%9C%D0%BE%D0%BD%D1%82%D0%B5-%D0%9F%D0%B8%D1%81%D1%81%D0%B8%D1%81

Монте-Писсис (исп. Monte Pissis) у хуыст вулкан Аргентинæйы провинци Ла-Риохæйы.
Ацы хох йæ бæрзондмæ гæсгæ у æртыккаг Ныгуылæн æрдæгтымбылы, лæууы 550 км
цæгатырдæм тæккæ уæллоздæр хох — Аконкагуæйæ.

1994-æм азы Аргентинæйы хицауад куыд фæхабар кодта, афтæмæй хохы бæрзонды раст
нымад GPSæй радта Монте-Писсисæн 6882 м æмæ уый у уæлдæр Охос-дель-Саладойæ фæлæ
цæмæй уый сбæлвырд уа уымæн хъуыдис уæлæмхасæн иртæстытæ.

2005-æм азы австриæгтæ сбарстой Писсисы æмæ уыдонæн та рауадис 6793 м. Уый фæстæ
ма цалдæр европæйаг экспедицийы фæлвæрыдысты хох сбарынмæ æмæ кæмæн уадис 6891 м
кæмæн 6793 м.



https://os.wikipedia.org/wiki/%D0%9C%D0%B5%D1%87%D0%B8%D0%B5%D0%B2,_%D0%9A%D0%B0%D0%B7%D0%B8%D0%BC_%D0%91%D0%B5%D0%BA%D0%BA%D0%B8%D0%B9%D1%8B_%D1%84%D1%8B%D1%80%D1%82

Кязим Беккийы фырт Мечиев (хъæр.-балхъ. Мечиланы Беккини джашы Казим; 1859 — 15
мартъийы 1945) — балхъайраг поэт, балхъайраг литературæйы бындурæвæрджытæй иу.

Кязим Мечиев райгуырдис уæлхох балхъайраг хъæу Шикийы, ныртæккæйы Кæсæг-Балхъары
республикæйы территорийыл. Йæ фыд Бекки уыдис хуымæтæг æрмгусæг — адæм æй хорз
зыдтой йæ къухдæсныйы руаджы. Уыди йын аст сывæллоны. Кязим æрдзæй рахаста
къуылых, фæлæ уæддæр йе ’фсымæрты æмрæнхъ æххуыс кодта йæ фыдæн куырдадзы. Уымæй
уæлдай ма суинаг фыссæг, фыццаг бынæттон эфендимæ, фæстæдæр хæстæгдæр æмæ
стырдæр хъæу Безенгийы, ахуыр кодта араббаг æвзаг æмæ чингуытæ кæсын. Уый фæстæ
Кязим адарддæр кодта йæ ахуыр Лескены медресейы. Ам йæ ахуыры сæр уыдысты
шариаты бындуртæ, пехуымпарты цардафыстытæ, пысылмон дины истори. Медресейы ма
райста географи æмæ астрономийы райдайæн зонæнтæ, базонгæ ис араббаг поэзиимæ,
сахуыр кодта скæсæйнаг стихамад. Сахуыры фæстæ Кязим сыздæхти йæ райгуырæн
хъæумæ æмæ райдыдта фæстæмæ кусын куырдадзы. Мечиев, дингæнаг адæймаг уæвгæйæ,
нæ ныууагъта кæсын дины чингуытæ æмæ скæсæйнаг поэтты уацмыстæ.

1944-æм азы балхъайраг адæм депортацигонд æрцыд Астæуккаг Азимæ. Йæ адæмимæ
ахастæуыд Кязим Мечиев дæр.

Фыссæг фæзиан ис æцæгæлон бæсты 1945-æм азы 15 мартъийы, Хъазахстаны
Талды-Курганы облæсты. Ныгæд дæр уым æрцыд. 1999-æм азы йæ мард раластой
Кæсæг-Балхъармæ æмæ баныгæдтой Налцыччы.



https://os.wikipedia.org/wiki/%D0%9C%D0%B5%D0%B4%D0%B5%D0%BB%D1%8C%D0%B8%D0%BD

Медельин (исп. Medellín) у Колумбийы дыккаг стырдæр сахар. Медельины бындур
сæвæрдæуыд 1616-æм азы йе ’мном цæугæдоны былгæрон; фыццаг уыд æрзæткъахджыты
цæрæнран æмæ хуынди Сан-Лоренсо-де-Абуррæ, 1675-æм азæй та —
Вилья-де-Нуэстрæ-Сеньора-де-ла-Канделария-де-Медельин.

Медельин хонынц «Колумбийы индустрион сæйраг сахар», стæй «Хæхты сæйраг сахар»,
«Дидинджыты сахар», «Диссаджы хъæу», «Æвзист къус» æмæ «Æнусон уалдзæджы сахар».
Уыцы фæстаг ном ын радтой йæ бæстыхъæдæй — сахар æрбынат кодта хохы (1500 м) æмæ
уый тыххæй дзы æдзух вæййы зæрдæмæдзæугæ уазалгомау боныхъæд.

XX æнусы дæргъы Медельин зындгонд сси куыд наркотик уæйгæнджыты къорд «Медельины
картелы» артдзæст. Картелы раздзог Пабло Эскабары куы фехстой 1993-æм азы
декабры, уæдæй нырмæ Медельины фыдкад сæфы.



https://os.wikipedia.org/wiki/%D0%9C%D0%B0%D1%82%D0%B5%D0%BC%D0%B0%D1%82%D0%B8%D0%BA%D0%BE%D0%BD_%D1%81%D1%82%D0%B0%D1%82%D0%B8%D1%81%D1%82%D0%B8%D0%BA%C3%A6

Математикон статистикæ у зонад, кæцы иртасы статистикæ математикæйы бындурыл.
Математикон статистикæ архайы уæвæны теорийæ æмæ йæм хæстæг лæууы. Кæд уæвæны
теори иртасы процесс цæмæй дзы цы рауайа, уый тыххæй исты бæрæг уа, уæд
математикон статистикæ та зыгъуыммæ архайы. Уый иртасы цавæрдæр процессы
фæстиуæг æмæ уый бындурыл процесс бæрæгдæр кæны.

Статистикон рардтæ математикон статистикæйы сты бындурон æрмæг. Уыцы рардтæ
арæхдæр вæйынц æрхаугæ асты æмбырд X = ( X 1 , X 2 , … , X n ) {\displaystyle
X=(X_{1},X_{2},\dots ,X_{n})} æмæ æвдисынц процессы фæстиуæг. Æрхаугæ астæ X = (
X 1 , X 2 , … , X n ) {\displaystyle X=(X_{1},X_{2},\dots ,X_{n})} иумæ хонынц
хуызæг, хицæнтæй та ( X i {\displaystyle X_{i}} ) хуызæджы элементтæ.
Математикон статистикæйы хуызæг иртаст цæуы, æрхаугæ асы равæрд æвдисынæн. Уыцы
иртасынмæ хауынц равдисын равæрды миниуджытæ. Зæгъæм равæрды функци, æнгомад,
æнхъæл бæрц, дисперси æмæ æнд.



https://os.wikipedia.org/wiki/%D0%9C%D0%B0%D1%80%D0%BA%D1%81

Карл Генрих Маркс (нем. Karl Heinrich Marx; 5 майы 1818 азы, Трир — 14 мартъийы
1883 азы, Лондоны) — гермайнаг философ, социолог, экономист, фыссæг, поэт,
политикон журналист, æхсæнадон архайæг. Йæ бакуысттæ систы коммунистон æмæ
социалон змæлды æмæ идеологийы бындуртæ, схуынгæйæ куыд «марксизм». Ахæм куыстты
автор, куыд «Коммунистон партийы манифест» (мыхуыр уыди 1848 азы) «Капитал»
(1867 азы). Йæ кæцыдæр куысттæ ма сты йе ’мвæнд Фридрих Энгелсимæ фыст.
райгуырди Триры, Австрийы, æмæ уыди æртыккæгæм сывæллон уираг авдакъат Генрих
Марксы бинонты. Йæ мад — Генриеттæ Прессбург, уыдис с. Неймегенæй, Нидерлæндты,
раввинты мыггагæй. 1817 азы, Къарлы фыд Генрих йæхи саргъуыдта (протестантад
райста), цæмæй тæрхондоны уынаффæгæнæгы хæсад ма фесафа. Йæ ус æмæ йæ сывæлæттæ
та аргъуыд æрцыдысты 1824—1825 æзты.

«Фейербахыл тезисты» Маркс ралæууыд æнæхъæн развæды материализм æмæ идеализмы
критикæимæ. Фыццагы фæнысан кодта йæ пассивон-фæлгæсæн характер, дыккагы та
критикæ кæны адæймаджы архайд айдагъ йæ монон уагæй кæй æмбарынц. Се дыууæйы
ныхмæ дæр Маркс æвæры практикæйы, кæцымæ кæсы куыд предметон æмæ материалон
архайдмæ. Уый нымайы æхсæнадон цард «уæвгæйæ практиконыл». Æурдыгæй, философимæ
Марксæй бахæсстæуы нæуæг предметон облæст — адæмы рацарæзтон архайды сферæ. Уый
æмбарын кæны идеалон, куыд материалоны рæдæмæн гоймаджы сæры. Маркс куыд
æнхъæлы, афтæ, хъуыдытæ æмæ идеатæ сты индивид æмæ ’хсæнады лæдæрæны мидæг,
хæссынц æрмæстдæр зæххон равзæрд æмæ цын ис бæрзондорганизацигонд материйы
миниуæг. Маркс йæ хъус дары зонады сæрмагонд хаймæ, куыд сæйраг ахадæн тыхмæ,
социалистон скондады. Уый æвдыстæуы сæрибар кооперативон фæллойы системæйы
хуызы.



https://os.wikipedia.org/wiki/%D0%9C%D0%B0%D1%80%D0%B8%D1%8F_%D0%A8%D0%B2%D0%B0%D1%80%D0%BD%D0%BE%D0%B2%D0%BD%D0%B0

Мария Шварновна (райгуырдис 1171-æм азы — амардис 19 мартъийы 1205-æм азы
Владимиры) — Владимиры стыр кънйаз Всеволод Стыр Ахстоны ус. Уыдис аллон
паддзахы чызг (æндæр ратæдзæнтæм гæсгæ моравиаг уыдис).

Всеволоды усæй уæвгæйæ рауагъта 12 сывæллоны (уымæй йæ лæджы фæсномыг). Уцы
сывæллæттæй цыппар систы Владимиры стыр кънйæзтæ (Константин, Юрий, Ярослав æмæ
Святослав).

Марияйы хо Аннæ дæр уырыссаг кънйазмæ чындзы фæцыдис — уый уыдис Черниговы
кънйаз Мстиславы ус, уымæн райгуырдис цыппар сывæллоны.

Мария сæвæрдта цалдæр моладзандоны бындур, уыдонæй зындгонддæр у Владимиры
Успенский Княгинин монастырь; ныр дæр кусы. Мария æмæ йæ хо Аннæйы ингæнтæ уыцы
моладзандоны сты.



https://os.wikipedia.org/wiki/%D0%9C%D0%B0%D0%BD%D1%8C%D1%87%D0%B6%D0%BE%D1%83-%D0%B3%D0%BE

Маньчжоу-го (Маньчжуры Падззахад, кит. 大滿洲帝國 «Даманьчжоу-диго» — Маньчжуры Стыр
Импери), уыд, Японы æфсæддон администраци кæй сарæзта, ахæм дæлбар паддзахад
(импери) нырыккон Китайы цæгат-скæсæны. 1945-æм азы 19 августы сырхæфсæддонтæ
Маньчжоу-гойы император Пу Ийы æрцæхстой аэропорт Мукдены (уый фæндыди АИШ-ы
æфсадмæ алидзын). 1949-æм азæй Маньчжоу-го бацыд Китайы Адæмон Республикæйы
скондмæ.

Нациты Лигæ Маньчжоу-гойы хæдбардзинад базоныныл не сразы. Уый тыххæй 1934-æм
азы Японы импери уыцы организацийæ рацыд. Уæды дунейы цы 80 паддзахады уыди,
удонæй 23 базыдтой Маньчжоу-го, уыдоны ’хсæн Советон Цæдис æмæ Герман.



https://os.wikipedia.org/wiki/%D0%9C%D0%B0%D0%BD%D1%8C%D1%87%D0%B6%D0%BE%D1%83-%D0%93%D0%BE

Маньчжоу-го (Маньчжуры Падззахад, кит. 大滿洲帝國 «Даманьчжоу-диго» — Маньчжуры Стыр
Импери), уыд, Японы æфсæддон администраци кæй сарæзта, ахæм дæлбар паддзахад
(импери) нырыккон Китайы цæгат-скæсæны. 1945-æм азы 19 августы сырхæфсæддонтæ
Маньчжоу-гойы император Пу Ийы æрцæхстой аэропорт Мукдены (уый фæндыди АИШ-ы
æфсадмæ алидзын). 1949-æм азæй Маньчжоу-го бацыд Китайы Адæмон Республикæйы
скондмæ.

Нациты Лигæ Маньчжоу-гойы хæдбардзинад базоныныл не сразы. Уый тыххæй 1934-æм
азы Японы импери уыцы организацийæ рацыд. Уæды дунейы цы 80 паддзахады уыди,
удонæй 23 базыдтой Маньчжоу-го, уыдоны ’хсæн Советон Цæдис æмæ Герман.



https://os.wikipedia.org/wiki/%D0%9C%D0%B0%D0%BC%D1%81%D1%8B%D1%80%D0%B0%D1%82%D1%8B_%D0%9E%D1%81%D0%BC%C3%A6%D0%BD%D1%8B_%D1%84%D1%8B%D1%80%D1%82_%D0%A2%D0%B5%D0%BC%D1%8B%D1%80%D0%B1%D0%BE%D0%BB%D0%B0%D1%82

Мамсыраты Осмæны фырт Темырболат (райгуырдис 1845-æм азы, Мамсыратыхъæуы —
амардис 1899-æм азы, Турчы, Батманташы) уыдис фыццаг ирон поэт.

Темырболат райгуырдис æлдар Мамсыраты Осмæны бинонты ’хсæн. Осмæн йæхæдæг уыди
дæргъæвсаг. 1818-æм азы йын инæлар Ермоловы дзырдæй зæххы хай радтой Джызæлдоны
был, æмæ йæ дæлбар адæмимæ ралыгъд уырдæм. Хъæу схуыдтой Осмæны номæй.

Фыссæг æмæ литературæиртасæг Гæдиаты Цомахъ Темырболаты райгуырды азыл нымадта
1845. Филолог Æлборты Барысбимæ гæсгæ та поэт райгуырди 1843 азы. Фылдæр
филологтæм хуыздæр фæкасти дыккаг датæ. Афтæмæй та Цомахъ растдæр уыди. Уый
сбæрæг кæнынæн ахъаз фæцис историон зонæдты кандидат Берозты Батырадзы уац.
Батырадз фыста: «XIX æнусы 50-æм азты архивæй ист гæххæттытæм гæсгæ
сбæлвырдгæнæн ис æлдар Мамсыраты Осмæны бинонты азхыгъдтæ. Уыцы гæххæттытæм
гæсгæ 1859 азы Темырболатыл сæххæст 14 азы («Мах дуг», 1971, № 2).

1850 азты Кавказы хæстон хицауады уынаффæмæ гæсгæ хъæу хæлд æрцыд, æмæ Мамсыраты
бинонтæ ралыгъдысты Брутмæ. 1857 азы Темырболат йæ мадыфсымæр инæлар Къуындыхаты
Муссæйы æххуысæй бацыди Бетъырбухы кадетты астæуккаг скъоламæ æмæ йæ каст фæци,
корнеты цин райста, афтæмæй. Уæдæй 1865 азмæ, ома Туркмæ ацæуыны онг, уыди
Чугуевы сахары (ныртæккæ ацы цæрæнран ис Украинæйы, Харьковы облæсты районтæй
иуы центр) бæхджын æфсады полчъы.

Паддзахы инæлар Куындыхаты Муссæ (Темырболаты фыдыфсымæр) агитацийы руаджы Цæгат
Кавказы хæххон адæмты (ир, цæцæн, мæхъхъæл, кæсæджы) сардыдта сæ райгуырæн уæзæг
ныууадзыныл æмæ «се ’мдингæнæг æфсымæртæм» Туркмæ алидзыныл. Уыцы алидзæг
адæмимæ Туркмæ уыдис Мамсыраты Темырболат дæр.

Октябры революцийы размæ Темырболаты æмдзæвгæтæ Туркæй хæццæ кодтой йæ райгуырæн
Ирыстонмæ. Иу æмдзæвгæ дзы — «Сагъæстæ» — сси адæмон зарæг, фыццаг хатт æй
мыхуыры рауагъта акад. Миллер Всеволод («Осетинские этюды», ч. I, М., 1881, стр.
105). Ахуыргонд ирæттæй бирæтæ æнхъæлдтой, йæ автор инæлар Къуындыхаты Муссæ кæй
у. Фæлæ 1922 азы Дзæуджыхъæумæ æрцыд Муссæйы фырт, Советон Уæрæсеимæ цæдис
скæныны фæдыл Турчы миссийы сæрдар Къуындыхаты Бечыр (Бекир-Бей-Сами) æмæ
загъта, зæгъгæ, «Сагъæстæ» у йæ фыды хойы лæппу Мамсыраты Темырболаты фыст.
Бечыр йемæ æрласта Темырболаты иннæ æмдзæвгæтæй цалдæр. Мыхуыр уыдысты французаг
дамгъæтæй. Хъаныхъуаты Иналыхъ сæ уырдыгæй рафыста æмæ дзы иу копи радта Æлборты
Барысбийæн. Фæстæдæр Барысби ныффыста чиныг Темырболаты тыххæй æмæ йын ныммыхуыр
кодта йе ’мдзæвгæтæ дæр иронау æмæ уырыссаг æвзагыл дæлрæнхъон тæлмацæй («Первый
осетинский поэт Темирболат Османович Мамсуров». Владикавказ, 1926). Къопийы
фыццаг фарсыл фыст ис: «Ирон зарджытæ. Ныффыста Мамсыраты Темырболат. Турчы,
Анатолийы, Батманташ, 1868—1898 азты».

Æлборты Барысбийы фæстæ Темырболаты æмдзæвгæтæ Мамсыраты Темырболаты æмдзæвгæтæ
фыццаг хатт хицæн чиныгæй рацыдысты уырыссагау — Хуссар Иры чиныгуадзæны (1946).
Сæ тæлмацгæнæг уыдис Е. Гегелашвили, разныхасы автор — Биазырты Алыксандр.

Поэты уацмыстæ сæ мадæлон æвзагыл иумæ æмбырдæй фæзындысты æрмæстдæр 1965 азы —
уæд дæр Цхинвалы. Чиныг бацæттæ кодта, разныхас æмæ йын фиппаинæгтæ ныффыста
Джусойты Нафи. («Ирон зарджытæ», Цхинвал, 1965).

Раст уыцы азты сæ бæстæн, сæ адæмæн сæ сомыйы ныхæстæ кодтой нæ иннæ дыууæ
разагъды лæджы — Къоста æмæ Секъа дæр. Темырболаты, Къостайы æмæ Секъайы поэзийы
хæстæгдзинады тыххæй фыстой Нафи («История осетинской литературы». Том 1.
Тбилиси, 1980) æмæ Дзуццаты Хадзы-Мурат («Хетæгкаты Къостайы реализмы тыххæй».
Тбилиси, 1979). Къоста зыдтаид Темырболаты æмдзæвгæтæй цыдæртæ, зæгъы
Хадзы-Мурат, уымæн æмæ йын йæ уацмысты уынæм фыццаг ирон поэтæй реминисценцитæ.
Зæгъæм, Темырболатмæ: «Къæрдтæ, дихтæ баистæм»—Къостамæ: «Иугай ныйистæм»;
Темырболатмæ: «Сæфы, сæфы нæ фæстаг» — Къостамæ: «Цы уыдзæн нæ фидæн, нæ фæстаг»
æмæ а.д. Ахæм параллельтæ кæны Нафи дæр Темырболат, Къоста æмæ Секъайы хицæн
уацмысты ’хсæн. Чи зоны, æнгæс рæнхъытæ нæ фыццаг поэттæм сæхи ’гъдауæй
райгуырдысты. Ууыл гуырысхо кæны Хадзы-Мурат дæр: «Сæ дыууæйы дæр (Темырболат
æмæ Къостайы. — X.К., Хъ.Æ.) сдзурын кодта адæмы трагикон уавæр, уымæ гæсгæ сæ
поэзийы сæйраг лейтмотив у хъарæг, сæ дыууæ дæр риссынц æмæ кæрзынц адæмы уæззау
рис æмæ æвидийгæ хъизæмарæй».



https://os.wikipedia.org/wiki/%D0%9C%D0%B0%D0%BB%D0%B8%D1%82%D1%8B_%D0%93%D0%B5%D1%83%C3%A6%D1%80%D0%B3%D0%B8

Малиты Гæдойы фырт Геуæрги (1886-æм азы 5 ноябры, Чырыстонхъæу — 1942-æм азы 27
майы) уыди ирон поэт, фыста ирон æвзаджы дыгурон диалектыл.

Малийы-фырт райгуырдис 1886-æм азы 5-æм ноябры, Чырыстонхъæуы (ныр у сахар
Дигорæ). Фыста дыгуронау æмæ уырыссагау. 1917-æм азы Геуæрги уыди ирон
революцион-демократон парти «Кермен»-ы бындурæвæрджытæй иу. Малийы-фырты дисы
бафтыдта национализацийы æгъатырдзинад, æмæ уый охыл ныууагъта политикон куыст
æмæ 1920-æм азы æрыздæхтис йæ райгуырæн хъæумæ. 1923–1932-æм азты Гуылæры хъæуы
куыста скъолайы директорæй. 1932-æм азы æрцардис Мустыздæхы. Уым куыста
ахуыргæнæгæй æмæ йе ’мдугонтæ куыд дзырдтой, «цардис хæдæфсарм æмæ æнæзынгæ».

Уыцы азты дыгурон диалект нымад уыдис хæдбар æвзагыл, арæзт ын æрцыдис йæхи
абетæ дæр, рауагъдæдты уагъд цыдысты чингуытæ æмæ æндæр мыхуыры æрмæг. 1934-æм
азы Геуæргийы райстой Советон фысджыты цæдисмæ. 1935-æм азы рауагъдады рацыдис
йæ чиныг «Ирæф» (гыццыл радзырдты æмæ поэтикон уацмысты æмбырдгонд).

Афтæ фыста Геуæргийы сфæлдыстады тыххæй зындгонд иранист æмæ ирзонæг Абайты
Васо:

Поэт амардис 1942-æм азы зæрдæвæрæны мæйы 27 боны рæстмæгæнæн-фæллойгæныны
лагеры. Йæ ингæн кæм ис, уый бæрæг нæу.

Поэты кæстæр лæппу, Малиты Васо, райгуырдис йæ фыды ’рцахсты фæстæ, сси зындгонд
ирон фыссæг æмæ поэт.



https://os.wikipedia.org/wiki/%D0%9C%D0%B0%D0%BB%D0%B0%D0%BA%D0%B0%D0%BD%D1%82%C3%A6

Малакантæ (уырыс. молока́не) сты, растуырнæг еклезийæ чи рахицæн ис, ахæм
чырыстон уырнджыты къорд æмæ уырыссаг адæмы этнографион дæлкъорд. Малаканты
змæлд сæвзæрди XVIII æнусы Тамбовы алфамбылай хъæуты: уымы зæхкусджытæ базыдтой
фыссын-кæсын æмæ, Библийы цы бакастысты, уый сæ дисы бафтыдта — сæ заманы
растуырнæг аргъуаны фæткæй афтæ дард сæм фæкастис — æмæ, Библи куыд æмбæрстой,
уымæ гæсгæ сæхи дин аразын байдыдтой. Малакайнаг дины зынгæдæр парахатгæнæг уыд
Семён Уклеин. Уæрæсейы империйы малакантæ нымад уыдысты тæссаг сектæйыл, æмæ уый
тыххæй сæ депортаци кодтой бæстæйы ног арæнтæм хæстæг — Сыбыр, Хуссар Украинæ
æмæ Фæскавказмæ. XX æнусы райдиан малаканты нымæц уыд 1,2 милуан адæймаджы,
уыдонæй фылдæр хай цардысты Фæскавказы (суанг Арараты хуссарырдæм Хъарсы облæсты
дæр).

Малакантæ хуыйы фыд нæ хæрынц, карз нозт нæ нуазынц, иконæтæн табу нæ кæнынц,
сыгъдæджытæ сæ дин нæ нымайы. Кувынц æрмæст Хуыцаумæ. Малакантæ еклези не сты,
фæлæ динон змæлд, — нæй сæм аргъуаны иерархи, сауджынтæ, æппæт кувæн хæдзæрттæн
нæй иухуызон фæтк.

Малаканты стыр хъæу уыди Дзæуджыхъæуы сконды, Терчы галиу фарсыл. Ныр дæр адæм
уыцы бынат хонынц Малаканкæ (Малаканты сых). Малканкæйы ма ис малаканты кувæн
хæдзар, æрæмбырд дзы-иу вæййынц малакайнаг уырнджытæ.

XX æнусы райдиан, Фыццаг дунеон хæсты агъоммæ, мингай малакантæ цæрынмæ ацыдысты
Мексикæ æмæ АИШ-ы ныгуылæн былгæронмæ. Ныр дæр Сан-Франциско æмæ Лос-Анджелесы
цæрынц малакантæ, ис сæм сæхи кувæн хæдзæрттæ.

Уæрæсейы империйы Хъарсы облæсты цы малакантæ цардысты, уыдон 1921—1923 азты
бахъуыд уыцы ранæй ралидзын, сæ зæхх фæстæмæ Турчы дæлбар кæй бахауд, æмæ уый
тыххæй. Советон хицауад, Туркæй ралидзын кæмæн фæндыди, уыцы адæмæн æнæсаст
зæххыл æрцæрыны бар радта, æмæ уыдонæй бирæ æрбацыдысты, Ростовы облæсты скæсæны
цы Салы быдыр и, уыцы ранмæ (ныры Целинайы район). Салы быдыры цард æнцон нæ
уыди, æмæ, кæмæн ахæм фадат разынд, уыдон æрбалыгъдысты сахартæм, уыимæ
Дзæуджыхъæуы Малаканты хъæумæ дæр. Уæддæр Целинайы районы ныр дæр малакантæ
цæрынц, ис сæм регистрацигонд дины организацитæ дæр.

Гуырдзыстоны малакантæй сæ фылдæр цардысты Къахеты, фæлæ 2009-æм азы райдианы
уымы карз уавæрмæ гæсгæ фæнды сæ фæстæмæ Уæрæсемæ ралидзын. Уæрæсейаг хицауад
уыдонæн сæ ныфс бавæрдта Краснодары крайы зæххытæй.

Нырыккон Сомихы цæры 5—10 мины бæрц малакантæ, уыдонæй Ереваны — 2000,
Фиолетовойы — 1500, Лермонтовойы — 800, Таширы районы — 400 адæймаджы.



https://os.wikipedia.org/wiki/%D0%9C%D0%B0%D0%BB%D0%B0%D0%BA%D0%B0%D0%B9%D0%BD%D0%B0%D0%B3

Малакантæ (уырыс. молока́не) сты, растуырнæг еклезийæ чи рахицæн ис, ахæм
чырыстон уырнджыты къорд æмæ уырыссаг адæмы этнографион дæлкъорд. Малаканты
змæлд сæвзæрди XVIII æнусы Тамбовы алфамбылай хъæуты: уымы зæхкусджытæ базыдтой
фыссын-кæсын æмæ, Библийы цы бакастысты, уый сæ дисы бафтыдта — сæ заманы
растуырнæг аргъуаны фæткæй афтæ дард сæм фæкастис — æмæ, Библи куыд æмбæрстой,
уымæ гæсгæ сæхи дин аразын байдыдтой. Малакайнаг дины зынгæдæр парахатгæнæг уыд
Семён Уклеин. Уæрæсейы империйы малакантæ нымад уыдысты тæссаг сектæйыл, æмæ уый
тыххæй сæ депортаци кодтой бæстæйы ног арæнтæм хæстæг — Сыбыр, Хуссар Украинæ
æмæ Фæскавказмæ. XX æнусы райдиан малаканты нымæц уыд 1,2 милуан адæймаджы,
уыдонæй фылдæр хай цардысты Фæскавказы (суанг Арараты хуссарырдæм Хъарсы облæсты
дæр).

Малакантæ хуыйы фыд нæ хæрынц, карз нозт нæ нуазынц, иконæтæн табу нæ кæнынц,
сыгъдæджытæ сæ дин нæ нымайы. Кувынц æрмæст Хуыцаумæ. Малакантæ еклези не сты,
фæлæ динон змæлд, — нæй сæм аргъуаны иерархи, сауджынтæ, æппæт кувæн хæдзæрттæн
нæй иухуызон фæтк.

Малаканты стыр хъæу уыди Дзæуджыхъæуы сконды, Терчы галиу фарсыл. Ныр дæр адæм
уыцы бынат хонынц Малаканкæ (Малаканты сых). Малканкæйы ма ис малаканты кувæн
хæдзар, æрæмбырд дзы-иу вæййынц малакайнаг уырнджытæ.

XX æнусы райдиан, Фыццаг дунеон хæсты агъоммæ, мингай малакантæ цæрынмæ ацыдысты
Мексикæ æмæ АИШ-ы ныгуылæн былгæронмæ. Ныр дæр Сан-Франциско æмæ Лос-Анджелесы
цæрынц малакантæ, ис сæм сæхи кувæн хæдзæрттæ.

Уæрæсейы империйы Хъарсы облæсты цы малакантæ цардысты, уыдон 1921—1923 азты
бахъуыд уыцы ранæй ралидзын, сæ зæхх фæстæмæ Турчы дæлбар кæй бахауд, æмæ уый
тыххæй. Советон хицауад, Туркæй ралидзын кæмæн фæндыди, уыцы адæмæн æнæсаст
зæххыл æрцæрыны бар радта, æмæ уыдонæй бирæ æрбацыдысты, Ростовы облæсты скæсæны
цы Салы быдыр и, уыцы ранмæ (ныры Целинайы район). Салы быдыры цард æнцон нæ
уыди, æмæ, кæмæн ахæм фадат разынд, уыдон æрбалыгъдысты сахартæм, уыимæ
Дзæуджыхъæуы Малаканты хъæумæ дæр. Уæддæр Целинайы районы ныр дæр малакантæ
цæрынц, ис сæм регистрацигонд дины организацитæ дæр.

Гуырдзыстоны малакантæй сæ фылдæр цардысты Къахеты, фæлæ 2009-æм азы райдианы
уымы карз уавæрмæ гæсгæ фæнды сæ фæстæмæ Уæрæсемæ ралидзын. Уæрæсейаг хицауад
уыдонæн сæ ныфс бавæрдта Краснодары крайы зæххытæй.

Нырыккон Сомихы цæры 5—10 мины бæрц малакантæ, уыдонæй Ереваны — 2000,
Фиолетовойы — 1500, Лермонтовойы — 800, Таширы районы — 400 адæймаджы.



https://os.wikipedia.org/wiki/%D0%9C%D0%B0%D0%B7%D1%83%D1%80%D0%BA%C3%A6_(%D0%BA%D0%B0%D1%84%D1%82)

Кафты ном равзæрдис Мазовийы цæрджытæй — мазуртæй, кæцытæн фæзынд ацы кафт.
Музыкалон бæрц у 3/4 кæнæ 3/8, темп у рог. Арæх æмæ цырд акценттæ, кæцытæ
рацæуынц дыккаг кæнæ æртыккаг такты хаймæ. XVII-æм æнусы мазуркæ бафтыд
польшæйаг зæхкусджыты кæфтыты нымæцмæ. XIX-æм æнусы рапарахат у куыд балон кафт
Европæйы бæстыты.

Æцæгæй, ном «мазуркæ» пайда кæны æртæ адæмон польшæйаг кафты нысанкæнынмæ. Сæ
фыццаг у мазур. Оберек у мазуры хуыз алы дыккаг такты æртыккаг хайыл акцентимæ.
Куявяк у лирикон музыкæ, йæ æртæхайынад у вальсы хайынадмæ ’ввахс; у мæты кæнæ
мысæны кафт.

Мазуркæ ахсы зынгæ бынат польшæйаг музыкалон культурæйы аразынады процессы.
Мазуркæ классикон музыкæйы æндæртæй фылдæр баст у Ф. Шопены номимæ, кæцы
ныффыста 60 мазуркæйы фылдæр.

Уырыссаг музыкæйы бæрæг сты уыцы композитортæ, мазуркæтæ кæцытæ фыстой: Михаил
Глинка, Пётр Чайковский, Анатолий Лядов, Александр Скрябин, Александр Глазунов.

Композитор Пуни балет «Конёк-горбунок»-æн музыкæ куы фыста, уæд фæстаг архайды
йæхи мазуркæйæн пайда кодта зарæг «Жил-был у бабушки серенький козлик»-æй.



https://os.wikipedia.org/wiki/%D0%9C%D0%B0%D0%B7%D0%B0%D1%80%D0%B8%D0%BD%D0%B8

Кардинал Мазарини (æххæст ном: Джулио Раймондо Мадзарино кæнæ Маццарино; итал.
Giulio Raimondo Maz(z)arino, йæ францаг ном: Жюль Мазарен, фр. Jules Mazarin,
1602-æм азы 14 июль − 1661-æм азы 9 мартъи) уыди политикон архайæг æмæ Францы
фыццаг министр (1642-æм азæй). Министр ссис кардинал Ришельейы амæлæты фæстæ.

Райгуырдис 1602-æм азы 14 июлы Италийы облæст Абруццийы, Пешинейы сахаргонды.
Мазарини куыста хъомысджын кънйаз Колоннамæ. Æрыгон Джулио кънйазы рекомендацимæ
гæсгæ райдыдта кусын папы курийы, цыран уый равдыста йæхи арæхсджын дипломатæй.
1630-æм азы Мазарини арвыстæуыдис Францмæ, уым базонгæ ис Ришельеимæ æмæ афтæмæй
ссис йæ агент Италийы. 1635-æм азæй уыди папæйы минæвары Ромы. Ришельейы
протекцийы фæрцы 1636-æм азы ссис кардинал.

1648-æм азы сæрды Мазарини æмæ уæздæттæ, Парижы парламент, сæудæджергæнджытæ æмæ
æрмгусджыты тох Мазиринийы ныхмæ уыдис йæ тæккæ тæмæны. Августы Парижы æппæт
уынгтæ æхгæд уыдысты баррикадæтæй. Иуæй-иу тауыстæм гæсгæ тохгæнджыты зæрды
уыдис штурмæй байсын Лувр.



https://os.wikipedia.org/wiki/%D0%9C%D0%B0%D0%B3%D0%BE%D0%BC%D0%B5%D0%B4%D0%BE%D0%B2,_%D0%9C%D0%B0%D0%B3%D0%BE%D0%BC%D0%B5%D0%B4%D1%81%D0%B0%D0%BB%D0%B0%D0%BC_%D0%9C%D0%B0%D0%B3%D0%BE%D0%BC%D0%B5%D0%B4%D0%B0%D0%BB%D0%B8%D0%B9%D1%8B_%D1%84%D1%8B%D1%80%D1%82

Магомедсалам Магомедов (1964-æм азы 1 июны, Леваши, Дагъистан) у Уæрæсейы
паддзахадон æмæ политикон архайæг, Дагъистаны президент (2010 — 2013).

Магомедсалам Магомедов у Дагъистаны раздæры сæргълæууæг Магомедали Магомедовы
фырт, Муху Алиевы фæстæ Дагъистаны дыккаг президент (2010-æм азы 10 февралæй). У
даргинаг адæмыхаттæй. Магомедов райста хорз ахуырад, у экономикон зонæдты
доктор.

Йæ политикон карьерæйы дæргъы дыууæ хатты уыдис Дагъистаны Адæмон æмбырды
(парламенты) депутат. 2006-æм азы февралæй 2007-æм азы апрелы онг уыдис уыцы
æмбырды сæрдар. У политикон парти «Иугонд Уæрæсе»-йы уæнг.

1990-æм азы Магомедов æртæ хъазты ахъазыдис Махачкалайы «Динамо»-йы дуаргæсæй.
Уыцы аз «Динамо» хъазыдис Советон Цæдисы дыккаг футболон лигæйы. 2001—2002 азты
уыдис футболон клуб «Анжи»-йы вице-президент.



https://os.wikipedia.org/wiki/%D0%9C%C3%A6%D1%81%D0%B3%D1%83%D1%8B%D1%82%C3%A6

Ирон мæсыг (бирæон нымæц: мæсгуытæ) — дурамад цалдæруæладзыгон иргъæвон агъуыст.
Йæ бындур у квадрат æнгæсæн.

Фыццаг уæладзыг арæх у дурæйдзаг, цæмæй мæсыг фидардæр лæууа æмæ йæ бын скъахыны
фадат нæ уа, уый тыххæй. Дыккаг уæладзыджы арæзт вæййы мæсыгмæ бахизæн. Мæсыджы
сæр тъæпъæн, æмæ дурæй æмбонд (арæх дæндагимæ йæ алы тигъыл). Тъæпæн цар уыди
пайда уымæй, æмæ ууыл лæугæйæ, алырдæм фæлгæсыны фадат лæвæрдта. Ирыстоны ис
фенæн ацы классикон типæй уæлдай ма æндæртæ.

Фылдæр мæсгуытæн уыдис хъахъхъæнæн нысантæ. Амад-иу æрцыдсты, стратегион
вазыгджын бынæттыл æмæ афтæ, цæмæй дзы æндæр дыууæ мæсыджы зына. Знаджы бабырст
фенгæйæ, ахæм мæсыгæй лæвæрдтой сигнал артæй кæнæ фæздæгæй иннæ мæсгуытæм,
кæцытæ йæ æрвыстой дарддæр.

Урстуалты ис хъæу Саумæсыг; Тырсыгомы — Бурмæсыг; Джинаты комы — Мæсыгджын;
Захъхъайы — Хусмæсыг; Къуыдаргомы — Мæсыгуат æмæ Стырмæсыг.



https://os.wikipedia.org/wiki/%D0%9C%C3%A6%D0%BB%C3%A6%D1%82%D0%BC%D0%BE%D0%BD%D0%B4%C3%A6%D0%B3%D1%82%C3%A6

Shigurui (яп. シグルイ) — «Мæлæтмондæгтæ» («Одержимые смертью») у — мангæты сериал,
илл.страцигонд æрцыд Такайуки Ямагучийæ, бæстонгонд у Нарио Нанджойы чиныг
Suruga-jo Gozen Jiai-йы фыццаг хайыл. Анимацигонд теле-адаптаци, бындурæвæрд
мангæйы фыццаг 32 хайыл, WOWOW телекомпанийæ рауагъд 19 июлы 2007 — 12 октябрмæ
2007. Мультхæйтты режиссёр у Хироши Хамасаки, сценарист Сеиши Минаками æмæ
продюсгонд Madhouse Studio-йæ. Сериал зындгонд у реалистон фыдми æмæ эротикон
сценæтæй.

Истори райдайы 1629 Шизуокайы, Токугава Таданагайы барады рæстæджы. Даймё скæнын
кодта турнир æмæ дзы й' архайджытæ боккенты (хъæдын-цирхъ) бæсты æцæг хъаматæй
хъуамæ хæцыдаиккой æмæ уыцы карзвæнд уыд йæ вассалты ныхмæ. Хабар зылд цæуы
фыццаг матчы, иу-армон æхсаргардджын Фуджики Генносуке æмæ куырм самурай Ирако
Сейгены уæлхъус, æмæ æвдисы ивгъуыд цаутæ, кæдон тыххæй æуцы дыууæ хæстонлæджы
фæзындысты Токугаваты турнирмæ.



https://os.wikipedia.org/wiki/%D0%9B%D0%BE%D0%BF%D0%B5%D1%81_%D0%9F%D0%B5%D1%80%D0%B5%D1%81,_%D0%A0%D0%B8%D0%B3%D0%BE%D0%B1%D0%B5%D1%80%D1%82%D0%BE

Ригоберто Лопес Перес (исп. Rigoberto López Pérez; 1929 — 1956 21 сентябры,
Леон, Никарагуæ) — никарагуæйаг поэт, композитор æмæ растæг, диктатор Анастасио
Сомосæйы амарæг.

Ригоберто йæ хæлæртты къордимæ бадзырдтой диктатор Анастасио Сомосæ амарын стæй
революци саразын. 21 сентябры кадджын изæры рæстæг Ригобертойы къухы бафтыд
диктатормæ бахæстæг уын æмæ йæ дамбацайæ фехсын. Уыцы иу ран æрыгон революционер
бирæ цæфтæй фæмард, фæлæ йæ цыппар нæмыджы Сомосæйы буармæ бацыдысты.

Сомосæйы аластой Панамæйы каналы госпиталмæ, фæлæ уым дæр не сдзæбæх и æмæ аст
боны фæстæ 29 сентябры амард. Никарагуæйы ног президент сси йæ фырт, Луис.



https://os.wikipedia.org/wiki/%D0%9B%D0%BE%D0%BC%D0%BE%D0%BD%D0%BE%D1%81%D0%BE%D0%B2,_%D0%9C%D0%B8%D1%85%D0%B0%D0%B8%D0%BB_%D0%92%D0%B0%D1%81%D0%B8%D0%BB%D0%B8%D0%B9%D1%8B_%D1%84%D1%8B%D1%80%D1%82

Ломоносов Василийы фырт Михаил (Михайло) (19 ноябры 1711-æм азы, хъ. Денисовкæ –
15 апрелы 1765-æм азы, Бетъырбух) — фыццаг уырыссаг ахуыргонд-æрддзонæг,
энциклопедист, химик æмæ физик; историмæ бахызт куыд фыццаг химик, кæцы
снысаниуæг кодта физикон химийы йæ нырыккон мидисмæ хæстæг æмæ сбæрæг кодта
физикон-химикон иртæстты уæрæх программæ; йæ хъармы молекуларон-кинетикон теори
бирæ цæмæйдæрты дисы æфтыдта уæдыккон фæлгæнцтæ материйы сконды тыххæй æмæ ма
бирæ фундаменталон закъæттæ дæр, сæ номхыгъды термодинамикæйы райдайæнтæй сæ иу,
бавæрдта ма райдиан авджы зонадæн.

Астроном, гæрзгæнæг, географ, металлург, геолог, поэт, нырыккон уырыссаг
литературон æвзаджы бындурæвæрды æрфидаргæнæг, нывгæнæг, историк, фыдыбæстон
ахуырады, зонады æмæ экономикæйы райтынджыны сæрылхæцæг. Бакуыста Мæскуыйы
университеты проектыл, кæцыйыл ма фæстæдæр йæхи ном сæвæрдæуыд. Бонвæрнонæн
атмосферæ кæй ис, уый раргом кодта. Зонæдты æмæ аивæдты Академиты Бæлвырд уæнг
(физикон къласы адьюнкт 1742-æм азæй, химийы профессор 1745 азæй).



https://os.wikipedia.org/wiki/%D0%9B%D0%B8%D0%BD%D0%B3%D0%B2%D0%B8%D1%81%D1%82%D0%B8%D0%BA%C3%A6

Æвзагзонынад (æвзагахуырад дæр, лингвистикæ дæр) у, æвзæгтæ чи иртасы, ахæм
зонад.

Æвзаг иртасынæн цæттæ нæу, лингвист æвзаджы системæ ныхасы факттæй рацаразы.
Ныхасы архайды фæстиуæгæн фæзынынц тексттæ — гъе тексттæ иртасынæй базонæн и
æвзаджы структурæ. Иуæй-иу хатт системæйы хицæн хæйттæ сбæлвырд кæнынæн аразынц
лингвистикон эксперименттæ дæр.

Æвзагзонынады иртæстытæ ахъаз сты æвзæгтæ ахуыр кæнынмæ, кæссын-фыссыны
зонындзинæдтæ парахат кæнынмæ, дзырдуæттæ æмæ тæлмацгæнæн программæтæ аразынмæ,
ног терминтæ æрымысынмæ æмæ афтæ дарддæр.



https://os.wikipedia.org/wiki/%D0%9B%D0%B8%D0%B1%D0%B5%D1%80%D1%82%D0%B8_(%D0%BA%D0%BE%D0%BC%D0%BF%D0%B0%D0%BD%D0%B8)

ÆБÆ «Либерти» — уæрæсейаг специализацигонд туристон компани цыбыр фадæттимæ
адæймæгтæн, туроператор, архайы Бетъырбухы 2004-æм азæй фæстæмæ. Организаци
туристон лæггæдтæ дæтты къаласкæтыл инвалидтæн æрмæст, алыхуызон сахайраг
фенддæгты адаптаци дæр кæны ацы адæймæгтæн. Бетъырбухы æддейæ ма туртæ
организаци цæуынц Новгороды, Выборгы, Уæрæсейы Сыгъзæрин цæджы, Киевы æмæ æндæр
культурон центрты постсоветон тыгъдады територийыл; ис ноджы туртæ Европæйыл:
Францийы, Италийы, Чехийы æ.а.д.

Компани бындурæвæрд æрцыд 2004-æм азы Бетъырбухы экскурсигæнджытæ Наталья
Гаспарян æмæ Мария Бондарæй. Райдайæнæй хуыдтой немыцаг туристты Бетъырбухмæ.

2010-æм азы компани рамбылда æппæтуæрæсеон социалон амалиуæгдарты конкурс æмæ
райста æнæпроцентон æфстау 1,7 млн ₽ регионалон социалон программæты фонд «Нæ
фидæн»-æй. Разæнгардæй кæны æхсæнадон архайд; музейты æххæстаргъ пандустæй
ифтонг кæныны проектты бакуыст æмæ реализаци кæны, цæмæй тулгæкъæлæтджынтыл
адæмæгты бауадæн æнцонвадат уой. Турфирмæйы пъланты ис аслам хостелы æмæ къайады
агентады арæзт, æмæ «аслам туризмы» фæндагамонджыты æмæ журналты рауагъд дæр.

2012-æм азы Наталья Гаспарян æмæ Мария Бондарь «Хæрзгæнæн импульс»-ы премийы
лауреаттæ сысты социалон амалхъомад Уæрæсейы парахаткæнын æмæ размæкæныны
бавæрды тыххæй.

2012-æм азы журнал «Сноб» равзæрста «Либерти»-йы 5 æнтыстджын уæрæсейаг
компанийы нымæцы социалон бизнесы сферæйы, а рауагъды бæрæггæнæнтæй гæсгæ
компанийы афæдзы æрзылд 4 млн ₽ сыстади.

Фирмæйы бындурæвæрджыты нымæцы сты Бетъырбухы инвалидты регионалон æхсæнадон
организаци æмæ инвалидтæн сахайраг социалон-политикон газет «Мах стæм æхсæнады
хай»-ы аразджытæ. Компанийы пъланты ис туристон балцыты организаци кæнын æндæр
хуызы инвалидтæн — къуырма адæймæгтæн.



https://os.wikipedia.org/wiki/%D0%9B%D0%B5%D0%BE%D0%BD%D0%B8%D0%B4_%D0%A1%D0%BE%D0%BB%D0%BE%D0%B2%D1%8C%D1%91%D0%B2

Леонид Василийы фырт Соловьёв (1906–1962) — советон уырыссаг фыссæг, сценарист,
Ходжа Насреддины тыххæй дилогийы автор.

Леонид Соловьев райгуырдис 1906-æм азы 6 (19) августы Ливаны сахар Триполийы. Йæ
фыд уыди Императоры Палестинæйы православон æхсæнады цæгат-сириаг скъолаты
инспекторы æххуысгæнæг.

1909-æм азы бинонтæ рацыдысты фæстæмæ Уæрæсемæ, уырдыгæй та 1921-æм азы
афтыдысты Кокандмæ (сахар Узбекистаны).

1923-æм азы Соловьев райдыдта фыссын газет «Туркестаны рæстдзинд»-ы
(«Туркестанская правда»). Уым фæкуыста сæрмагонд уацхæссæгæй суанг 1930-æм азмæ.

1924–1925-æм азты Ферганы облæстмæ балцыты рæстæг Соловьев æмбырд кодта æмæ
иртæста фольклорон æрмæг. Уыцы азты уый сæмбырд кодта, 1930-æм азы, «Ленин и
творчество народов Востока», зæгъгæ, уыцы æмбырдгондмæ хаст чи æрцыди, ахæм
зарджытæ æмæ таурæгътæ. Иуæй-иу дзурджытæм гæсгæ ацы уацмыстæ сты æцæг фольклор
нæ, фæлæ литературон мистификаци — сæ автор у Леонид Соловьев йæхæдæг.

1930-æм азы Соловьев æрцыди Мæскуымæ æмæ бацыди Кинематографийы институты
сценарон факультетмæ. Каст æй фæци 1932-æм азы.

1932-æм азы рухс федта йæ фыццаг чиныг — уацау «Кочевье». Ныхас дзы цæуы
цæугæцардгæнджыты цæрдтыты тыххæй революцийы азты. Дыууæ азы фæстæ мыхуыры
рацыди йæ уацаутæ æмæ радзырдты æмбырдгонд «Уæлахиздзауы» балц.

1939-æм азы мыхуыргонд æрцыд чиныг «Сабырад халæг» («Возмутитель спокойствия»).
Уый у Соловьевы тæккæ зындгонддæр уацмыс «Ходжа Насреддины тыххæй уацау»-ы
фыццаг хай. 1935-æм азы фыссæджы сценаримæ гæсгæ ист æрцыд фильм «Конец
полустанка» (Межрабпомфильм). В.С. Витковичимæ иумæ ныффыстой сценаритæ ахæм
кинонывтæн: «Насреддин Бухарайы» (1943) и «Насреддины хабæрттæ» (1944).

Фыдыбæстæйы Стыр хæсты рæстæг Соловьев куыста газет «Красный флот»-ы æфсæддон
уацхæссæгæй. Йæ фронтон радзырдтæ æмæ очерктæ бацыдысты цалдæр æмбырдгондмæ —
«Стыр фæлварæн» (1943) æмæ «Севастополы дур» (1944). «Иван Никулин — уырыссаг
матрос» (1943), зæгъгæ, уыцы уацаумæ гæсгæ фыссæг сарæзта, 1944-æм азы æмном
киноныв кæуыл систой, уыцы сценари.

1946-æм азы сентябры Соловьевы æрцахстой æмæ бамидæг кодтой ахæстоны. Азымджын
æй кодтой, террористон акт цæттæ кæнынæй. Рауагътой йæ 1954-æм азы июны. Афтæмæй
лагерты фæци аст азы.

Йæ «Ходжа Насреддины тыххæй уацау»-ы дыккаг хай — роман «Зæрдæскъæфт принц»
(«Очарованный принц») ныффыстæуыд лагеры æмæ 1950-æм азы кæронмæ уыди цæттæ.
1954-æм азæй Леонид Соловьев царди Ленинграды. 1956-æм азы «Лениздат»-ы фыццаг
хатт мыхуыры рацыди «Ходжа Насреддины тыххæй уацау» дыууæ чиныгæй. Уацмыс тынг
фæцыди чиныгкæсджыты зæрдæмæ.

Соловьев нæ ныууагъта йæ куыст кинематографийы къабазы — 1950-æм азты кæроны
ныффыста, 1959-æм азы киноныв «Шинель» кæуыл систой, уыцы сценари (Николай
Гоголы уацмысмæ гæсгæ).

1961-æм азы мыхуыргонд цæуын райдыдтой, «Книга юности», зæгъгæ, йæ уыцы ног
уацмысы хæйттæ (хицæн чиныгæй уацмыс рацыдис 1963-æм азы; йæ ном хуынди «Из
„Книги юности“»).

Фыссæг фæзиан ис 1962-æм азы 9 апрелы Ленинграды. Ныгæд æрцыдис уæлмæрдтæ
«Красненькое»-йы.



https://os.wikipedia.org/wiki/%D0%9B%D0%B5%D0%BD%D0%B8%D0%BD%D1%8B_%D1%85%D0%B0%D0%BB%D0%B0%D0%B3%D1%8A%D1%83%D1%8B%D0%B4

Ленины халагъуыд у Бетъырбухы æдде музей, Ленин 1917-æм азы сæрды Рæстæгмæ
хицауадæй куы æмбæхсти, уыцы цауты тыххæй.

1917-æм азы 3-4 июлы демонстрацийы фæстæ Рæстæгмæ хицауад бардзырд скодта,
большевикты партийы цыппор раззагдæр архайæджы цæмæй ахст æрцæуой. 5—9 июлы
Владимир Ленин æмбæхсти Петрограды, уый фæстæ та ацыдис Разливмæ, хосдзауау йæхи
акодта, афтæ.

Августы, хосгæрдæн куы фæци, Разливы баззайын тæссаг сси — æмæ уæд Ленин ацыдис
Финляндимæ.

Октябры социалистон революцийы дæс азы куы сæххæст ис, 1927-æм азы Ленины
халагъуыды ран сарæзтой гранитæй конд цырт (йæ автор — архитектор А. Гегелло).
Цыртыл ныффыстæуыд: «1917-æм азы июль æмæ августы дæргъы дунеон Октябры раздзог
кæм æмбæхсти, йæ чиныг „Паддзахад æмæ революци“ кæм фыста, уый мысынæн уыцы ран
сарæзтам мах гранитæй конд халагъуыд. Ленины сахары кусджытæ. 1927-æм аз».

Фыдыбæстæйы Стыр хæсты рæстæг Халагъуыды цур уыдис фронты хахх. Уыцы ран советон
æфсæддонтæ ард хордтой Фыдыбæстæйæн иузæрдыгддзинады тыххæй.

1964-æм азы гранитын цырты цур сарæзтой ног павильон-музей, В. Д. Кирхогланийы
проектмæ гæсгæ.



https://os.wikipedia.org/wiki/%D0%9A%D1%8B%D1%80%D0%B4%D0%B6%D0%B0%D0%BB%D0%B8%D0%B9%D1%8B_%D0%BE%D0%B1%D0%BB%C3%A6%D1%81%D1%82

Кырджалийы облæст (болг. Област Кърджали) у облæст Болгарийы хуссары.
Административон центр у сахар Кырджали. Облæст цы территори ахсы, уый фæзуат у
3 216 км², ома бæстæйы территорийы 2,9 %.

Паддзахадон арæн облæсты разтæн стыр ахъаз у арæны сæрты æмгуыстад аразынæн.
Облæсты территорийыл цæудзæн Æппæтевропæйаг транспортон къæлидор №9: Хельсинки —
Бетъырбух — Мæскуы — Псков — Киев — Любашевкæ — Кишинёв — Бухарест — Русе —
Димитровград — Маказæ — Александруполис. Уыцы къæлидоры рацарæзт у облæсты
администрацийæн хуыздæр фидæны ныфс.

Кырджалийы сахарæй Пловдивы аэропортмæ фæндаг у 100 км даргъ; хæстæгдæр порт,
Бургасмæ, — 255 км; Грекъимæ арæныл арæнгæсты пост «Капитан Андреево»-мæ — 133
км. Ног хæстæгдæр арæнгæсты пост — Маказæ — 2011-æм азы октябрæй цæттæ у, фæлæ
нæма кусы, уый тыххæй æмæ грекъаг фарсæй фæндаджы арæзтад нæмæ фæци карз кризисы
аххосæй.

Облæсты ис зды æмæ цинчы æрзæт, къахынц æй. Облæсты цæрджытæ кусынц ма
хъæдæрмæджы, металлургийы, текстилы, дарæсы, тамакойы æмæ æндæр индустриты.

Историон фенддæгтæ æмæ Скæсæйнаг Родопыты рæсугъд æрдз фæдат дæттынц туризмæн
дæр. Облæсты бон у æдæппæт 900 туристты бæрц æрхонын.

Сахар Кырджалийы йеддæмæ (50 868 цæрæджы) облæсты ис æндæр цыппар сахары: Ардино
(4439 цæрæджы), Джебел (3292 цæрæджы), Крумовград (5605 цæрæджы) æмæ Момчилград
(9306 цæрæджы). Уыимæ ма Кырджалийы облæсты территорийыл ис 465 хъæуы.

Кырджалийы облæст у, туркаг адæм цæрджыты фылдæр хай кæм сты, Болгарийы иунæг
ахæм территори. Бынæттон турк сты 105 мины бæрц, ома цæрджыты 63,6% (сахар
Кырджалийы — 62%).

Болгайраг Адæмон æмбырды (парламенты) Кырджалийы облæсты депутаттæ сты фондз,
уыдонæй алчидæр туркаг адæмыхаттæй:

Уыдонæй Али æмæ Доган æвзæрст сты фыццаг хатт, æндæртæ раздæры æрсидтыты дæр
æвзæрст уыдысты.

Кырджалийы облæст уыд автономон Скæсæн Румелийы сконды, цалынмæ 1886-æм азы нæ
бацыд Османты империйы сæйраг зæххытæм Топханейы бадзырдмæ гæсгæ. Фæстæдæр
хæдбар Болгарийы паддзахад уыцы зæххытæ фæстæмæ райста XX æнусы райдиан Балканы
хæстыты фæстиуæгæн.



https://os.wikipedia.org/wiki/%D0%9A%D1%8B%D1%80%D0%B4%D0%B6%D0%B0%D0%BB%D0%B8

Кырджали (болг. Кърджали, тур. Kırcaali, гр. Κάρντζαλι) у сахар Болгарийы
хуссары, Кырджалийы облæсты сæйраг сахар. Цæрынц дзы 63 мин адæймагæй фылдæр
(2004), уыдонæй 62% сты болгайраг туркæгтæ.

Кырджалийы сахарæй Пловдивы аэропортмæ фæндаг у 100 км даргъ; хæстæгдæр порт,
Бургасмæ, — 255 км; Грекъимæ арæныл арæнгæсты пост «Капитан Андреево»-мæ — 133
км. Ног хæстæгдæр арæнгæсты пост — Маказæ — нæма цæттæ у, аразынц æй. Сахар
лæууы цæугæдон Ардæйыл.

Кырджали у Дзæуджыхъæуы æфсымæрон сахартæй иу, фæлæ йæ официалон сайты уый
тыххæй ницы фыст у. Дзæуджыхъæуы Кырджалийы уынг уыцы сахары номыл хуыйны.
Республикæ Цæгат Ирыстоны хицауад æмæ парламенты агъуысты фæстейæ, Георгийы
Димитровы кадæн цы цырт уыдис (2010-æм азы æндæр ранмæ йæ рахастой), уый у сахар
Кырджалийы кæддæры лæвар.

Кырджалийы алфамбылай зæххытæ уыдысты автономон Скæсæн Румелийы сконды, цалынмæ
1886-æм азы нæ бацыдысты Османты империйы сæйраг зæххытæм Топханейы бадзырдмæ
гæсгæ. Фæстæдæр хæдбар Болгарийы паддзахад уыцы зæххытæ фæстæмæ райста XX æнусы
райдиан Балканы хæстыты фæстиуæгæн. Кырджалийы тох æрцыдис 1912-æм азы октябры.

Цы Хасковойы бал сахар байстой, уыцы балы æфсæддонтæ мысынæн Кырджалийы ис цырт
«Сæрибаргæнджытæ». 21 октябры бæрæг кæнынц куыд сахары бæрæгбон.

Цæугæдон Ардæйыл, йæ бæрзæнд 103,5 метры кæмæн у, ахæм уникалон донмарæн лæууы,
сарæзтой йæ 1957-1963 азты. Донмарæны цур кусы гидроэлектростанцæ, йæ 4
турбинæйы дæттынц 160 ГВт•ч электрон тых æрвылаз. Кырджалийæгты зæрдæмæ цæуы
донмарæныл тезгъо кæнын — кæд хъахъхъæд территори у æмæ дзы къамисæн нæй,
бацæуыны бар дзы алкæмæ дæр ис.

Æрæджы сахары ногæй скуыста, социализмы дуджы кæй сарæзтой, уыцы сывæллæтты
æфсæнвæндаг. Æфсæнвæндаджы дæргъ у 1 210 метры, уый скуыста фыццаг хатт 1962-æм
азы æмæ уыдис Болгарийы фыццаг ахæм æфсæнвæндаг.

Кырджалийы культурæйы хæдзары раз лæууы Хетæгкаты Къостайы бюст, Дзæуджыхъæу æмæ
Кырджали æфсымæрон сахартæ куы уыдысты, уæдæй.

Сахары администраци ног проекттыл зилы. 2010-æм азы мартъийы райдыдта стыр
паркон зонæ «Арпезос» аразыныл куыст. Ног парк куы цæттæ уыдзæнис, уæд алы
кырджалийагыл дæр хаудзæн цъæх садзынты 23 м2.

Кырджали у хуызджын металлурги æмæ тамакойы ракуысты традицион центр. Уыцы
къабæзты куыстуæттæ ныр дæр кусынц, æрбацæуынц ног инвестицитæ. Уыдон йедтæмæ ис
дзы рог индустрийы куыстуæттæ.



https://os.wikipedia.org/wiki/%D0%9A%D1%8A%D1%83%D1%85%D0%B0%D0%BC%D1%8B%D0%BD%D0%B4%D1%82%D1%8B%D1%82%D1%8B_%C3%A6%D0%B2%D0%B7%D0%B0%D0%B3

Къухамындтыты æвзаг кæнæ Жестты æвзаг у, къуырма адæм цы ’взагæй пайда кæнынц,
уый. Зæлты æвзæгты хуызæн, къухамындтыты æвзаджы дæр ис, хицæн нысаниуæг кæмæн
нæй, ахæм чысылдæр элементтæ (фонемæты хуызæн сæ схуыдтой херемæтæ, бердзенаг
дзырдæй χείρ «арм»). Уыцы элементты ’хсæн канд къухамындтытæ (жесттæ) не сты,
фæлæ цæсгомы æнгас дæр и.

Къухамындтыты æвзæгтæ зæлты æвзæгтимæ баст не сты. Зæгъæм, Герман æмæ Австрийы
дзурынц иумæйаг немыцаг æвзагыл, фæлæ дзы ис дыууæ фæйнæхуызон къухамындтыты
æвзаджы. Уыимæ уырыссаг къухамындтыты æвзаг францаг æмæ америкаг къухамындтыты
æвзæгтæм хæстæг у, ис сæм иумæйаг уидаг — аббат де л’Эпейы (Abbé de l’Epée)
къухамындтыты системæ.

XX æнусы Сандинистты революцийы фæстæ Никарагуæйы цалдæр азы дæргъы фæзынд æмæ
стыхджын ног къухамындтыты æвзаг — Никарагуæйы къухамындтыты æвзаг. Уый иртасынц
дунейы лингвисттæ, æвзаг куыд фæзыны, уый базонынæн.



https://os.wikipedia.org/wiki/%D0%9A%D1%8A%D1%83%D1%82%D1%83%D0%B3%C3%A6%D0%BD%C3%A6%D0%BD

Ирон адæмы уалдзыгон бæрæгбонтæм хауы къутугæнæн дæр. Уыцы бон-иу сцæттæ кодтой
хæрд-нозт, скодтой-иу ритуалон гуылтæ, сæ формæ къутуйы хуызæн.

Кæрдзыны къутутæ (хордон) дæр уымæн кодтой. Къутутæ кодтой хъæбæрхоры кæнæ
мæнæуы ссадæй. Къутуты-иу куы сфыхтой, уæд-иу сæ хорæй (мæнæуæй, хъæбæрхорæй
кæнæ сысджыйæ) байдзаг кодтой, афтæ йедзаг, зæгъгæ, кæнæнт ацы аз нæ хордонтæ
хорæй. Къутутæ-иу цас фылдæр скодтой, уыйас-иу хуыздæр уыд, уæд, дам, хъæздыг
тыллæг æрзайдзæн.

Хæдзары хистæр-иу бацыдис къæбицмæ, æмæ-иу хордоны — къутуйы фарс
бакъуырц-къуырц кодта кувгæ-кувын æмæ-иу загъта: нæ хордон дзаг уæд хорæй.
Уыйфæстæ æвзонг фæсивæд ерыс кодтой милмæ æхсынæй. Къутуты æрæвæрдтой бæрæг ран
æмæ сæ æхстой мысанмæ. Къутуйы фыццаг чи фæцæф кодтаид, уый дзы хъуамæ акомдзаг
кодтаид йæ фесгуыхты нысанæн. Къутутæй-иу фылдæр чи рамбылдта, уымæн, дам,
Уацилла йæ хортæ хорз æрзайын кæндзæн уыцы аз. Ахæм хъæлдзæг хъæзтытæ арæхдæр
арæзтой, хъæуæй уыцы æввахс бонты чындзæхсæв чи скодта кæнæ-иу лæппу кæмæн
райгуырд, уыдон хæдзары.

Куыд кæсæм, афтæмæй Къутугæнæны стырбон хауы аграрон культы бæрæгбонты къордмæ.
Йæ динон нысан уыдис: хъæздыг тыллæг æрзайын кæнын, къутутæ-хордонтæ хорæй
йедзаг кæнынмæ тырнындзинад. Ацы хабар афтæ кæй уыд, ууыл ма дзуры, Ирыстоны
бирæ рæтты ацы стырбоны къутутæй уæлдай хыссæйæ дзывыры хæйтты фигурæтæ дæр кæй
кодтой, уыцы фæтк. Сывæллæттæй-иу ацы нывгонд гуылтæй кæй фæци, уый-иу йæхи
нымадта амондджыныл.



https://os.wikipedia.org/wiki/%D0%9A%D1%8A%D0%BE%D0%B1

Къоб (гуырдз. კობი, уырыс. Коби) у ирон хъæу Гуырдзыстоны цæгаты, Арвыкомы
фæндагыл.

Къобы цардысты Туатæ, Кцойтæ, Хъаратæ, Касатæ, Сæлбитæ, Абайтæ, Мысостатæ,
Кобылтæ, Бæтатæ, Цæболтæ, Такъæтæ.

1900-æм азы Къобы райгуырд зындгонд лингвист, ирайнаг æвзæгтæ иртасæг Абайты
Васо. Уым каст фæци райдайæн скъола, стæй ахуыр кодта Калачы 6-æм гимназы.
Гимназы фæстæ дыууæ азы дæргъы ахуыргæнæгæй куыста йæ райгуырæн хъæу Къобы.
1922-æм азы ахуыр кæнынмæ ацыд Бетъырбухмæ.

Васойы хистæр æфсымæр Семён дæр (райгуырд 1890-æм азы) сси ахуыргонд. Уый бирæ
архайдта Хуссар Ирыстоны хъæууон хæдзарад фæнывыл кæныныл.



https://os.wikipedia.org/wiki/%D0%9A%D1%8A%D0%B0%D1%81%D0%BF%D1%8B_%D0%B4%C3%A6%D0%BB%D0%B2%C3%A6%D0%B7

Къаспы дæлвæз у, Къаспы денджызы цæгатаг былгæрæттыл чи æрбынат кодта, уыцы
дæлвæз.

Къаспы дæлвæзимæ цæгатырдыгæй æмарæн у Иумæйаг Сырт, ныгуылæнырдыгæй — Волгæйы
дæлвæз æмæ Ергени, скæсæнырдыгæй — Уралы уæлвæз æмæ Устюрт. Дæлвæзы фæзуат у 200
мин кв. километрмæ æввахс. Денджызы æмвæзадæй у 149 метрæй бæрзонддæр, дæлвæзы
хуссайраг хай у фурды æмвæзадæй дæлдæр (−28 м).

Къаспы дæлвæз у лæгъз уырдыгаив уæлцъар: куыдхæстæгдæр денджызмæ, афтæ цадæггай
къул кæны. Дæлвæзыл ис цалдæр къуылдымы — Индеры хæхтæ, Стыр Богдо, Чысыл Богдо
æмæ æндæртæ.

Къаспы дæлвæзыл кæлынц ахæм цæугæдæттæ: Урал, Волгæ, Терк, Хъуым æмæ æндæртæ.
Чысыл цæугæдæттæ (Стыр æмæ Чысыл Узень, Уил, Сагиз) сæрдыгон бахуыскъ вæййынц
æмæ фæхицæнтæ вæййынц цалдæр агауыл. Уыдонæй та рауайы цадтæ — Камыш-Самарæйы
цадтæ, Сарпины цадтæ.

Къаспы дæлвæз кæм æрбынат кодта, уым ис цалдæр дынджыргомау тектоникон
структурæйы (Къаспы синеклизæ, Ергенийы фæхæрд, Ногъайы æмæ Терчы къуырфытæ).

Бæстыхъæд у хус, континенталон. Рæстæмбис температурæ: январы −14° цæгаты, æмæ
−8° хуссары (денджызгæрон); июлы та уыцы рæтты: +22°, +23°. Баддзæгтæ:
хуссар-скæсæны — 150–200 мм, цæгат-ныгуылæны — 350 мм-ы онг. Арæх вæййы хус
дымгæтæ.

Дæлвæзы цы Къаспы нефтгазджын провинци ис, уым амал кæнынц нефт æмæ æрдзон газ.
Цадты та амал кæнынц цæхх (Баскунчак, Эльтон æмæ æнд.).



https://os.wikipedia.org/wiki/%D0%9A%D1%8A%D0%B0%D1%80%D0%B4%D0%B6%D0%B8%D0%B0%D1%82%D1%8B_%D0%AD%D0%BB%D1%8C%D0%B1%D1%80%D1%83%D1%81

Къарджиаты Эльбрус (райгуырд 1944 азы Дзæуджыхъæуы) у уæрæсейаг дипломат,
Уæрæсейы Федерацийы æххæстбарджын минæвар Хуссар Ирыстоны. Минæвæрад скуысдзæн
2009 азы февралы, кусдзысты дзы 30 адæймаджы.

Къарджиаты Эльбрус каст фæци Цæгат Кавказы хæххон-металлургон институт (1966),
стæй СЦКП-йы Централон Комитеты цур Æхсæнадон зонæдты академи (1987). У техникон
зонæдты кандидат, доцент; дзуры туркаг æмæ францаг æвзæгтыл.

1994 азæй фæстæмæ куыста Уæрæсейы Фæсарæйнаг хъуыддæгты министрады бæрнон
бынæтты, 2003 азы скуыста Турчы куыд Уæрæсейы генералон консул сахар Трабзоны,
2007 азы раздæхт Уæрæсемæ.



https://os.wikipedia.org/wiki/%D0%9A%D1%83%D1%8B%D1%80%D0%B4%D0%B0%D0%BB%C3%A6%D0%B3%D0%BE%D0%BD

Куырдалæгон — уæларвон куырд, куырдты бардуаг ирон мифологийы. Аразы згъæртæ,
хотыхтæ æмæ æндæр хæстон дзаума; цалцæг кæны тохы чи фæхъæн ис, уыцы Нарты сæры
кæхцытæ; сæ бæхтæн сын садзы цæфхæдтæ.

Куырдалæгон йæ уæларвон куырдадзы бахсыста нарты Сослан æмæ Батырадзы. Сарæзта
нартæн гутон. Нартимæ цæры хæларæй: уæларвы йæм бирæ рæстæджы дæргъы уазæгуаты
вæййынц номдзыд нарт. Куырдалæгон йæхæдæг дæр у зынаргъ уазæг нарты куывдты.
Афтæ нымадтой, зæгъгæ, æхсæны куывдтæ æмæ хистытæй хъæубæсты куырдтæн хай чи нæ
бакæна, кæнæ хъæугуывдты Куырдалæгоны номыл æмæ хъæубæсты куырдты цæрæнбоны
тыххæй сидт чи нæ рауадза, ууыл Куырдалæгон йæ маст акаолдзæн.



https://os.wikipedia.org/wiki/%D0%9A%D1%83%D1%87%D0%B8%D1%82%D1%8B_%D0%AE%D1%80%D0%B8

Кучиты Сергейы фырт Юрий (райгуырдис 1919-æм азы 26 августы, Тибы — амардис
2005-æм азы 14 декабры, Бетъырбухы) — атомон науты капитантæй, Цæгат полюсмæ чи
бахæццæ ис, фыццаг ахæм.

Юрий райгуырдис Цæгат Ирыстоны, Тибы хъæуы. Ахуыр кодта Дзæуджыхъæуы 27-æм
астæуккаг скъолайы. Каст æй фæцис 1938-æм азы иттæг хорз бæрæггæнæнтимæ.

1941-æм азы райдыдта кусын Диксоны порты, буксир «Василий Молоков»-ы матросæй.
1944-æм азы каст фæцис штурманты курсытæ, 1963-æм азы фæсаууонмæ та — С.О.
Макаровы номыл Ленинграды уæлдæр инженерон денджызон училище.

1944–1962-æм азты Кучийы-фырт уыдис ихсæтджытæ «Ермак», «Малыгин», «Сибиряков»,
«Илья Муромец», «Красин»-ы капитанты хæдивæгæй.

1971-æм азæй Кучийы-фырт уыдис атомон ихсæттæг «Арктикæ»-йы капитан. 1977-æм азы
17 августы атомон ихсæттæг «Арктикæ» дунейы уæлдондзог фæрæзты ’хсæн фыццаг
ахæм, Цæгат полюсмæ чи бахæццæ ис.

Кучиты Юрийы ныстуанмæ гæсгæ йæхи æмæ йæ бинойнаджы (амардис 1999-æм азы) мард
буæртты æртхутæг кадджын уавæры ныддардæуыд Цæгат полюсмæ хæстæг денджызы
дымгæмæ. Йæ ныстуан сæххæст кодтой атомон ихсæттæг «Ямал»-ы командæ 2006-æм азы
19 августы.



https://os.wikipedia.org/wiki/%D0%9A%D1%83%D1%81%C3%A6%D0%B3%D0%BE%D0%BD%D1%82%C3%A6

Кусæгонтæ сты рагон ирон мыггæгтæй иу. Ирон таурæгътæм гæсгæ рагон ирон адæм
уыдысты фондз мыггаджы: Сидæмонтæ, Цæразонтæ, Æгъуызатæ, Кусæгонтæ, Цъæхилтæ.

Азиатæ, Айлартæ, Æмбалтæ, Бабатæ, Бесолтæ, Бурдзиутæ, Битетæ, Бызыктæ, Габутæ,
Гасынтæ, Гасситæ, Гæбултæ, Гæлæбатæ, Гагкутæ, Гозымтæ, Гуыбитæ, Гæздæнтæ,
Зæгъойтæ, Дзугатæ, Дзыгастæ, Дзбойтæ, Джиотæ, Джыгкайтæ, Касатæ, Калотæ,
Кокойтæ, Карсантæ, Къалатæ, Магкотæ, Мецъатæ, Мысойтæ, Насхъидатæ, Остъатæ,
Саламтæ, Себеттæ, Таутиатæ, Тыджытæ, Уанитæ, Хестантæ, Хнеутæ, Хуыбылтæ,
Хъаратæ, Хъуылатæ, Цæллатæ, Челæхсатæ.



https://os.wikipedia.org/wiki/%D0%9A%D1%83%D0%BB%D0%B8%D0%B5%D0%B2,_%D0%A5%D1%8A%D0%B0%D0%B9%D1%81%D1%8B%D0%BD_%D0%A8%D1%83%D0%B2%D0%B0%D0%B9%D1%8B_%D1%84%D1%8B%D1%80%D1%82

Кулиев Хъайсын (хъæр.-балхъ. Къулийланы Шуўаны жашы Къайсын) уыдис зындгонд
асыйаг (балхъайраг) поэт. Райгуырдис Уæллаг Чегемы 1917-æм азы 1 ноябры, амардис
1985-æм азы 4 июны.

Ахуыры фæстæ службæ кодта æфсады. Кулиев фронты куы уыдис, 1944-æм азы мартъийы
йæ адæмы ралидзын кодтой Хъазахстан æмæ Астæуккаг Азимæ. Демобилизацийы фæстæ
Борис Пастернакы æххуысæй Кулиевæн радтой Мæскуыйы цæрыны бар, фæлæ уый йæхи
фæндонæй ацыдис Хъиргъизмæ. 1956-æм азы уый раздæхтис Кæсæг-Балхъармæ (æцæг
1957-æм азы онг республикæ хуындис Кæсæджы АССР).

Кулиев уыдис бирæ хæрзиуджытæй хорзæхджын (уыдоны ’хсæн Ленины орден æмæ Фæллойы
Сырх Тырысайы дыууæ ордены), цалдæр паддзахадон премийы лауреат.

2001-æм азы мыхуырæй рацыдис Кулиевы æмдзæвгæты æмбырдгонд иронау, ратæлмац æй
кодта Джусойты Нафи.



https://os.wikipedia.org/wiki/%D0%9A%D1%83%D0%BB%D0%B8%D0%B5%D0%B2,_%D0%9A%D0%B0%D0%B9%D1%81%D1%8B%D0%BD

Кулиев Хъайсын (хъæр.-балхъ. Къулийланы Шуўаны жашы Къайсын) уыдис зындгонд
асыйаг (балхъайраг) поэт. Райгуырдис Уæллаг Чегемы 1917-æм азы 1 ноябры, амардис
1985-æм азы 4 июны.

Ахуыры фæстæ службæ кодта æфсады. Кулиев фронты куы уыдис, 1944-æм азы мартъийы
йæ адæмы ралидзын кодтой Хъазахстан æмæ Астæуккаг Азимæ. Демобилизацийы фæстæ
Борис Пастернакы æххуысæй Кулиевæн радтой Мæскуыйы цæрыны бар, фæлæ уый йæхи
фæндонæй ацыдис Хъиргъизмæ. 1956-æм азы уый раздæхтис Кæсæг-Балхъармæ (æцæг
1957-æм азы онг республикæ хуындис Кæсæджы АССР).

Кулиев уыдис бирæ хæрзиуджытæй хорзæхджын (уыдоны ’хсæн Ленины орден æмæ Фæллойы
Сырх Тырысайы дыууæ ордены), цалдæр паддзахадон премийы лауреат.

2001-æм азы мыхуырæй рацыдис Кулиевы æмдзæвгæты æмбырдгонд иронау, ратæлмац æй
кодта Джусойты Нафи.



https://os.wikipedia.org/wiki/%D0%9A%D1%81%D0%B0%D0%BD%D1%82%D0%B8

Ксанти (гр. Ξάνθη - Ксанти, тур. İskeçe, болг. Искече, Ксанти, раздæры Скеча) у
Гречъы сахар, йе ’мном районы административон центр. Ксанти у историон бæстæ
Ныгуылæн Фракийы æртæ ахсджиагдæр сахарæй иу (æндæр дыууæ сты Комотини æмæ
Александруполис).

1829-æм азы Ксанти федзæрæг ис дыууæ тыхджын зæххæнкъуысты аххосæй. 1870-æм азы
та йе стыр хай зынджы азар баци.

Балканы Фыццаг хæсты фæстиуæгæн Ксанти (æмæ æппæт Ныгуылæн Фраки) бацыд
Болгарийы скондмæ, æрмæстдæр Фыццаг дунеон хæсты фæстæ Ксанти сси Гречъы сахар.
Болгари ногæй уыцы сахар фæкодта йæхи Дыккаг дунеон хæсты дæргъы (1941-æмæй
1944-æм азы онг), уымæй фæстæмæ æдзух уыдис Гречъы.

Ныртæккæ Ксантийы сахар у Болгарийы Смоляны сахары æфсымæрон сахар, дыууæ сахары
Европæйы Цæдисы сконды иумæ кусынц регионы цæрджыты цард хуыздæр кæныныл. Дыууæ
сахары ’хсæн арæзт æрцыд ног фæндаг, Родопты хæхты сæрты, фыццаг хæдтулгæтæ дзы
цæуын райдыдтой 2009-æм азы кæрон.



https://os.wikipedia.org/wiki/%D0%9A%D1%80%D0%B8%D1%81%D1%82%D0%B0%D0%BD%D0%B3%D1%82%C3%A6

Кристангтæ (кристантæ дæр, порт. cristãos — чырыстæттæ, хином — gente cristang)
сты, хæццæ азиаг-португайлаг уидæгтæ кæмæн ис, ахæм адæмыхæттыты къорд.
Кристангтæ цæрынц, Азийы бæстæты Португалийæн цы фидæрттæ уыдис, уыдонмæ хæстæг
районты. Сты католикон диныл хæст; сæ фыдæлтау цардамал кæнынц кæсаг æмæ
креветкæтæ ахсынæй.

Кристангты фæзындæн фæахъаз сты, иуæй португайлаг конкистадортæ æмæ
сæудæджергæнджыты æмкъайæдтæ туземаг сылгоймæгтимæ (фылдæр хæзгултæ æмæ
цагъайрæгтимæ), иннæмæй католикон миссионерты архайд ХVI—ХVIII æнусты.
Кристангты мадæлон æвзагыл нымад уыдис малайаг-португайлаг креолон æвзаг, фæлæ
эмиграцийы фыдæй, стæй деколонизацийы руаджы кристангтæ бындурон (автохронон)
æхсæнады кæй тайынц, уый тыххæй уый ныртæккæ лæууы сæфты къахыл. Иуæй-иу хатт
æвзаг хуындæуы кристанг; дихгонд у, арæх фæйнæхуызон субстрактон бындур кæмæн
ис, ахæм диалектты къордыл.

Португалийы колониалон импери слæмæгъы заманы кристангтæ тард цыдысты голландиаг
æмæ бритайнаг интервентты ’рдыгæй, гуырысхойаг элементтыл нымад кæй уыдысты, уый
охыл. Къорд раны (Скæсæн Тимор) кристангтæн æнтыстис аразын архайд куыд ног
колонизаторты, афтæ йæ къæхтыл ногæй слæууæг бынæттон элитæйы (пысылмон æмæ
индуистон) ныхмæ.

Кристангты къаннæг коммунæтæ ныры онг ма ис Индийы, Шри-Ланкайы, Малайзийы æмæ
Индонезийы иуæй-иу облæстыты.



https://os.wikipedia.org/wiki/%D0%9A%D0%BE%D1%86%D1%82%D1%8B_%D0%91%D0%B5%D0%B3%D0%B0

Коцты Бега (? — 1830-æм азы 27 июлы Хъолайы) — ирон адæмон хъæбатыр, Чеселты
уырысы æфсады ныхмæ растады сæргълæуæг.

1830-æм азы сусæны мæйы, уырысы æфсад, инæлар Рыныкъæфы разамындæй ныббырста
Хуссар Ирыстоны Чеселтгоммæ. Уыцы ахъаззаг цæфæй хъуамæ ныммынæг уыдаид ирон
адæмы сарибаруазаг зонд, хъуамæ басастаиккой паддзахы минæвæрттæн æмæ се ’вæрд
бынæттон хицауадæн. Бирæ хъæуты ирæттæ хъæбатырæй æрлæууыдысты æфсады ныхмæ.
Тохы мидæг мæлæт ссарын кæддæриддæр уыд кадджындæр знагæн басæттынæй. Чеселты 30
лæджы, сæ сæргъы Коцты Бега, афтæмæй сæ фыдæлты мæсыгæй дыууæ боны дæргъы
ураттой мин æмæ æрдæг æфсæддоны. Сæхиуыл дуæрттæ ныхгæттой æмæ хæстæг бацæуын
никæйы уагътой. Ренненкампф куы бамбæрста, ницы сын у йæ бон бакæнын, уæд
мæсыгыл бандзарын кодта. Ирæттæ уæддæр нæ састысты, сæ тох дарддæр кодтой,
мæлæтыл разы уæвгæйæ.

Цалдæр азы фæстæма æфсæддон историк В.Потто фыста: «Абон ма æрмæстдæр мæсыджы
сыгъд къултæ бацамондзысты фæндаггонæн уыцы бынат, дæс æмæ ссæдз ирон лæджы
спартайнаг фидардзинадимæ мин æмæ 'рдæг уырыссаг æвсæддоны ныхмæ кæм тох кодтой,
уый».



https://os.wikipedia.org/wiki/%D0%9A%D0%BE%D1%80%D1%87%D1%83%D0%BB%C3%A6

Ко́рчулæ (хорв. Korčula, гр. Κορκυρα Μελαινα, лат. Corcyra Nigra, итал. Curzola)
у сакъадах Адриатикон денджызы, Хорватийы хуссар хайы, Далмацийы донбылы цур.

Сакъадахы истори йæ бынтæй ацæуы арф рагонады. Ссардтой дзы неолиты дуджы
обæуттæ, финикийаг хъæутæ, раггрекъаг колонийы хæдзаруæттæ. VIII æнусы
сакъадахмæ, куыд æгас Далмацийы донгæронмæ æрбайрвæзтысты славяйнаг знæмтæ. Фæлæ
уæддæр йæ цæрджыты фылдæр суанг фæстаг астæузаманты онг, уыди ромайнаг
æвзагджын.

XII—XV æнусты дæргъы, Корчулæ бирæ хæттыты хызти къухæй къухмæ. Къухдариуаг ыл
кодтой бынæттон славяйнаг кънйазтæ, Венеци, Венгри, Генуя, уыдис ын хæдбары
цыбыр рæстæг, уыдис Дубровничы республикæйы дæлбар, цалынмæ 1420 азы бæстон не
сси венецийæгты. Корчулæйы хæдбардзинады заманы 1214 азы рауагъдæуыд, афтæ
схонгæ, Корчулайы уагæвæрд - сакъадахы статус снысангæнæг æмæ историйы
хъуыстгонд, куыд Далмацийы юридикон документты зæронддæртæй, закъæтты ’мбырд.

Бынæттон традицимæгæсгæ раст Корчулæйы гуырд уыди номдзыд бæлццон Марко Поло
1254-æм азы. 1298-æм азы сакъадахы цур схæцыдысты Генуяйы æмæ Венецийы флоттæ,
генуяйæгты уæлахизæй фæуæвгæйæ. Марко Поло, дам, гæнæни, уыдаит венецийæгты
’вварс, уацары ахст æрцыд æмæ аластæуыд Генуямæ, кæм дзы, ахæстоны бадгæйæ,
фæдиктытæ кодта чиныг йæ балцыты тыххæй.

1797-æм азы Венецийы республикæ дихгонд æрцыд Франц æмæ Габсбургты империйы
æхсæн. Корчулæ Габсбургты фæци, фæлæ наполеойнаг хæстыты заманы 1806 азы
сакъадах бацахстой францæгтæ æмæ уыди Францы империмæ хаст. 1807 азы Корчулæ
уыди фæстæмæ ист черногориæгты æмæ уырыссаг флоты цæдисæй, Д. Н. Сенявины
дæлкомандæдзыдæй. Уæддæр, фæсхæст, 1815 азы Корчулæ Далмацийы донгæронимæ байсты
ис Австримæ.

1918-1921 æзты сакъадах соккупаци кодтой итайлæгтæ, Фыццаг дунеон хæсты фæстæ
сси Югославийы хай. Дыккаг дунеон хæсты та йæ фæстæмæ итайлæгтæ бацахстой.
Лыстæг Пелешацы донкъубалыл та ацыди арæн, куыд астæузаманты, фæлæ Венеци æмæ
Дубровничы республикæйы ’хсæн нæйы, фæлæ Итали æмæ усташаг Хæдбар паддзахад
Хорвати. Сакъадахыл активон архайд кодта антифашистон партизанон змæлд æмæ 1943
азмæ партизантæ быны контролмæ райстой Корчулæйы. Гермайнаг фашистты цыбыр
æрбабырсты фæстæ, 1944 азы уыди бæстон сæрибар.

Хæсты фæстæ Корчулæ бахызти Хорватийы скондмæ, кæцы уыди СФРЮ-йы републикæтæй
иу. Югославийы ныппæрхы фæстæ сакъадах сси хæдбар Хорватийы хай.



https://os.wikipedia.org/wiki/%D0%9A%D0%BE%D0%BD%D1%81%D1%82%D0%B0%D0%BD%D1%82%D0%B8%D0%BD%D0%BE%D0%BF%D0%BE%D0%BB%D1%8C

Стамбул (тур. İstanbul; зындгонд у куыд Константинополь дæр) у Турчы тæккæ
дынджырдæр сахар, Византи æмæ Османты империйы кæддæры сæйраг сахар. Цæрынц дзы
16 милуан адæймаджы бæрц, уымæй у Европæйы стырдæр сахартæй иу. Стамбул лæууы
Босфоры былтыл æмæ у дунейы ахсджиагдæр порттæй иу.

Турчы кæддæры сæйраг сахар, 1923-æм азæй фæстæмæ сси хуымæтæджы сахар (ныр
бæстæйы сæйраг сахар у Анкара). Ныры ном (İstanbul) йын официалон æгъдауæй
радтой 1930-æм азы.

Стамбул у Турчы зонадон центр. Сахары мидаг ис цалдæр паддзахадон университеты,
уыдоны ’хсæн сты: Стамбулы университет, Стамбулы техникон университет, Мармара
æмæ Богазичийы университет. Стæй ма Стамбулы ис Стамбулы экономикæйы академи,
Уæлдæр техникон скъола, Аивады академи, Стамбулы консерватори æмæ æндæр уæлдæр
ахуыргæнæндæттæ.

Сахары архайынц цалдæр наукон æхсæнады: Турчы медицинон æхсæнад, Турчы биологон
æхсæнад, Турчы химион æхсæнад. Сахары стырдæр библиотекæтæ сты Стамбулы
университеты библиотекæ æмæ Стамбулы техникон университеты библиотекæ,
Сулейманиейы библиотекæ, Баязиды библиотекæ.

Сахары сæйрагдæр музейтæ: Æрвхуыз мæзджыт, Сулейманиейы мæзджыт, Сыгъдæг Софияйы
Аргъуаны Музей, Стамбулы археологон музей, Нывкæнынад æмæ скульптурæйы музей,
Топкапыйы галуаны музей, Мозаикæйы музей, Туркаг æмæ пысылмон культурæйы музей
æмæ æндæртæ.

Стамбул у Турчы экономикон центр æмæ сæйраг индустрион сахар. Паддзахады стырдæр
банктæ, фæсарæйнаг æхсæнæдтæ æмæ агенстæдтæ сты Стамбулы.

Стамбул у Европæйы дыккаг стырдæр сахар (Мæскуыйы фæстæ). Сахары цæрынц 13 млн.
адæймаджы.

Стамбул у Турчы стырдæр транспортон æлхынцъ. Ис дзы дыууæ æхсæнадæмон аэропорты
— Ататюрчы аэропорт (IST) (Atatürk International Airport) æмæ Сабиха Гёкчены
номыл аэропорт (SAW) (Sabiha Gökçen International Airport).



https://os.wikipedia.org/wiki/%D0%9A%D0%BE%D0%BB%D1%8B%D1%82%D1%8B_%D0%90%D0%BA%D1%81%D0%BE

Колыты Бесайы фырт Аксо (райгуырдис 1822 кæнæ 1823-æм азы Дзæуджыхъæуы, Ирыхъæуы
— амардис 1866-æм азы) уыдис фаццаг ирон чырыстон сауджынтæй æмæ поэттæй иу.

Аксо райгуырдис аргъуаны хъахъхъæнæджы хæдзары. Ахуыр кодта фыццаг Дзæуджыхъæуы
дины скъолайы, стæй та Тифлисы духовон семинары. 1845-æм азы Аксо каст фæци ацы
семинар тынг хорз нысæнттимæ æмæ уый фæстæ куыста сауджынæй бирæ азты.

1862-æм азы йæхи хæдзары байгом кодта ирон чызджытæн скъола, ахуыргæнæг дæр дзы
уыд йæхæдæг, ахуыр та сæ кодта лæвар.

Колыты Аксо фыста æмдзæвгæтæ иронау, уыдонæй баззадысты æрмæстдæр æртæ: «Мах
фыд», «Мады Майрæмы кады зарæг» æмæ «Чырыстийы рухс райгасдзинад».



https://os.wikipedia.org/wiki/%D0%9A%D0%BE%D0%BA%D0%BE%D0%B9%D1%82%D1%8B_%D0%94%D0%B6%D0%B0%D0%B1%D0%B5%D0%B9%D1%8B_%D1%84%D1%8B%D1%80%D1%82_%D0%AD%D0%B4%D1%83%D0%B0%D1%80%D0%B4

Кокойты Джабейы фырт Эдуард (райгуырдис 1964-æм азы 31 октябры Цхинвалы), уыдис
Хуссар Ирыстоны дыккаг президент.

Фæци Цхинвалы 5-æм скъола, уый фæстæ ахуыр кодта ХИППИ-ы физикон культурæйы
факультеты. У спорты мастер. Куыста электромонтерæй Цхинвалы. Гуырдзыстоны
агрессийы рæстæджы (1989-1992) сарæзта йæхи хæцæг бригадæ. 1993—1997 азты куыста
Мæскуыйы РЦИ-А-йæ депутат Чехойы-фырты æххуысгæнæгæй. Уый фæстæ нысангонд
æрцыдис РХИ-ы минæварæй Уæрæсейы. Уым куыста 2001 азы онг. 2001 азы йæ
равзæрстой РХИ-ы Президентæй.

Президенты бынатæй ацыдис 2011-æм азы 9 декабры, æвзæрстыты фæстæ. Ныртæккæ
разамæнд дæтты политикон парти «Иудзинад»-æн.



https://os.wikipedia.org/wiki/%D0%9A%D0%B8%D1%80%D0%BE%D0%B2%2C_%D0%9C%D0%B8%D1%80%D0%BE%D0%BD%D1%8B_%D1%84%D1%8B%D1%80%D1%82_%D0%A1%D0%B5%D1%80%D0%B3%D0%B5%D0%B9

Киров Мироны фырт Сергей (уырыс. Сергей Миронович Киров), зындгонд революционер,
советон хицауады архайæг. Йæ æцæг мыггаг уыди Костриков, Киров та уыди йæ
журналистон фæсномыг. Райгуырдис 1886-æм азы 27-æм мартъийы, амардис 1934-æм азы
1-агæм декабры.

1894-æм азы Сергей Костриков сси сидзæр — йæ фыд йæ бинонты ныууагъта, йæ мад та
амарди. Йæ хоты йæхимæ райста йæ нана, лæппу та сидзæрдонмæ бахауди. Уржумы каст
фæци приходы, стæй сахары училище. 1901-æм азы ацыд Хъазанмæ, бацыд Хъазаны
дæллаг механикон-техникон промышленнон училищемæ, кæцы каст фæци æртæ азы фæстæ
фыццаг къæпхæны хæрзиуæгимæ. Уыцы иу аз хахнывгæнæгæй скуыста Томсчы, ахуыр
кодта Томсчы технологон институты цæттæгæнæн курсыты.

1904-æм азы, Томсчы куы царди, Костриков бацыд УСДКП-мæ (уырыс. РСДРП), йæ
партион фæсномыг уыд «Серж». 1905 фыццаг хатт архайдта демонстрацийы, пъæлицæйы
кусджытæ йæ ’рцæхстой. Ахæстонæй куы рацыди, уæд сси тохгæнæг балты разамонæг.

1905 Томсчы сахары партион конференци Костриковы снысан кодта партийы Томсчы
комитеты уæнг. 1906-æм азы июлы Костриков ногæй æрцæхстæуыд, бакодтой йæ Томсчы
ахæстонмæ иу æмæ ’рдæг азы æмгъуыдмæ. 1908-æм азæй Сергей Костриков куыста куыд
профессионалон революционер, архайдта Иркутск æмæ Новониколаевсчы (ныр
Новосибирск).

1909-æм азы уый æрбацыдис Дзæуджыхъæумæ. Æмткæй дæс азы дæргъы Киров цардис уыцы
сахары. Йæ архайды мидис уыд социалистон идейæтæ Цæгат Кавказы парахат кæнын. Ам
куыста кадетон газет «Терек»-ы уацхæссæгæй. Раст Дзæуджыхъæуы, газет «Терек»-мæ
йæ уац раттгæйæ, фыццаг хатт спайда кодта йæ хъуыстгонд фæсномыгæй.

Дзæуджыхъæуы ма базонгæ кодта йæ суинаг бинойнаг Маркус Марияимæ. Марияйы мыггаг
уыд Цæгат Кавказимæ тынг баст, уый райгуырд Дербенты цæрæг дзуттаг бинонтæн,
мидхæсты дæргъы йе ’фсымæр Яковы азербайджайнаг мусаватисттæ фехстой
Гуырдзыстоны Пасанауры станцæмæ ’ввæхс (Яковы ном хæссы, Кировы уынджы цæхгæрмæ
чи цæуы, уыцы Маркусы уынг).

1912-æм азы Кировы æрцæхстой æмæ аластой Томскмæ тæрхон кæнынмæ. Уыцы азы 16
мартъийы тæрхон æй ссардта æнæхос, æмæ уæд Костриков-Киров фæстæмæ раздæхти
Дзæуджыхъæумæ.

1918-æм азы уалдзыгон бонты Киров сси Терчы облæсты советы уæнг, уыцы азы июлы
архайдта Фæндзæм Æппæтуæрæсейаг советты съезды, ноябры — Æхсæзæм съезды. 1919-æм
азы куыста Астраханы рæстæгмæ революцион комитеты сæрдарæй, контрреволюцион
сыстад банцайын кæны.

1920-æм азы, Сырх Æфсады рæнхъыты бацыдис Бакумæ. Куыд советон делегацийы уæнг
архайдта Польшæимæ фидыды бадзырдыл, сси большевикты партийы Кавказаг бюройы
уæнг. 1921-æм азы Киров сси Азербайджаны коммунистон партийы фыццаг секретарь.
Ирон литератор Доййаты Саханджери афтæ афыста Кировы иу раныхас Бакуйы:

1926-æм азы Сергей Киров сси Ленинграды губернæйы комитеты фыццаг секретарь,
уыцы азæй разамынд лæвæрдта уыцы сахар æмæ йæ алфамбылай зæххытæн. Киров царди
Каменноостровский проспекты, Бенуайы хæдзары (йæ уыцы фатер ныртæккæ у Кировы
музей).

Киров Николаев Леониды къухæй амард Ленинграды. Киров Николаевы усимæ (Милдæ
Драуле) гадзрахатæй цыди, уый тыххæй зæрдæхсайдæй æй амардта йæ дамбацайæ
Николаев. Ис æндæр верситæ дæр, политикæимæ баст.

Кировы амарды фæстæ бирæ советон сахартæ, хъæутæ, колхозтæ æмæ æндæр рæттæ
райстой йæ ном. Ирыстоны дæр ис Кировы район, Дзæуджыхъæуы — Кировы уынг æмæ
Кировы номыл зонадон библиотекæ.

Киров куы амардис, уæд йæ марджыты агурыны ’фсонæй Сталин райдыдта Стыр Æфснайд.
Уæд ахст æрцыдысты бирæ адæм, уыдоны ’хсæн Бухарин, Каменев æмæ Зиновьев.



https://os.wikipedia.org/wiki/%D0%9A%D0%B5%D1%80%D0%BC%D0%B5%D0%BD_(%D0%BF%D0%B0%D1%80%D1%82%D0%B8)

Революцион-демократон адæмон парти «Кермен» у ирон партион организаци, кæцы
фæзынди 1917-æм азы сæрды Терчы облæсты Дзæуджыхъæуы зылды (ныр у Цæгат
Ирыстон). Фæстæдæр парти бафтыдис РКП(б)-йы скондмæ.

Партийы ном равзæрди Тылаттаты Чермены номæй (Кермен у ацы номы дыгурон хуыз),
XIX-æм æнусы райдианы æлдæрттимæ чи тох кодта, уыцы адæмон хъайтарæй.

Партийы бындурæвæрджытæ сты революцион интеллигенцийы минæвæрттæ. Уыдысты
хуымæтæг адæмæй: Гибизты Дебола, Хъесаты Къолка, Гоститы Андрей, Созаты Тарас,
поэттæ Малиты Гиуæрги æмæ Абайты Шамил.

Партийы фыццаг къорд архайын райдыдта Дыгуры Чырыстонхъæуы (ныр у сахар Дигорæ),
стæй та ахæм къордтæ фæзындысты Цæгат Ирыстоны æндæр хъæуты дæр.

1917-æм азы 1-æм (14-æм) октябры сарæзтæуыд партийы ЦК, йæ сæргъы Гибиз-фырт. Иу
азы фæстæ партийы уæнгты нымæц сси мин адæймагмæ 'ввахс.

С. М. Киров, Н. Буачидзе, Мамсыраты Саханджери, М. Орахелашвили, Цæголты Гиуæрги
æмæ Джатиаты Алыксандры разамындæй парти скодта цалдæр репрессивон мадзалы æмæ
Терчы бæстæйы райдыдта тыхджын агитацион-организацион куыст Урс Æфсады ныхмæ.

Æлдæрттæ æмæ Бадилаты ликвидаци, сæ зæххы конфискаци æмæ къласон æнæмсæрдзинады
аиуварс. Революцийы æппæт фарстатæ керменисттæ лыг кодтой большевиктимæ.

Керменистты руаджы цы тохгæнæг зæхкусджыты балтæ сарæзтæуыд, уыдон тох кодтой
Терчы облæсты контрреволюцийы ныхмæ. Керменисттæй бирæтæ тохгæнгæйæ фæмардысты,
уыдоны 'хсæн партийы бындурæвæрджытæ: Гибизты Дебола, Гоститы Андрей, Хъесаты
Къолка, Цæголты Гиуæрги.

1918-æм азы апрелы мæйы парти баиу чындæуыд большевиктимæ. Уый фæстæ сарæзтæуыди
РКП(б)-йы ирон зылды организаци «Кермен». С. М. Киров 1920-æм азы нымадта æмæ
парти уыди большевикон, фæлæ Ирыстоны уавæртыл фидаугæ.



https://os.wikipedia.org/wiki/%D0%9A%D0%B5%D1%80%D0%BC%D0%B5%D0%BD_%28%D0%BF%D0%B0%D1%80%D1%82%D0%B8%29

Революцион-демократон адæмон парти «Кермен» у ирон партион организаци, кæцы
фæзынди 1917-æм азы сæрды Терчы облæсты Дзæуджыхъæуы зылды (ныр у Цæгат
Ирыстон). Фæстæдæр парти бафтыдис РКП(б)-йы скондмæ.

Партийы ном равзæрди Тылаттаты Чермены номæй (Кермен у ацы номы дыгурон хуыз),
XIX-æм æнусы райдианы æлдæрттимæ чи тох кодта, уыцы адæмон хъайтарæй.

Партийы бындурæвæрджытæ сты революцион интеллигенцийы минæвæрттæ. Уыдысты
хуымæтæг адæмæй: Гибизты Дебола, Хъесаты Къолка, Гоститы Андрей, Созаты Тарас,
поэттæ Малиты Гиуæрги æмæ Абайты Шамил.

Партийы фыццаг къорд архайын райдыдта Дыгуры Чырыстонхъæуы (ныр у сахар Дигорæ),
стæй та ахæм къордтæ фæзындысты Цæгат Ирыстоны æндæр хъæуты дæр.

1917-æм азы 1-æм (14-æм) октябры сарæзтæуыд партийы ЦК, йæ сæргъы Гибиз-фырт. Иу
азы фæстæ партийы уæнгты нымæц сси мин адæймагмæ 'ввахс.

С. М. Киров, Н. Буачидзе, Мамсыраты Саханджери, М. Орахелашвили, Цæголты Гиуæрги
æмæ Джатиаты Алыксандры разамындæй парти скодта цалдæр репрессивон мадзалы æмæ
Терчы бæстæйы райдыдта тыхджын агитацион-организацион куыст Урс Æфсады ныхмæ.

Æлдæрттæ æмæ Бадилаты ликвидаци, сæ зæххы конфискаци æмæ къласон æнæмсæрдзинады
аиуварс. Революцийы æппæт фарстатæ керменисттæ лыг кодтой большевиктимæ.

Керменистты руаджы цы тохгæнæг зæхкусджыты балтæ сарæзтæуыд, уыдон тох кодтой
Терчы облæсты контрреволюцийы ныхмæ. Керменисттæй бирæтæ тохгæнгæйæ фæмардысты,
уыдоны 'хсæн партийы бындурæвæрджытæ: Гибизты Дебола, Гоститы Андрей, Хъесаты
Къолка, Цæголты Гиуæрги.

1918-æм азы апрелы мæйы парти баиу чындæуыд большевиктимæ. Уый фæстæ сарæзтæуыди
РКП(б)-йы ирон зылды организаци «Кермен». С. М. Киров 1920-æм азы нымадта æмæ
парти уыди большевикон, фæлæ Ирыстоны уавæртыл фидаугæ.



https://os.wikipedia.org/wiki/%D0%9A%D0%B5%D0%BD%D0%B4%D0%B7%D0%B5

Чиндзи кæнæ тымбыл хъонтхора, дыгуронау кендзе (лат. Coriandrum sativum, уырыс.
Кориандр) у популярон цæхæрадоны кæрдæг. Ацы кæрдæгæй адæм рагæй базыдтой,
игæрæй маст æддæмæ кæй тæры, уый. Йæ мыггæгтæ йын амонынц С-авитаминозы
(цингайы) ныхмæ. Хосæн хорз сты йæ цъæх сыфтæ. Бафтауынц сæ алыхуызон салаттыл,
бутербродтыл æмæ дзидзайæ конд алыхуызон хæринæгтыл. Йæ мыггæгтæй дзæвгар
хъæздыгдæр свæййынц аджикæ, цæхджынтæ, маринадтæ. Сты «Хмели-Сунелийы» ахсджиаг
æфтауæн.

Чиндзийы нæмгуытæ дæттынц зынаргъ зети — уымæй пайда кæнынц техникæ æмæ
парфюмерийы.

Чиндзийы дидинджытæ æвзæры бирæ нектар, уымæй мыдыбындзытæ кæнынц адджын æмæ
рæсугъд сырхбын мыд.



https://os.wikipedia.org/wiki/%D0%9A%D0%B0%D1%81%D0%B0%D1%82%D1%8B_%D0%93%D0%B5%D0%BE%D1%80%D0%B3%D0%B8%D0%B9%D1%8B_%D1%84%D1%8B%D1%80%D1%82_%D0%91%D0%B0%D1%82%D1%80%D0%B0%D0%B4%D0%B7

Касаты Георгийы фырт Батрадз райгуырдис 1950-æм азы Хетæгкаты Къостайы районы
Нароны хъæуы (ныртæккæ уыцы районæн ис æндæр ном æмæ хауы Мæхъхъæлы
Республикæмæ). Фæстæдæр Касаты бинонтæ ралыгъдысты Олгинскæмæ. Ам Батрадз каст
фæци астæуккаг скъола æмæ дыууæ азы æфсады фæуыны фæстæ кусын райдыдта заводы.

1973—1978 азты ахуыр кодта Цæгат Ирыстоны паддзахадон университеты филологон
факультеты. Каст æй куы фæци, уæд кусынмæ бацыдис нæ республикæйы телевизион
студимæ, стæй раивта газет «Рæстдзинад»-ы редакцимæ. Ноджы куыста ЦИПУ-йы
чиныгуадзæны, Цæгат Ирыстоны радиойы. 1993 азæй нырмæ та у республикæйы
парламенты аппараты консультант.

Батрадз литературон куыстыл фæцалх, скъоладзау ма куы уыди, уæд. 1985 азы йын
чиныгуадзæн «Ир»-ы рацыд æмдзæвгæты æмбырдгонд «Уалдзæджы хъæр», 1994 азы —
«Зилдухæнтæ», 2008 азы та — «Удцырагъ». Газет «Рæстдзинад»-ы фæзындис уыцы
фæстаг æмбырдгонды тыххæй Абайты Эдуарды рецензи.



https://os.wikipedia.org/wiki/%D0%9A%D0%B0%D1%80%C3%A6_(%D1%86%C3%A6%D1%83%D0%B3%C3%A6%D0%B4%D0%BE%D0%BD)

Карæ у цæугæдон Евразийы цæгаты, тæдзы Ненны æмæ Ямало-Ненны автономон зылдты
æмæ Комийы Республикæйы арæнты фæрсты.

Цæугæдоны дæргъ у 257 км, бассейны фæзуат у 123,4 мин км². Карæ ’взæры Полярон
Уралы цæгат-ныгуылæн фæхсттыл, Стыр æмæ Чысыл Карæйы баиуы бынаты.

Уæлидзинадгæнгæ цæгат-ныгуылæнырдæм тæдзы, Пай-Хойы æфцæджы цурты, æмæ у арæн
Ненны æмæ Ямало-Ненны автономон зылдтæн. Цалдæр каньонтыл атæдзы æмæ дзы скæны
донкъæсæртæ æмæ ’хсæрдзæнтæ. Се ’ппæтæй стырдæр æхсæрдзæн у Буредан,
Нерусовейяхийы донимæ баиуы бынатæй 9 км дæлдæр.

Карæ бакæлы Карæйы губæйы донкæлæнмæ. Йæ рахизбыл, Ненны автономон зылды
Фæсполярон районы, ис хъæу Усть-Карæ. Донæй ныгуылæнырдæм та Карæйы метеоритон
кратер, йæ диаметр — 65 км.



https://os.wikipedia.org/wiki/%D0%9A%D0%B0%D0%BB%D0%B0%D0%BA

Тбилис (гуырдз. თბილისი) кæнæ Калак (дзырд гуырдз. ქალაქი: [калаки] нысан кæны
сахар, æмæ Тбилисы уый тыххæй ир схуыдтой Калак; цæгаты Дзæуджыхъæу, горæт,
зæгъгæ, куыд схуыдтой, афтæ) — у Гуырдзыстоны сæйраг сахар.

Сахарæн йæ бындур æвæрд æрцыд V æнусы, паддзах Вахтанг I Горгасалийы фæндонмæ
гæсгæ.

Тбилиси гуырдзиаг æвзагæй цæуы (гуырдз. თბილი [тбили] «хъарм»). Иронау æй арæх
хуыдтой Калак (гуырдзиаг дзырд калаки-йæ, хуымæтæджы «сахар»), ныры мыхуыр
арæхдæр пайда кæны Тбилис, зæгъгæ, ахæм номæй. 1936-æм азмæ уырыссагау сахары
ном уыд Тифлис.

Тбилисы ис метрополитены системæ. Уый скуыста 1966-æм азы 11 январы æмæ 2007-æм
азмæ йæ скондмæ хауынц хæххыты 26,3 км æмæ 22 станцæйы.



https://os.wikipedia.org/wiki/%D0%9A%D0%90%D0%94%D0%A0

Координатæтæ: 39°44′56″ ц. у. 126°24′17″ с. д.﻿ / ﻿39.748889° ц. у. 126.404722°
с. д. (G) (O)39.748889, 126.404722

Корейы Адæмон-Демократон Республикæ (КАДР, кор. 조선 민주주의 인민 공화국), Цæгат Корей дæр
æй хонынц, у социалистон паддзахад Азийы. Цæрынц дзы 22 милуан адæймагæй фылдæр.
Цæгат Корейы сæйраг сахар у Пхеньян.

КАДР-ы æфсад — Корейы Адæмон æфсад — у Ази æмæ дунейы тыхджындæр æфсæдтæй иу.
Службæ дзы кæнынц 1 115 адæймаджы (2006-æм азы), уымæй у дунейы фæндзæм стырдæр
æфсад.

XX æнусы райдианæй 1945-æм азмæ Корей æнæхъæнæй уыдис Японы дæлбар. Дыккаг
дунеон хæст куы ахицæн, Корейы цæгаты ныллæуыдысты советон æфсæддонтæ, хуссары
та — америкæгтæ. Америкæйы æфсад ныр дæр лæууы хуссары, Советон Цæдисы æфсад та
ацыдис 1949-æм азы. Бæстæ дихгондæй баззадис.

1951-1953 азты Корейы цыдис æвирхъау «мидхæст». Æцæг мидхæст нæ уыд, уымæн æмæ
Хуссар Корейæн стыр æххуыс кодтой АИШ æмæ æндæр капиталистон дунейы паддзахæдтæ
(афтæ хуынд «Иугонд Нациты Организацийы тыхтæ»), Цæгат Корей дæр иунæгæй нæ
баззадис знæгты раз — уымæн стыр æххуыс цыдис Китай (суанг гæрзифтонг тыхтæй)
æмæ Советон Цæдисæй.

КАДР-ы цæрджытæн Интернетæй пайда кæнæн нæй, фæлæ уыцы паддзахады ис хицæн
компьютерон хыз Кванмён.



https://os.wikipedia.org/wiki/%D0%9A%C3%A6%D1%80%D0%B4%C3%A6%D0%B3%D1%85%C3%A6%D1%81%D1%81%C3%A6%D0%BD

Кæрдæгхæссæн бæрæг кæнынц Куадзæнæй мæй куы рацæуы, уæд. Адæм-иу тынг цæттæ
кодтой сæхи ацы бæрæгбонмæ. Рагацау-иу сцæттæ кодтой хор-цæхсадтой, бахус-иу æй
кодтой æмæ дзы-иу сарæзтой чъиритæ. Хъæуы цæрджытæ-иу сæ кувинæгтимæ ацыдысты
быдырмæ, фылдæр-иу кодтой цæхæраджынтæ. Куывтой-иу, цæмæй фос æфсæст уой.

Кодтой-иу иу стыр гуыдын дæр. Арæзт-иу уыд цыдæриддæр хæрынмæ бæззы, ахæм
кæрдæджытæй. Уымæй-иу хъуамæ алы бинойнаг дæр бахордтаид, фæлæ дзы æцæгæлонæн
хæрын нæ фæччыди. Быдырæй-иу фæстæмæ куы æрбацыдысты, уæд-иу исты кæрдæджытæ æмæ
дидинджытæ æрбахастой æмæ-иу сæ хæдзары къуымты ныххæлиу кодтой.



https://os.wikipedia.org/wiki/%D0%9A%C3%A6%D0%B2%D0%B4%C3%A6%D1%81%C3%A6%D1%80%D0%B4%D1%82%C3%A6

Кæвдæсæрдтæ (ома кæвдæсы ард; дыгуронау къумайаг, хатт та тума) — традицион ирон
æхсæнады зæхкусджыты дæлдæр лæууæг фæлтæр. Кæвдæсæрдтæ уыдысты ирон феодалты,
хатгай та дзырддзæугæ сæрибар фæрссаг лæгты «æнæзакъон» цот, ома, номыл устытæй
сын-иу цы цот рацыдис, уыдон æмæ сæ байзæддæгтæ. Кæвдæсæрдтæ уыдысты сæ феодал
фыдæлты æнæбайсгæ, æнæахицæнгæнгæ мулк, нæ сын уыд нæ ауæйгæнæн, нæ
балæваргæнæн. Ф.Е. Леонтович ирон æгъдæутты тыххæй цы статьятæ ныммыхуыр кодта,
уыдонæй иуы афтæ фыссы:

Кæвдæсæрдтæ-иу йæ фыды амæлæты фæстæ уыдис чысыл зæххы хай райсыны бар, фæлæ-иу
уый фæстæ дæр баззадис дæлбар зæхкусæгæй æмæ йæ фыды бындартæн бегарайы куыст
кодта. Кæвдæсæрдтæ чызг хастой кæрæдзийæ. Фæлæ-иу афтæ дæр рауадис, æмæ
кæвдæсæрдты чызджытæ фæрссаг лæгтæм кæнæ адæмыхаттмæ мой скæной.

Кæвдæсæрдты фæлтæр XIX æнусы æмбисмæ ссис æппæт ирон зæхкусджытæн сæ 25 % æмæ
ахаста 1867-æм азы онг, ома, Зæхкусæджы реформæ Кавказы æххæстгонд цы аз
æрцыдис, уæдмæ.



https://os.wikipedia.org/wiki/%D0%98%D1%83%D0%B3%D0%BE%D0%BD%D0%B4_%D0%90%D1%80%D0%B0%D0%B1%D0%B1%D0%B0%D0%B3_%D0%AD%D0%BC%D0%B8%D1%80%D0%B0%D1%82%D1%82%C3%A6

Координатæтæ: 23°47′00″ ц. у. 54°00′00″ с. д.﻿ / ﻿23.783333° ц. у. 54°
с. д. (G) (O)23.783333, 54

Араббы Иугонд Эмираттæ (араб. الإمارات العربية المتحدة‎‎ [’Аль-’Има̄ра̄т
’аль-ʻАраби́йя ’аль-Мутта́хида]; АИЭ) у федеративон паддзахад Азийы, Персы
бакæлæны былгæрон. Арабы Иугонд Эмираттæйы сæйраг сахар у Абу-Даби. Уый
президент у Халифа бен Заид аль-Нахайян, Абу-Дабийы эмир.

Иугонд Эмиратты сконды ис 7 эмираты: Абу-Даби, Аджман, Дубай, Рас эль-Хайма, Умм
эль-Кувейн, Фуджейрæ æмæ Шарджа. Паддзахады сæргълæууæг у стырдæр эмират
Абу-Дабийы эмир; сæйраг сахар дæр у Абу-Даби.

АИЭ-йы ис бирæ нефт, уый экспорт у паддзахадон æфтиаджы бындур. АИЭ-йы сæйраг
базарадон партнёр у Япон.



https://os.wikipedia.org/wiki/%D0%98%D1%81%D1%85%D0%B0%D0%BA%D0%B8,_%D0%93%D0%B0%D1%8F%D0%B7

Гаяз Исхаки (Иделле, тæт. Гаяз Исхакый; райгуырдис 1878-æм азы 23 февралы,
Яуширмайы хъæуы — амардис 1954-æм азы 22 июлы, Анкарайы) уыдис тæтæйрæгты
националон змæлды зынгæ архайæг, фыссæг, чиныгуадзæг æмæ политик.

Гаяз райгуырдис Хъазанмæ æввахс хъæу Яуширмæйы (ныртæккæ у Тæтæрстаны Чистополы
районы Кутулушкинойы хъæу). Рацыдис мишарты бинонтæй. Ахуыр кодта сахартæ
Чистополь æмæ Хъазаны медресеты. 1899-æм азы бацыдис уырыссаг ахуыргæнджыты
скъоламæ Хъазаны. Йæ литературон архайд Гаяз Исхаки райдыдта XIX æнусы кæрон. Йæ
фыццаг уацмыс «Радости познания» мыхуырæй рацыдис 1896 азы æмæ уайтагъд ссардта
фæндаг чиныгкæсджыты зæрдæтæм.

1905-æм азы революцийы фæстиуæгæн мыхуыры æмæ дзырды сæрибардзинад куы фæзындис,
уæд Гаязы литературон архайд уæлдай фæтыхджындæр ис. 1905–1917 азты уый ныффыста
йæ аивадон фыстыты фылдæр хай, уыдоны ’хсæн уыдысты романтæ, драмæтæ, радзырдтæ
— æдæппæт 30 уацмысмæ æввахс. Йæ уыцы дуджы тыккæ хъуыстгонддæр уацмыстæ сты
«Зындон», «Ай цард у?», «Молло Бабай», «Салдат», «Сæнттæ», «Зулейхæ»,
«Ахуыргæнæг сылгоймаг» æмæ иннæтæ. Йæ классикон драмæтæ «Зулейхæ» æмæ
«Ахуыргæнæг сылгоймаг» æвæрдтой сценæйыл суанг 1923 азы онг, цалынмæ советон
хицауиуæггæнджытæ нæ базыдтой йæ эмиграци æмæ антибольшевикон архайды тыххæй.
Фæстагмæ йæ уацмыстæ мыхуыр кæныны бар нал уыдис. Советон дуджы размæ, стæй
цалынмæ советон Уæрæсейы уыдис, уыцы рæстæг цы уацмыстæ сфæлдыста, уыдоны Гаяз
фыста тæтæйраг адæмы цардыуаг, зæрдахаст æмæ æгъдæутты тыххæй, æвдыста йе
’мбæстæгты тох падзахы хицауады ныхмæ. Фыссæг йæ адæммæ сидтис рацæуын
æфхæрдтытæ æмæ æнæрастдзинады ныхмæ тохмæ.

1917 азы майы Мæскуыйы уыдис Пысылмæтты 1-аг æппæтуæрæсеон уанел (уырыс. съезд).
Гаяз уыдис, уыцы цау чи цæттæ кодта æмæ дзы активонæй чи архайдта, уыдонæй иу.
Уыцы конгрессы райстæуыд азербайджайнаг политик Расул-Задейы резолюци. Уыцы
уынаффæмæ гæсгæ федеративон демократон Уæрæсейы мидæг тюркаг пысылмæттæм хъуамæ
уа территориалон автономи. Гаяз Исхакийы фæндонмæ гæсгæ конгрессы арæзт æрцыдис
Центрон Национ Уынаффæдон. Ацы ногарæзт оргæнæн бабар чындис раздæры империйы
тюрк-пысылмон адæмты культурон, национ, динон æмæ политикон фарстатæ лыг кæныны
хъуыддаг.

1918 азы сæрды Чехословакийы корпусы хæйттæ расырдтой большевикты Волгæйы былтæй
æмæ Уралæй. Национ Разамынд ногæй радыдта кусын Уфайы, йæ разамонджытæй иу уыдис
Гаяз, афтæмæй. 1918 азы августы Хъазаны сарæзтæуыд тæтæры адæмон æфсад. Фæлæ
антибольшевикон ахаст дарæг тæтæйрæгтæ æмæ башкирæгтæ бахаудысты зын уавæрмæ,
адмирал Колчак сæм фыдзæрдæ кæй хаста, уый тыххæй. Колчак Разамынды уæнгтæй
байста политикон архайд кæныны бар.

Поволжье æмæ Урал большевиктæ фæстæмæ куы бацахстой, уæд Национ Разамынд, йæ
сæргъы Исхаки, афтæмæй йæхи айста Сыбырмæ, тæтæйрæгтæ цæрджыты зынгæ хай кæм
уыдысты, уыцы Петропавлосчы сахармæ. Уыцы ран Гаяз Исхаки райдыдта уадзын газет
«Маяк». 1920 азы, большевиктæ сæ тыхбар Волгæйы былтыл æмæ Уралы бынтон куы
ныффидар кодтой, уæд Гаязы бахъуыдис ныууадзын бæстæ.

1934–1938 азты Гаяз Исхаки уыдис балцы Маньчжурийы, Корейы, Японы, Аравийы
æрдæгсакъадахыл æмæ Финляндийы. Уыцы бæстæты уый архайдта тæтæйраг эмигрантты
æнгом кæныныл.

Фæстæдæр Гаяз Исхаки æрцардис Турчы. Уым уый дарддæр кодта йæ политикон æмæ
литературон куыст. Амардис Гаяз Анкарайы, ныгæд та æрцыдис Эдернекапыйы
уæлмæрдты, Стамбулы.



https://os.wikipedia.org/wiki/%D0%98%D1%81%D0%BB%D0%B0%D0%BC

Пысылмон дин (Ислам дæр, араб. الإسلام‎‎) у дунеон динтæй иу. Чырыстон дин æмæ
иудаизмы иумæ пысылмон дин сты авраамон динтæ. Йæ бындурæвæрæг у Хуыцауы
пехуымпар Мæхæмæт. Пысылмон дины сыгъдæг чиныг у Хъуыран. Пысылмæттæ хъуамæ
æрвылбон фондз хатты кæной ламаз. Цæмæй пысылмон суай, уый тыххæй хъæуы зæгъын
шахадæ.

Ирæтты иу хай (уæлдайдæр дыгурæттæ) сты пысылмæттæ, фæлæ уыдоны ’хсæн бирæ сæхи
пысылмæттыл нымайынц æрмæст традицимæ гæсгæ: ламаз нæ кæнынц, мæзджытмæ нæ
цæуынц. Пысылмон хъæутæ Ирыстоны сты Зилгæ, Елхот, Цыкола, Заманхъул æмæ
æндæртæ.



https://os.wikipedia.org/wiki/%D0%98%D1%81%D0%B0%D1%82%D1%8B_%D0%9C%C3%A6%D1%85%C3%A6%D0%BC%C3%A6%D1%82

Исаты Измаилы фырт Мæхæмæт (уырыс. Исаев Магомет Измайлович, иронау йæ мыггаг
фыста куыд Исати; 1928-æм азы 5 мартъийы, Лескены хъæу — 2011-æм азы 20 июны,
Мæскуы) у Уæрæсейы æвзагиртасæг, иранистикæ, интерлингвистикæ æмæ
этнолингвистикæйы специалист.

Каст фæцис Ленинграды университет. Ахуыргонд фылдæр зындгонд у куыд иранист,
ирон æвзаджы дыгурон диалект иртасæг. Ацы темæйыл ныффыста бирæ иртасæн
куыстытæ. Ноджы ма уый архайы къорд æндæр фарстайыл: социолингвистикæ,
этнолингвистикæ, Уæрæсейы æвзæгты кæрæдзийы ’хсæн архайд. Исайы-фырт уыдис бирæ
ахæм темæтыл фыст куыстыты сæргълæууæг.

Исаты Мæхæмæт ма у эсперантойы цалдæр ахуыргæнæн чиныджы автор. 1979–1989 азты
уый уыдис Советон эсператистты ассоциацийы сæргъы. Йæ зонадон сæргълæудæй
хъахъхъæд æрцыдысты эсперантологийыл фыст диссертацитæ.

1990–1997 азты Исайы фырт куыста, «Уырыссаг æвзаг национ скъолайы» (уырыс.
«Русский язык в национальной школе»), зæгъгæ, уыцы журналы сæйраг редакторæй.

Йæ фæстаг азты дæргъы куыста куыд Уæрæсейы зонæдты академийы Æвзагзонынады
институты сæйраг зонадон кусæг.



https://os.wikipedia.org/wiki/%D0%98%D1%80%D0%BE%D0%BD_%D1%84%D0%BE%D0%BB%D1%8C%D0%BA%D0%BB%D0%BE%D1%80

Ирон фольклор у ирон адæмы дзургæ сфæлдыстад: кадджытæ, зарджытæ, аргъæуттæ,
æмбисæндтæ, уыци-уыцитæ æмæ афтæ дарддæр.

Фольклоры уацмыстæ фыстой: Тыбылты Алыксандр, Карсанты В., Гæззаты У., Бедзысаты
У., Санакъоты П., Уанеты Захар æмæ æндæр иртасджытæ.

Ирон националон эпосыл нымад у «Нарты кадджытæ». Уыцы кадджыты йедтæмæ хуссары
Даредзанты таурæгътæ дæр парахат уыдысты.

Хуссар Ирыстоны арæх сты дзыхы уацмыстæ; цæвиттон, ахæм уацмыстæ, аив кæнæ
поэтикон фольклоры номæй кæй хонынц. Хуссар Ирыстоны фольклор аппæй дæр æмæ
формæйæ дæр хæстæг лæууы Цæгат Ирыстоны фольклормæ, фæлæ йæм ис хи сæрмагонд
миниуджытæ дæр. Ахæм сæрмагонд миниуджытæ æвдисынц, цавæр æндæрхуызон фадæттæ
цардис Хуссар Ирыстоны адæм ивгъуыд заманты.

Рагон бердзейнаг фысджытæ Есхил æмæ Софокл сæ ахъаззагдæр драмæтæ сарæзтой адæмы
таурæгъты æрмæгыл: «Прометей», «Авдæй Фивы ныхмæ», æмæ æндæртæ.

Овидийы диссаджы «Метаморфозтæ» сты поэтикон æвзагмæ ивд адæмы мифтæ. Фольклоры
бындурыл арæзт сты Вергилийы «Енеидæ» æмæ Апулейы «Сызгъæрин хæрæг» (уæлдайдæр
«Амур æмæ Психейы» эпизод). Боккаччойы «Декамеронæн» йæ фылдæр хай у адæмон
æмбисæндтыл арæзт. Æнæвгъау истой фольклорæй иннæ италиаг поэттæ дæр: Бойардо
æмæ Ариосто («Роданды кадæг»), Тассо («Риналдо» æмæ «Сæрибаргонд Иерусалим») æмæ
æндæртæ.

Парахатæй хъацыд сты фольклорон мотивæй Францы разагъды фыссæг Раблейы роман
«Гаргантюа æмæ Пантагрюэль». Гётейы номхæссæн поэмæ «Фауст», немыц сæхи буц цы
«Фауст»-æй кæнынц, уымæн йæ бындур у рагон адæмон таурæгъ. Фолкорон æрмæгыл
арæзт сты Шиллеры «Вилгельм Телль», Вальтер Скотты балладæтæ æмæ иуæй-иу
романтæ, Милтоны «Сæфт дзæнæт», Байроны «Манфред», Лонгфеллойы «Гайаватайы
кадæг», Пушкины «Руслан æмæ Людмилæ», стæй йæ «Аргъæуттæ», Лермонтовы
«Калашников-къупецы кадæг» æмæ ноджы бирæ хæрзаив поэтикон сфæлдыстытæ æгас
дунейы литературæйы дæр.

Нæ литературæйы сæууон стъалы Хетæгкаты Къоста иттæг арф æмæ æххæстæй æмбæрста
нæ фольклорæн йæ уд æмæ йæ ирд æмæ рæсугæй равдыста йе сфæлдыстады: «Æфсати»,
«Уæлмæрдты», «Лæскъдзæрæн», «Лæг æви ус», «Саг æмæ уызын», «Рувас æмæ згъарæг»
«Марходарæг», «Булкъ æмæ мыд», «Арс æмæ бирæгъ», «Æрра фыййау» — ацы уацмыстæ
арæзт сты иууылдæр фолклоры ’рмæгыл.

Гæдиаты Секъа: «Чермен», «Арагуийы æлдар» æмæ æнд., Къубалты Алыксандр:
«Æфхæрдты Хæсанæ», Брытъиаты Елбыздыхъо: «Хазби», «Амыран», Малиты Геуæрги:
«Гъонгæси фурт — мæгур Мæхæмæт» æмæ æнд., Беджызаты Чермен: «Мæсгуытæ дзурынц»,
Хъуылаты Созырыхъо: «Тотрадзы зарæг» æмæ æндæртæ.



https://os.wikipedia.org/wiki/%D0%98%D1%80%D0%BE%D0%BD_%D1%80%D0%B0%D1%83%D0%B0%D0%B3%D1%8A%D0%B4%D0%B0%D0%B4%D0%BE%D0%BD_%C3%A6%D1%85%D1%81%C3%A6%D0%BD%D0%B0%D0%B4_%D0%9A%D0%B0%D0%BB%D0%B0%D1%87%D1%8B

Ирон рауагъдадон æхсæнад: 1906 азы Тбилисы (Калачы) цæрæг ирæттæ байгом кодтой
«Ирон рауагъдадон æхсæнад». Ацы æхсæнады активон архайджытæ уыдысты Джиоты
Георги æмæ Цабайты Уасо. Æхсайæм азты уыдон радзырдтой:

Æхсæнад 1906 азы Тбилисы сарæзта ирон драмкъорд, кæцы ирон æвзагыл æвдыста
спектаклтæ. Æхсæнады правлени бахатыд бынæттон хицауадмæ ног ирон газет
рауадзыны тыххæй дæр. Газет рауадзынæн бар радтой 1907 азы 13 февралы. Тбилисы
ирон газет «Ног цард»-ы фыццаг номыр рацыд 1907 азы 6 мартъийы.

Ирон æвзагыл ацы газет уыди дыккаг (фыццаг ирон газет — «Ирон газет» — мыхуыры
рацыд 1906 азы). Газет «Ног цард»-ы фыццаг номыры тираж уыди 400 экземпляры,
фæстæдæр тиражы нымæц схызти 1800 экземплярмае.

Фыццаг номырæй æвддæсæм номырмае газеты редактор уыди Тедеты Бетъре, уый фæстæ
Цхуырбаты Тадиоз. Газетæн скодтой сæрмагонд рубрикæтæ: хицауады бардзырдтæ,
литературæ, æхсæнадон-политикон фарстатæ, хроникæ, Уæрæсейы æмæ Ирыстоны цард,
мыхуырад, литературон критикæ æмæ библиографи, фельетонтæ, лекцитæ, театр æмæ
аивад, медицинæ, хъæууон хæдзарады фарстатæ æмæ а. д. Мыхуыры ног оргæн карз тох
расидти зианхæссæг рагон æгьдæутты ныхмæ (туг исыны æгъдау, ирæд æмæ æнд.).

1910 азы уалдзæджы Тбилисы цæуын райдыдта дыккаг ирон журнал «Æфсир». Журналæн
йæ редактор уыди Коцойты Арсен. Журнал рауадзыны тыххæй Тифлисы губернатор
хъусын кодта: «...Сам от себя разрешил Коцоеву издавать журнал Æфсир» по
следующей программе: 1) руководящие статьи; 2} стихотворения, новеллы, рассказы;
3) статьи научного содержания; 4) статьи по вопросам общественным
политико-экономическим. сельского хозяйства и гигиены: 5) хроника; 6) обзор
печати: 7) смесь: В) библиография: 9) объявления».



https://os.wikipedia.org/wiki/%D0%98%D1%80%D0%BE%D0%BD_%D0%BD%D0%B0%D1%86%D0%B8%D0%BE%D0%BD_%D0%B0%D1%85%D1%83%D1%8B%D1%80%D0%B0%D0%B4%D1%8B_%D0%BA%D0%BE%D0%BD%D1%86%D0%B5%D0%BF%D1%86%D0%B8

Ирон адæмон ахуырады концепци (уырыс. Концепция осетинского национального
образования) у, ЮНЕСКО-йы дæлбазыр Цæгат Ирыстоны педагогтæ ахуыры æппæт
къæпхæнтæн кæй сарæзтой, уыцы ахуырадон программæты æмдзыгуыр.

Ирон национ ахуырады концепци райстæуыд Цæгат Ирыстоны ахуырад æмæ зонады
министрадæй 2004-æм азы 23 апрелы. Концепцийы нысан у Цæгат æмæ Хуссар Ирыстоны
территоритыл ахуырадон системæйы ног хуызы сарæзт ахуырады бирæвзагон бындурыл.
Концепци хъуамæ райсой РЦИ—А æмæ РХИ-йы ахуырадон уагдæттæ, уый сфæлварыны
фæстæ. Концепцийы автортæ сты Цæгат Ирыстоны паддзахадон университеты
профессортæ Хъамболты Тамерлан, Бзарты Руслан æмæ Алинæ Левитская.

Концепцийы бындурон хъуыды уый мидæг ис, æмæ ирон национ скъола арæзт цæуы
бирæвзагондзинад æмæ бирæкультурондзинады принциптыл. Программæмæ гæсгæ ахуыры
æвзæгтæ сты ирон æмæ уырыссаг, кæй ахуыр кæнынц, уыцы æртæ æвзаджы та сты: ирон,
уырыссаг æмæ фæсарæйнаг. Концепцимæ гæсгæ ирон национ скъолайы модель арæзт цæуы
ахæм принципыл æнцайгæйæ: «Ирыстон — Уæрæсе — дуне». Моделы нысан у
ахуыргæнинæгтæн бауарзын кæнын Уæрæсейы культурæ, уый фæрцы та — дунейы адæмты
культурæ. Уымæй уæлдай æхсджиагдæр нысæнттæй иу у хъахъхъæнын ирон æвзаг, куыд
паддзахадон.

Полилингвалон ахуыры моделæн ис дыууæ варианты: ирон-уырыссаг æмæ уырыссаг-ирон.

Фыццаг вариантмæ (ирон-уырыссаг) гæсгæ райдайæн кълæсты ахуыртæ хъуамæ райдайой
мадæлон æвзагыл, уырыссаг ахуыр хъуамæ цæуа куыд ахуыргæнæн предмет. Фæлæ алы
урочы дæр ахуырдзау базоны ног терминтæ уырыссагау дæр. Стæй æртыккаг къласæй
райдайгæ, уроктæ сабыргай райдайынц дæттын дыууæ æвзагыл: ирон æмæ уырыссагау.

Полилингвалон модель саразæг Хъамболты Тамерланмæ гæсгæ «æнæмæнг скъоладзаутæ
ахæм системæйы ахуыргæнгæ, сæ мадæлон æвзаг базондзысты бындуронæй æмæ йæ æцæг
литературон формæйæ. Англисаг æвзаг дæр ацы варианты ахуыр кæндзысты иронау».
(«Рæстдзинад», 2010 азы 18 мартъи)

Дыккаг вариант (уырыссаг-ирон) та арæзт у афтæмæй, цæмæй йæ мадæлон æвзаг чи нæ
зоны, уыцы сывæллæттæ сæ ахуыртæ райдайой уырыссагау, ирон æвзаг ахуыргæнгæйæ
куыд ахуыры предмет. Фæлæ уырыссагау ахуыргæнгæйæ, ацы сывæллæттæ хъуамæ базоной
алы предметты терминтæ иронау дæр.

2003-æм азы ноябрæй фæстæмæ РЦИ—А-йы ахуырад æмæ зонады министрадæй арæзт æрцыди
Концепцийы программæтæ сæххæст кæныны фыццаг этапты цæттæгæнæн куыст. 2004-æм
азы мартъийы Цæгат Ирыстоны паддзахадон педагогон институты базæйыл байгом
чындæуыд зонадон-методикон лаборатори, фæстæдæр та — Бирæвзагон ахуырады
ЮНЕСКО-йы кафедрæ, кæцы у райдайæн скъолайы æппæт предметтæ, ахуырычингуытæ æмæ
программæтыл куыст организацигæнæн зонадон-методикон центр. Уый фæрцы хъуамæ
сæвзæра мадæлон æвзаг ахуыр кæныны ног уавæр. 2005-æм азы апрелы арæзт æрцыд
педагогты ногæй бацæттæ кæныны пълан. 2005-æм азы июнæй фæстæмæ кусын райдыдтой
эксперименталон къластæ кæм гомгонд æрцыдысты, скъолайы размæйы ахæм ахуырадон
уагдæттæ æмæ скъолаты педагогон кадртæ ногæй цæттæ кæныны курсытæ. ЮНЕСКО-йы
кафедрæ райдыдта аразын скъолайы размæйы бирæвзагон ахуыры системæ. Ирыстоны
Концепци 2008-æм азы аккагыл банымадта УФ-йы ахуырад æмæ зонады министр
Фурсенкойæ куыд универсалон æмæ нырыккон уавæртæн дзуаппдæттæг куыст. Æнæуый
Фурсенко æнхъæл у, Концепцийы сæйраг элементтæ ахуырадон системæйы реформæты
бындур кæй суыдзысты.

Хъамболты Тамерлан. Æвзаджы уавæр æмæ æвзагон политикæ Цæгат Ирыстоны: истори,
ныры рæстæг, фидæн/ Монографи (уырыс.)



https://os.wikipedia.org/wiki/%D0%98%D1%80%D0%BE%D0%BD_%D0%B0%D0%B4%C3%A6%D0%BC%D0%BE%D0%BD_%D1%84%D0%BE%D0%BB%D1%8C%D0%BA%D0%BB%D0%BE%D1%80

Ирон фольклор у ирон адæмы дзургæ сфæлдыстад: кадджытæ, зарджытæ, аргъæуттæ,
æмбисæндтæ, уыци-уыцитæ æмæ афтæ дарддæр.

Фольклоры уацмыстæ фыстой: Тыбылты Алыксандр, Карсанты В., Гæззаты У., Бедзысаты
У., Санакъоты П., Уанеты Захар æмæ æндæр иртасджытæ.

Ирон националон эпосыл нымад у «Нарты кадджытæ». Уыцы кадджыты йедтæмæ хуссары
Даредзанты таурæгътæ дæр парахат уыдысты.

Хуссар Ирыстоны арæх сты дзыхы уацмыстæ; цæвиттон, ахæм уацмыстæ, аив кæнæ
поэтикон фольклоры номæй кæй хонынц. Хуссар Ирыстоны фольклор аппæй дæр æмæ
формæйæ дæр хæстæг лæууы Цæгат Ирыстоны фольклормæ, фæлæ йæм ис хи сæрмагонд
миниуджытæ дæр. Ахæм сæрмагонд миниуджытæ æвдисынц, цавæр æндæрхуызон фадæттæ
цардис Хуссар Ирыстоны адæм ивгъуыд заманты.

Рагон бердзейнаг фысджытæ Есхил æмæ Софокл сæ ахъаззагдæр драмæтæ сарæзтой адæмы
таурæгъты æрмæгыл: «Прометей», «Авдæй Фивы ныхмæ», æмæ æндæртæ.

Овидийы диссаджы «Метаморфозтæ» сты поэтикон æвзагмæ ивд адæмы мифтæ. Фольклоры
бындурыл арæзт сты Вергилийы «Енеидæ» æмæ Апулейы «Сызгъæрин хæрæг» (уæлдайдæр
«Амур æмæ Психейы» эпизод). Боккаччойы «Декамеронæн» йæ фылдæр хай у адæмон
æмбисæндтыл арæзт. Æнæвгъау истой фольклорæй иннæ италиаг поэттæ дæр: Бойардо
æмæ Ариосто («Роданды кадæг»), Тассо («Риналдо» æмæ «Сæрибаргонд Иерусалим») æмæ
æндæртæ.

Парахатæй хъацыд сты фольклорон мотивæй Францы разагъды фыссæг Раблейы роман
«Гаргантюа æмæ Пантагрюэль». Гётейы номхæссæн поэмæ «Фауст», немыц сæхи буц цы
«Фауст»-æй кæнынц, уымæн йæ бындур у рагон адæмон таурæгъ. Фолкорон æрмæгыл
арæзт сты Шиллеры «Вилгельм Телль», Вальтер Скотты балладæтæ æмæ иуæй-иу
романтæ, Милтоны «Сæфт дзæнæт», Байроны «Манфред», Лонгфеллойы «Гайаватайы
кадæг», Пушкины «Руслан æмæ Людмилæ», стæй йæ «Аргъæуттæ», Лермонтовы
«Калашников-къупецы кадæг» æмæ ноджы бирæ хæрзаив поэтикон сфæлдыстытæ æгас
дунейы литературæйы дæр.

Нæ литературæйы сæууон стъалы Хетæгкаты Къоста иттæг арф æмæ æххæстæй æмбæрста
нæ фольклорæн йæ уд æмæ йæ ирд æмæ рæсугæй равдыста йе сфæлдыстады: «Æфсати»,
«Уæлмæрдты», «Лæскъдзæрæн», «Лæг æви ус», «Саг æмæ уызын», «Рувас æмæ згъарæг»
«Марходарæг», «Булкъ æмæ мыд», «Арс æмæ бирæгъ», «Æрра фыййау» — ацы уацмыстæ
арæзт сты иууылдæр фолклоры ’рмæгыл.

Гæдиаты Секъа: «Чермен», «Арагуийы æлдар» æмæ æнд., Къубалты Алыксандр:
«Æфхæрдты Хæсанæ», Брытъиаты Елбыздыхъо: «Хазби», «Амыран», Малиты Геуæрги:
«Гъонгæси фурт — мæгур Мæхæмæт» æмæ æнд., Беджызаты Чермен: «Мæсгуытæ дзурынц»,
Хъуылаты Созырыхъо: «Тотрадзы зарæг» æмæ æндæртæ.



https://os.wikipedia.org/wiki/%D0%98%D1%80%D0%BB%D0%B0%D0%BD%D0%B4%D0%B8%D0%B0%D0%B3_%D0%B0%D0%B4%C3%A6%D0%BC%D0%BE%D0%BD_%D0%BC%D1%83%D0%B7%D1%8B%D0%BA%C3%A6

Ирландиаг адæмон музыкæ у ирландиаг адæмы традицион музыкæ. У бирæхуызон: авдæны
æмæ фынджы зарджытæ, цадæг инструменталон композицитæ æмæ рог кæфтытæ, æмæ дзы
дзæвгар бынат ахсы ритм æмæ мелодийы нюансты æмæ вариациты пайдакæнынад.
Традицион ирландиаг кафты музыкæ йæхимæ ’фтауы рилтæ (сæ музыкалон бæрц у 4/4),
джигæтæ (сæ тæккæ арæхдæр бæрц у 6/8) æмæ хорнпайптæ. XIX-æм æнусæй райдайгæйæ
Ирландийы мидæг популярон сси полькæ, кæцыйы æрбахастой кафыны ахуыргæнджытæ æмæ
Европæйæ чи æрыздæхтысты, уыцы салдæттæ. Сеты кæфтытæ æнхъæлгæйæ кафынц
Ирландийы XVIII-æм æнусæй фæстæмæ. Уымæй фæстæдæр куыд шотландиаг страспейы
кафты вариант Ирландийы фæзынди мазуркæ.

XX-æм æнусы райдыдта ирландиаг традицийы ногæй æвзæрынад: популярон систы
аккордеон æмæ концертинæ, æххæст кодтæуыдысты ирландиаг степы æмæ кейлийы кафыны
ерыстæ, кæцыты арæх талас кодтой ахуырадон системæ æмæ патриотон организацитæ.
Популярон сси шан-нос (ирл. sean-nós, «зæронд стиль»), зарджытæ æмæ кæфтыты
зæронд стильмæ гæсгæ цагъд.

Белфасты артистты фестивалы 1792-æм азы Эдвард Бантинг сцæттæ кодта традицион
ирландиаг мелодиты æмæ зарджыты фыццаг æмбырдгонд, кæцы рауагъта 1796-æм азы.
Томас Мур, ирландиаг поэт, арæх пайда кодта Бантингы куыстытæй йæ зынгæ
æмбырдгонд «Ирландиаг Мелодитæ»-йы, кæцы фыццаг рауагъд æрцыдис 1807-æм азы.

Ирландиæгты АИШ-мæ иугуыр эмиграцийы руаджы, ирландиаг музыкæ разагъды сси
Америкæйы, уырдыгæй та — дунейы æппæт рæтты; гастрольты чи уыдысты, уыцы
музыканттæ, сæхи радæй, сæ цæгъдыны стильмæ æфтыдтой проамерикæйаг ивддзинæдтæ.



https://os.wikipedia.org/wiki/%D0%98%D1%80%D0%B0%D0%BD%D1%8B_%D0%BF%D1%80%D0%BE%D0%B2%D0%B8%D0%BD%D1%86%D0%B8%D1%82%C3%A6

Иран административон æгъдауæй дихгонд цæуы провинцитыл — остантыл (перс. استان
[ostān], бирæон нымæцы استان‌ها [ostānhā]). Алы провинцийы сæргъы ис
инæлар-губернатор (остандар, перс. استاندار). Монархийы заман остандарты сæ
бынатмæ нысан кодта сах, ныртæккæ та уыдон нысангонд æрцæуынц Мидхъуыддæгты
министрады, стæй сæ сфидар кæны Исламон республикæйы президент.

1950-æм азы агъоммæ бæстæ дихгонд уыди 12 останыл. 1950–60-æм азы уыди 10
останы. 1970-æм азты æмбисмæ сæ нымæц схызти 23-мæ.

2004-æм азы тæккæ стырдæр остан Хорасан фæдих чынди æртæ останыл. Йæ территорийы
чысыл хай та бацыди остан Йезды скондмæ.

Ныры рæстæг каст цæуынц, Ираны административон дихмæ ивддзинæдтæ чи бахæсдзæн,
ахæм проекттæ. Уыдонмæ гæсгæ арæзт хъуамæ æрцæуой ног остантæ: Талыш (Гилян æмæ
Ардебилæй), Альборз (Тæхранæй), Тебес (Йездæй), Астæуккаг Азербайджан (Ныгуылæн
æмæ Скæсæн Азербайджанæй), Эрдестан (Исфаханæй); уымæй уæлдай ма цалдæр останы
хъуамæдихгонд æрцæуой ног остантыл: остан Систан æмæ Белуджистаны ьæсты хъуамæ
уа дыууæ останы: Систан æмæ Белуджистаныл, Фарсы бæсты — Ныгуылæн æмæ Скæсæн
Фарс. Стæй ма проектты ис Тæхранæй саразын сæйраг сахары зылд.

Остантæ сты административон-территориалон дихы уæлдæр æмвæзады иуæгтæ. Уыдонæй
дæлдæр æмвæзадыл сты шахрестантæ (æдæппæтæй 324 шахрестаны). Шахрестантæ та
дихгонд цæуынц районтыл (бахш) — æдæппæтæй 740 бахшы.



https://os.wikipedia.org/wiki/%D0%98%D1%80%D0%B0%D0%BD%D1%8B_%D0%B0%D0%B4%D0%BC%D0%B8%D0%BD%D0%B8%D1%81%D1%82%D1%80%D0%B0%D1%82%D0%B8%D0%B2%D0%BE%D0%BD_%D0%B4%D0%B8%D1%85

Иран административон æгъдауæй дихгонд цæуы провинцитыл — остантыл (перс. استان
[ostān], бирæон нымæцы استان‌ها [ostānhā]). Алы провинцийы сæргъы ис
инæлар-губернатор (остандар, перс. استاندار). Монархийы заман остандарты сæ
бынатмæ нысан кодта сах, ныртæккæ та уыдон нысангонд æрцæуынц Мидхъуыддæгты
министрады, стæй сæ сфидар кæны Исламон республикæйы президент.

1950-æм азы агъоммæ бæстæ дихгонд уыди 12 останыл. 1950–60-æм азы уыди 10
останы. 1970-æм азты æмбисмæ сæ нымæц схызти 23-мæ.

2004-æм азы тæккæ стырдæр остан Хорасан фæдих чынди æртæ останыл. Йæ территорийы
чысыл хай та бацыди остан Йезды скондмæ.

Ныры рæстæг каст цæуынц, Ираны административон дихмæ ивддзинæдтæ чи бахæсдзæн,
ахæм проекттæ. Уыдонмæ гæсгæ арæзт хъуамæ æрцæуой ног остантæ: Талыш (Гилян æмæ
Ардебилæй), Альборз (Тæхранæй), Тебес (Йездæй), Астæуккаг Азербайджан (Ныгуылæн
æмæ Скæсæн Азербайджанæй), Эрдестан (Исфаханæй); уымæй уæлдай ма цалдæр останы
хъуамæдихгонд æрцæуой ног остантыл: остан Систан æмæ Белуджистаны ьæсты хъуамæ
уа дыууæ останы: Систан æмæ Белуджистаныл, Фарсы бæсты — Ныгуылæн æмæ Скæсæн
Фарс. Стæй ма проектты ис Тæхранæй саразын сæйраг сахары зылд.

Остантæ сты административон-территориалон дихы уæлдæр æмвæзады иуæгтæ. Уыдонæй
дæлдæр æмвæзадыл сты шахрестантæ (æдæппæтæй 324 шахрестаны). Шахрестантæ та
дихгонд цæуынц районтыл (бахш) — æдæппæтæй 740 бахшы.



https://os.wikipedia.org/wiki/%D0%98%D1%80%D0%B0%D0%BD%D1%8B_%D0%9F%D1%8B%D1%81%D1%8B%D0%BB%D0%BC%D0%BE%D0%BD_%D1%80%D0%B5%D1%81%D0%BF%D1%83%D0%B1%D0%BB%D0%B8%D0%BA%C3%A6

Координатæтæ: 32°29′46″ ц. у. 54°17′42″ с. д.﻿ / ﻿32.496111° ц. у. 54.295°
с. д. (G) (O)32.496111, 54.295

Иран (перс. ايران) — Ираны Пысылмон Республикæ — у Азийы паддзахад. Ираны
цæрджытæй сæ бæстæ рагæй хуыдтой Иран, фæлæ 1935-æм азы онг официалон æгъдауæй
уый хуынди Перс. Бæстæйы ном баивта сах Реза Пехлеви.

Остантæ сты административон-территориалон дихы уæлдæр æмвæзады иуæгтæ. Уыдонæй
дæлдæр æмвæзадыл сты шахрестантæ (æдæппæтæй 324 шахрестаны). Шахрестантæ та
дихгонд цæуынц районтыл (бахш) — æдæппæтæй 740 бахшы.

Дыккаг дунеон хæстмæ Иран бацыд куыд Германы цæдисон, фæлæ 1941-æм азы (25
августæй 17 сентябрмæ) Советон Цæдис æмæ Стыр Британи сæххæст кодтой иумæйаг
хæстон операци (Ирайнаг операци), æнæхъæн бæстæ байстой æмæ уæдæй хæсты кæронмæ
Иран антигитлерон коалицийы уæнгыл нымад уыди.

Ираны бацæхсын тынг ахсджиаг уыди, нефты гуырæнтæ цæмæй Германы хай нæ фæуой,
стæй Советон Цæдисмæ хæстон техникæ ласынæн фæндаг (хуссар коридор) цæмæй уа,
уымæн. Ираны хуссайраг хай хъахъхъæдтой бритайнаг хæстонтæ, цæгатаг та —
советонтæ. Операцийæн йæ советон æрдæг пълан кодта фæлтæрд хæстон офицер Фёдор
Толбухин, фæстæдæр Советон Цæдисы æмæ Болгарийы хъæбатыры ном кæмæн радтой, уый.

Иранмæ бабырсæг хæстонтæ аиуварс кодтой Ираны сах Реза Пехлеви. Фæлæ 1942-æм азы
йæ бынатмæ сбадын кодтой йæ фырт Мохаммеды.

1943-æм азы 28 ноябрæй 1 декабрмæ Тæхраны уыди «Стыр Æртæ»-йы фыццаг конференци.
Уымæ æрбацыдысты Ф. Д. Рузвельт, У. Черчилль æмæ Иосиф Сталин. Дыккаг дунеон
хæсты рæстæг дыууæ ахæм конференцийы ма уыди — Ялтæ æмæ Потсдамы. Тæхраны
конференцийы сæйрагдæр фарста уыди Ныгуылæн Европæйы фронт саразын. Уый йеддæмæ
ныхас цыди Иранæн хæдбардзинад раттыныл («Ираны тыххæй деклараци»).

Хæсты дæргъы Советон Цæдисæй оккупацигонд территорийыл уыдысты дыууæ æнæбанымад
паддзахады: Хуссар Азербайджан æмæ курдаг Мехабады Республикæ. Кæд ирайнаг æфсад
тæссаг нал уыди, уæддæр Советон Цæдис йе ’фсад Ираны цæгаты дардта 1946-æм азы
онг, Турк уыцырдæм нæ уадзыны охыл.

Ирайнæгты фылдæр хай сты пысылмæттæ. Цæрджыты 89% сты шииттæ. Иран, Ирак æмæ
Бахрейнимæ иумæ сты æртæ ахæм паддзахады, сæ цæрджыты фылдæр хай шииттæ кæм сты.
Ираны ис, шииттæн табуйаг чи сты, ахæм дыууæ сахары: Мешхед (уым æрбынат кодта
Имам Резайы мавзолей) æмæ Кум. Кум у пысылмон дины ахсджиагдæр артдзæстытæй иу.
Уым ис бирæ пысылмон семинартæ æмæ университеттæ.

Суннитæгтæ сты цæрджыты 9%. Иннæ 2% сты: бахайтæ, мандейтæ, индустæ, езидтæ,
зороастриæгтæ, уирæгтæ (иудейтæ) æмæ чырыстæттæ. А фæстаг æртæ дины нымад
æрцыдысты официалон æгъдауæй æмæ сты хъахъхъæд конституцийæ. Ацы динты
минæвæртæн Меджлисы резервгонд сты бынæттæ, кæд æмæ суннитæгтæн ахæм бартæ нæй.
Уыимæ бахайтæ Ираны цæуынц æлхъывд.

Уæрæсе у Ираны æвдæм ахсджиагдæр экономикон партнёр (2005-æм азы бæрæггæнæнтæм
гæсгæ). Уыцы аз товарты зилдух иу миллиард долларыл фæуæлдæр и.

Уæрæсейы æххуысæй Ираны арæзт æрцæуы атомон электростанцæ сахар Бушеры цур. Уый
йеддæмæ Уæрæсе Иранмæ хæстон техникæ уæй кæны: хæдтæхджытæ Су-27, МиГ-29, Ил-76.

Ираны президент Махмуд Ахмадинежад фæцырд кодта, йæ бæстæ Æмгуыстады Шанхайы
Организацимæ куыд бацæуа, ууыл баныхас. Ираны къухы ныры онг бафтыд уыцы
организацийы хъусдарæг бæстæйы статус райсын.



https://os.wikipedia.org/wiki/%D0%98%D1%80%D0%B0%D0%B7%D0%B8%D0%B5%D0%B2,_%D0%AD%D0%BB%D1%8C%D0%B4%D0%B0%D1%80_%D0%98%D0%B7%D0%B0%D0%BC%D1%83%D1%82%D0%B4%D0%B8%D0%BD%D1%8B_%D1%84%D1%8B%D1%80%D1%82

Эльдар Изамутдины фырт Иразиев (хъуым. Элдар Иразиев Изамутдинню уланы; 1981-æм
азы 13 октябры, сахар Буйнакск, Дагъистаны АССР, ССРЦ) у дагъистайнаг юморист,
КВН-ы хъазæг, режиссёр æмæ сценарист.

Эльдар Иразиев райгуырдис 1981-æм азы 13 октябры Дагъистаны сахар Буйнакскы
хъуымыхъхъаг бинонты ’хсæн. Йæ мыггаг у Дæллаг Дженгутайы хъæуæй (Дагъистаны
Буйнакскы район. 1998-æм азы Эльдар каст фæци Буйнакскы цыппæрæм астæуккаг
скъола. Уый фæстæ бацыдис Дагъистаны паддзахадон педагогон университеты
Буйнакскы филиалмæ, барады факультетмæ, уым фæцахуыр кодта 2003-æм азы онг.

Сценæмæ фыццаг хатт рацыдис 2000-æм азы, студент уæвгæйæ. Актёр уæвын æй нæ
фæндыди, уый тыххæй æмæ актёры дæсныйад райсыныл никуы хъуыды кодта æмæ бацыд
барады факультетмæ æрмæст исты уæлдæр ахуырад райсыны охыл. Фæлæ йæ сабийы бонты
йæм разынди актёры курдиат.

Алыхуызон рæстæджы Эльдар хъазыдис КВН-ы цалдæр командæты: «Буйнакскаг проект»
(уырыс. «Буйнакский проект»), Дагъистаны æмбырдгонд командæ æмæ Грознайæ «Цæцæны
фæд» (уырыс. «Чеченский след»).

Ноджы ма архайдта телеканалы ТНТ-йы проектты «Окна» æмæ «Смех без правил».
2008-æм азы та сериал «Фæдысмуд Гуровы ног цард»-ы (уырыс. «Новая жизнь сыщика
Гурова») ахъазыдис эпизодон ролы. Ныр та архайы проектыл «Горцы от ума. Том 2».

Йæхи загъдау, продюсер ын нæй. Рекламон роликтæ æмæ комедитæн сценаритæ фыссы
йæхæдæг. Æмгуыст кæны КВН-ы раздæры хъазæг Хадзымурат Набиевимæ æмæ ансамбль
«Лезгинка»-йы раздæры солист Юсуп Омаровимæ. Æххæстметражон фильмтæн сценаритæ
фыссынæл бавналдта, спонсорты æххуысмæ æнхъæлмæ кæсын дзæгъæлы у, уый куы
бамбæрста, уæд. Иу интервьюйы Иразиев йæхæдæг куыд зæгъы,

Йæ фыццаг режиссёрон куыстытæй иу у (Руслан Хангишиевимæ иумæ) скетч-шоу «Горцы
от ума».

Æнæхъæн Уæрæсейы зындгонд сси ТНТ-йы телеканалы «Смех без правил»-ы проекты йæ
архайды фæстæ (Юсуп Омаровимæ дуэты). Сæ «Дуэт Ивановы» рацыди æрдæгфиналмæ.

«Фæдысмуд Гуровы ног цард» (уырыс. Новая жизнь сыщика Гурова, 2008) —
æвзæргæнæг.

Ныртæккæ, комедийы проектты архайды йеддæмæ, кæны йæхæдæг бизнес мобилон
бастдзинад сферæйы.



https://os.wikipedia.org/wiki/%D0%98%D1%80%C3%A6%D1%84_(%D1%86%C3%A6%D1%83%D0%B3%C3%A6%D0%B4%D0%BE%D0%BD)

Ирæфи дони æвзурæг æй Хæреси цъæх-цъæхид цъететæ, Сугъан æма Лæбодай цъоппитæ.
Цæугæдони дæргъцæ æй 104 километри. Ирæф Терки дони хæццæ баеу уй
Александровский станици цори (Кæсæг-Балхъари Республикæ).

Ирæф медкоми æ райдайæнæй Мæцути фæзи уæнгæ цæуй Москъабæл цæгат-хорискæсæн
æрдæмæ. Хонхи цæугæй дони къæдзæхгун билгæрæнтти æрфæ рауæнæй-рауæнти хезуй
50-80 метри уæнгæ, Æхсинтти коми ба — 90-100 метри. Аци рауæн Ирæф хуæнхтæй
рахезгæй, Иристони иннæ цæугæдæнтти хузæн нæ ниххæлеутæ уй хецæн листæг
къанæуттæбæл, фал ма берæ дæсгай километртæ цæуй унгæг æма бæрзонд «къæдзæхгун»
ауæдзæбæл, сауæнгæ Секер æма Дзæгъебпарзи гъæути уæнгæ. Ами ба фæндон, парахат
райвазуй æ реугудур, ниффæтæнтæ уй, æ цуд ба - фæссабурдæр уй.

Ирæфбæл æфтуйуй цалдæр цæугæдони: рахез фарсæй — хонсарæй цæгатæрдæмæ — Тæни
дон, Къæрæугоми дон æма Айгомуги дон; галеу фарсæй рæсог Билæги дон, Наргъи дон,
Сæхоли дон, уæдта Хæзнидон. Аци цæугæдæнттæй Хæзнидон æй тæккæ даргъдæр æма
тæккæ фулдæр донхæссæг, Хæзнидон Ирæфæн æхецæй дæр берæ минкъийдæр нæ ’й.

Ирæф, иннæ хуæнхаг цæугæдæнттау, сæрди ивулд фæууй, зумæги ба — æруæлбун уй.
Сæрдигон еу сикъундмæ дæттуй дони 300 м3, зумæг ба — æдеугурæй 2 м3. Тæккæ
ивулддæр фæууй июли мæйи кæрони æма августи мæйи райдайæни.



https://os.wikipedia.org/wiki/%D0%98%D1%80%C3%A6%D0%B4

Ирæд (дыгуронау æруæд) у къайады ныхмæ исбон дæттыны æгъдау. Ирæд Ирыстоны уыдис
Цæгат Кавказы æппæты стырдæртæй, XIX æнусы ирæд фыстой стыр æмæ лыстæг сыкъаджын
фосæй. Сæ нымæц-иу хæццæ кодта дæсгæйттæм æмæ суанг фондзыссæдзгæйттæм дæр,
ноджы лæвæрдтой зынаргъ дзаумæттæ, хъуамæ се ’хсæн æнæмæнг уыдаид зынаргъ
хæцæнгæрзтæ, егъау æрхуы æгтæ. Ирæды æхца æрæмбырд кæнынæн бирæ азтæ хъуыдис,
уый аххосæй нæлгоймæгтæ ус æрæгмæ куырдтой, лæг-иу йæ усæй бирæ хистæр уыдис,
стæй чызджыты скъæфгæ дæр уый тыххæй кодтой. Скъæфын та-иу арæх туг расайдта.

1866-æм азы Дзæуджыхъæуы æрæмбырд сты ирон æхсæнады минæвæрттæ æмæ сфидар кодтой
ирæды нормæ: ирæд 200 сомæй фылдæр хъуама ма уа, зæгъгæ. 1879-æм азы мæхъхъæлон
адæмы æвзæрст лæгтæ сфидар кодтой ирæды максимум: 105 сомы, стæй бауынаффæ
кодтой чындзы мыггагæй ивар исын, кæд уыцы мыггаг æгæр зынаргъ лæвæрттæ усгурæй
исы, уæд.

Нырыккон иртасæг Дзуццаты Хасан хъуыдымæ гæсгæ, уыцы æрæнæвæрдтæ уавæр нæ
хуыздæр кодтой.

Ирон адæмæн стыр трагеди уыди ирæд исыны æгъдау. Газет «Ног цард» карз тох
расидт йæ ныхмæ. Ирæд исыны фæдыл газеты цы уацтæ æрцыди мыхуыр, уыдонæй
ахадгæдæр уыди Кочысаты Розæйы публицистикон æрмæг «Ирон чызджытæм», кæцы
мыхуыргонд æрцыд «Ног цард»-ы 13-æм номыры.

Розæйы фæстæ газеты мыхуыргонд æрцыди Тменаты Елбыздыхъойы уац «Ирæды тыххæй».
Автор лæмбынæгæй æргом кæны ирæды экономикон æфсæнттæ æмæ къласон характер, ацы
темæйы фæдыл.

Ныр Ирыстоны ирæд нал исынц. Лæппуйы бинонтæ сцæттæ кæнынц фидауæггаг æхца —
фидауæггаг цы æхца сæвæрынц, уый у мысайнаг, дыууæ мыггаджы кæй бафидыдтой, кæй
бахæстæг кодтой, уый тыххæй.



https://os.wikipedia.org/wiki/%D0%98%D0%BE%D1%81%D0%B8%D1%84_%D0%A1%D1%82%D0%B0%D0%BB%D0%B8%D0%BD

Сталин Виссарионы фырт Иосиф (æцæг мыггаг Джугашвили кæнæ Дзугаты[кæцæй ист у?])
— советон паддзахадон æмæ политикон архайæг, большевикты партийы æмæ советон
хицауады сæргълæууæг, Советон Цæдисы Хъæбатыр, Социалистон Фæллойы Хъæбатыр,
генералиссимус. Æцæгæй, 1920-ты кæронæй æмæ йæ амæлæты бонмæ уыдис иунæгон
æлдариуæггæнæг. Сталин райгуырдис 1879 азы 21 декабры Гуры сахары (Гуырдзыстон)
æмæ амардис 1953 азы 5 мартъийы Мæскуыйы.

Сталин æгас ма куы уыди, уæд йæ ном радтой цалдæр сахарæн, уыдонимæ Сталинградæн
дæр. Сталины ном цалдæр азы дæргъы хаста Цхинвал дæр (Сталинир, уæды хуссайраг
фыссынады — სტალინირ [стъалинир]).

Сталины мæлæты фæстæ ног партион раздзог сси Никитæ Хрущёв. Уый рафаудта Сталины
культ.



https://os.wikipedia.org/wiki/%D0%98%D0%BE%D0%B3%D0%B0%D0%BD%D0%BD_%D0%A1%D0%B5%D0%B1%D0%B0%D1%81%D1%82%D1%8C%D1%8F%D0%BD_%D0%91%D0%B0%D1%85

Иоганн Себастьян Бах (нем. Jóhann Sebástian Bach; 1685-æм азы 31 мартъийы
Эйзенахы, Саксен-Эйзенах — 1750-æм азы 28 июлы Лейпцигы, Саксони) у номдзыд
немыцаг композитор, бароккойы дугы минæвæр, фортепианойы æмæ органы виртуоз.
Иуæй-иу иртæсджытæ йæ хонынц историйы стырдæр композиторæй. Йæ куыстытæ тынг
тæфаг дардтой ног композиторты фæлтæртыл, зæгъæм, Бетховен æмæ Моцартыл.

Йæ царды дæргъы Бах ныффыста 1000 сфæлдыстады фылдæр алы музыкæйы жанры оперæйы
æддæмæ, фæлæ æппæтæй зындгонддæр сты йæ органы куыстытæ. Æндæртæ та йæ марды онг
зындгонд уыдысты æрмæст музыкæйы уарзæгты къаннæг зылдты, йæ марды фæстæ та
цыдæр рæстæгы бынтондæр рох уыдысты. Стæй, бирæ дæсазы сæрты фæстæ, Венæйы
классикон скъолайы композитортæ йæ куыстытимæ кусын куы райдыдтой æмæ Феликс
Мендельсон йæ фæлдисонд «Matthäus-Passion» Берлины куы равдиста, уæд дзыллæйæн
йæ Бахы интерес дæр сæндидзын райдыдта.



https://os.wikipedia.org/wiki/%D0%98%D0%BE%D0%B3%D0%B0%D0%BD%D0%BD_%D0%91%D0%B0%D1%85

Иоганн Себастьян Бах (нем. Jóhann Sebástian Bach; 1685-æм азы 31 мартъийы
Эйзенахы, Саксен-Эйзенах — 1750-æм азы 28 июлы Лейпцигы, Саксони) у номдзыд
немыцаг композитор, бароккойы дугы минæвæр, фортепианойы æмæ органы виртуоз.
Иуæй-иу иртæсджытæ йæ хонынц историйы стырдæр композиторæй. Йæ куыстытæ тынг
тæфаг дардтой ног композиторты фæлтæртыл, зæгъæм, Бетховен æмæ Моцартыл.

Йæ царды дæргъы Бах ныффыста 1000 сфæлдыстады фылдæр алы музыкæйы жанры оперæйы
æддæмæ, фæлæ æппæтæй зындгонддæр сты йæ органы куыстытæ. Æндæртæ та йæ марды онг
зындгонд уыдысты æрмæст музыкæйы уарзæгты къаннæг зылдты, йæ марды фæстæ та
цыдæр рæстæгы бынтондæр рох уыдысты. Стæй, бирæ дæсазы сæрты фæстæ, Венæйы
классикон скъолайы композитортæ йæ куыстытимæ кусын куы райдыдтой æмæ Феликс
Мендельсон йæ фæлдисонд «Matthäus-Passion» Берлины куы равдиста, уæд дзыллæйæн
йæ Бахы интерес дæр сæндидзын райдыдта.



https://os.wikipedia.org/wiki/%D0%98%D0%BD%D0%B6%D0%B5%D0%BD%D0%B5%D1%80%D1%82%D1%8B_%D0%BF%D1%8B%D1%81%D1%8B%D0%BB%D0%BC%D0%BE%D0%BD_%C3%A6%D1%85%D1%81%C3%A6%D0%BD%D0%B0%D0%B4

Инженерты пысылмон æхсæнад (перс. جامعهٔ اسلامی مهندسین — Джамийе исламийе
мохандесин) у, консервативон альянс «Абадгаран»-ы сконды чи ис, уыцы ирайнаг
политикон парти. Йæ бындур æвæрд æрцыд 1988-æм азы, ирайнаг-иракаг хæсты рæстæг.
Партийы манифесты расидтæуыд «ныгуылæйнаг материализмæй Ираны культурæ бахизыны
архайд», стæй Ираны пысылмæтты фæндон æвдисын æмæ æмбырдтæ сæрибарæй аразыны
бартыл тох.

2005-æм азы президентон æвзæрстыты афон Инженерты пысылмон æхсæнад нæ рахæцыди
Ахмадинежады фарс æмæ уый тыххæй бахъуыди аразын дыккаг тур, цыран Ахмадинежад
фæуæлахиз ис йæ раздæры конкурент Али Лариджанийы æххуысы фæрцы.



https://os.wikipedia.org/wiki/%D0%97%D1%8B%D0%BD%D0%B4%D0%BE%D0%BD_(%D0%B8%D1%80%D0%BE%D0%BD_%D0%BC%D0%B8%D1%84%D0%BE%D0%BB%D0%BE%D0%B3%D0%B8)

Зындон — æппæты дарддæр æхгæд къуым мæрдты бæсты ирон мифологийы. Йæ дæгъæл ис
Барастырмæ. Мæрдтæ зындоны æфхæрд цæуынц паддзах Барастыры бардзырдмæ гæсгæ,
уæлæуыл, æгас уæвгæйæ, цы тæригъæдты бацыдысты, уыдон хынцгæйæ.

Мæрдты бæстæйы иу хай, фыдгæнджытæ кæдæм бахауынц, уый. Уым сæ тæригъæдтæ
фыдтухитæй фидынц. Чи дзы йæ къахæй ауыгъд у, чи – йæ цонгæй, чи – йе 'взагæй,
чи та йæ хурхæй, сæ быны дойнаг дуртæ цырынæй судзынц. Уæлæуыл цы бирæ
æвзæрдзинæдтæ фæкодтой, уыдон Мæрдты бæсты зындзинæдтæй фидынц: афæдз сæ кæмæн
æртæ боны, кæмæн къуыри, кæмæн фылдæр – ахæм хъизæмар æвзарын тæрхонгонд у
Мæрдты хицау Барастырæй. Уымæй уæлдай ма, уæлæуыл мæрдтæй йæхи чи куыд æвзæр
дардта, ахæм, фæсмонгонды цардæй æрвитынц сæ рæстæг Мæрдты бæсты.



https://os.wikipedia.org/wiki/%D0%97%D0%B2%D0%B5%D1%80%D0%B5%D0%B2%D0%B0,_%D0%9D%D0%B0%D1%82%D0%B0%D0%BB%D0%B8%D1%8F_%D0%98%D0%B2%D0%B0%D0%BD%D1%8B_%D1%87%D1%8B%D0%B7%D0%B3

Зверева Наталия Иваны чызг (уырыс. Наталия Ивановна Зверева) у уæрæсейаг
менеджер, фонд «Нæ фидæн»-ы регионалон социалон программæты директор.

1992-æм азы каст фæци Пайдагæнæн биотехнологийы институт Мæскуыйы, райста дзы
экономисты дæсныйад, стæй ахуыр кодта Уæрæсейы экономикон университеты Плехановы
номыл.. 1993-æм азæй 1996-æм азы онг куыста акционерон æхсæнад «НИКойл»-ы сæйраг
бухгалтеры бынаты, фæстæдæр уыдис Экономикæ æмæ финансты департаменты директор.
2005-2007-æм азты куыста банк «Уралсиб»-ы инвестицион тæссæгты службæйы. 2007-æм
азы сси Вагит Алекперовæй арæзт регионалон социалон программæты фонд «Нæ
фидæн»-ы сæргълæууæг. Фонд сси Уæрæсейæн йæ сæрмагонд фондты фыццæгтæй иу, кæцы
æххуыс кæны инвалидтæ, стыр бинонтæ æмæ сидзæрдæтты хъомылгæнинæгтæн сæхи бизнес
саразын. .

2012-æм азæй фæстæмæ у Уæрæсейы Сæудæджерадон-индустрион палатæйы социалон
бизнес æмæ амалхъомады рæзты фарстатыл Координацион ныхасы Сæргълæууæджы
Хæдивæг. .

Зверевайы уацтæ публикацигонд цыдысты «Эксперт»-ы журналы , «Ведомости»-йы
газеты æмæ «Частный корреспондент»-ы дæр . Хайад иста министрты кабинет æмæ
Дмитрий Медведевимæ амалгæнджыты фембæлды.. Хорзæхгонд æрцыд «Аргъауæг Даниил
Мæскуыйаджы Сыгъд. Аргъуаны фæллойы сæрæппонд»-ы (уырыс. «За труды во славу Св.
Церкви Святителя Даниила Московского») майданæй .



https://os.wikipedia.org/wiki/%D0%97%D0%B0%D0%BC%D0%B5%D0%BD%D0%B3%D0%BE%D1%84,_%D0%9B%D0%B0%D0%B7%D0%B0%D1%80%D1%8C_%D0%9C%D0%B0%D1%80%D1%87%D1%8B_%D1%84%D1%8B%D1%80%D1%82

Людвик Лазарь Заменгоф (йæ уæрæсейаг гæххæттытæм гæсгæ Лазарь Маркович Заменгоф)
уыд, æвзаг эсперанто чи æрымысыдис, уыцы лæг. Уый райгуырдис 1859-æм азы 15
декабры сахар Белосточы (ныр Польшæйы), амардис та 1917-æм азы 14 апрелы
Варшавæйы. Йæ дæсныйадмæ гæсгæ уыд цæстыты дохтыр.

Лазары фыд куыста куыд немыцаг æвзаджы ахуыргæнæг, фæстæдæр уыимæ ма цензорæй:
цензурæ кодта немыцаг æвзагыл æмæ та дзуттаг æвзæгтыл (идиш æмæ иврит) цæуæг
периодикон мыхуыр. Йæ сабибонтæй Лазарь Заменгоф зыдта цалдæр æвзаджы, йæ
мысинæгтæм гæсгæ йæ сæйраг æвзаг уыдис уырыссаг, фæстæдæр фылдæр польшæйагау
дзурын байдыдта, йæ цотимæ дæр.

Гимназы фæстæ Лазарь ахуыр кодта Мæскуыйы (1879-1881) æмæ Варшавæйы (1881-1885),
сси цæстыты дохтыр.

Йæ æрымыст æвзаджы афæлгæст рацыдис 1887-æм азы сæрды уырыссаг æвзагыл, уыцы
чиныдж сæргонд уыдис «Доктор Эсперанто. Æхсæнадæмон æвзаг. Раздзырд æмæ ахуыры
чиныг æххæстæй» (уырыс. «Д-ръ Эсперанто. Международный языкъ. Предисловіе и
полный учебникъ»). Уыцы рауагъды фæстæ уыдысты польшæйаг, францаг æмæ немыцаг
рауагъдтытæ. Заменгофы фæсномыг «эсперанто» тагъд рæстæджы сси, уый цы æвзаг
сарæзта, уымæн йæ ног ном.



https://os.wikipedia.org/wiki/%D0%97%D0%B0%D0%BC%D0%B5%D0%BD%D0%B3%D0%BE%D1%84%2C_%D0%9B%D1%8E%D0%B4%D0%B2%D0%B8%D0%BA_%D0%9B%D0%B0%D0%B7%D0%B0%D1%80%D1%8C

Людвик Лазарь Заменгоф (йæ уæрæсейаг гæххæттытæм гæсгæ Лазарь Маркович Заменгоф)
уыд, æвзаг эсперанто чи æрымысыдис, уыцы лæг. Уый райгуырдис 1859-æм азы 15
декабры сахар Белосточы (ныр Польшæйы), амардис та 1917-æм азы 14 апрелы
Варшавæйы. Йæ дæсныйадмæ гæсгæ уыд цæстыты дохтыр.

Лазары фыд куыста куыд немыцаг æвзаджы ахуыргæнæг, фæстæдæр уыимæ ма цензорæй:
цензурæ кодта немыцаг æвзагыл æмæ та дзуттаг æвзæгтыл (идиш æмæ иврит) цæуæг
периодикон мыхуыр. Йæ сабибонтæй Лазарь Заменгоф зыдта цалдæр æвзаджы, йæ
мысинæгтæм гæсгæ йæ сæйраг æвзаг уыдис уырыссаг, фæстæдæр фылдæр польшæйагау
дзурын байдыдта, йæ цотимæ дæр.

Гимназы фæстæ Лазарь ахуыр кодта Мæскуыйы (1879-1881) æмæ Варшавæйы (1881-1885),
сси цæстыты дохтыр.

Йæ æрымыст æвзаджы афæлгæст рацыдис 1887-æм азы сæрды уырыссаг æвзагыл, уыцы
чиныдж сæргонд уыдис «Доктор Эсперанто. Æхсæнадæмон æвзаг. Раздзырд æмæ ахуыры
чиныг æххæстæй» (уырыс. «Д-ръ Эсперанто. Международный языкъ. Предисловіе и
полный учебникъ»). Уыцы рауагъды фæстæ уыдысты польшæйаг, францаг æмæ немыцаг
рауагъдтытæ. Заменгофы фæсномыг «эсперанто» тагъд рæстæджы сси, уый цы æвзаг
сарæзта, уымæн йæ ног ном.



https://os.wikipedia.org/wiki/%D0%95%D1%80%D1%8B%D1%81%D1%82%D0%B0%D1%83%D1%82%C3%A6

Ерыстау (гуырдз. ერისთავი «адæмы сæрдар») у гуырдзиаг феодалон титул, ерыстаутæ
уыдысты провинциты æлдариуæггæнджытæ æмæ хæстон тырысаты хъахъхъæнджытæ. Рæстæг
куы цыдис, гуырдзиаг ерыстаутæй бирæтæ сæ бæрнон бынаты титул скодтой сæ
мыггаджы ном, суанг ма уыдонæй иуæй-иутæ хæдбар æлдариуæггæнджытæ систы.

Уыцы титулæй равзæрдысты фондз мыггаджы нæмттæ, кæцытæ XIX æнусы уæрæсейаг
хицауадæй уыдысты фидаргонд куыд кънйазтæ. Уырыссагау се ’ппæт дæр уыдысты
Эристовы, фæлæ сæ равзæрдæй хицæн кæнынц: Арагуийы ерыстаутæ, Чысаны ерыстаутæ,
Рацъы ерыстаутæ, Гурийы ерыстаутæ æмæ Имереты ерыстаутæ.



https://os.wikipedia.org/wiki/%D0%95%D0%BB%D1%8C%D1%86%D0%B8%D0%BD,_%D0%9D%D0%B8%D0%BA%D0%BE%D0%BB%D0%B0%D0%B9%D1%8B_%D1%84%D1%8B%D1%80%D1%82_%D0%91%D0%BE%D1%80%D0%B8%D1%81

Борис Николайы фырт Ельцин (1 февралы 1931 азы, хъæу Буткæ Свердловсчы облæсты —
23 апрелы 2007 азы, Мæскуы) уыд советон æмæ Уæрæсейы политик, Уæрæсейы
Федерацийы фыццаг президент (1991-2000).

Ельцин райгуырдис Уралы хъæуы, зæхкусджыты бинонты ’хсæн. Йæ разгæ бонтæ арвыста
Пермы облæсты сахар Березникийы. Уым каст фæцис астæуккаг скъола. Æфсадмæ йæ нæ
басидтой, уый тыххæй æмæ йæ армы дыууæ æнгуылдзы нæ уыд.

Ельцин студент куы уыд, тынг уарзта волейбол, сси спорты мастер. 1955-æм азы
каст фæци Уралы политехникон университет, æмæ инженер-аразæг сси (йæ дипломон
куысты темæ уыд «Телеуынынады мæсыг»). 1955-1968 азты куыста арæзтады. 1968-æм
азæй куыста партион архайæгæй, 1985-æм азæй — Мæскуыйы.

1991-æм азы 10 июлы Уæрæсейы адæмæн иузæрдыгдзинадыл ард бахордта æмæ сси
УСФСР-йы президент. Йæхæдæг куыд бафиппаидта, сси Уæрæсейы историйы, адæм кæй
равзæрстой, фыццаг ахæм сæргълæууæг.

Ельцины критиктæ йæ зылын кæнынц, уый 1991-æм азы Беловежьейы бадзырдыл кæй йæ
къух æрфыста, уый тыххæй. Беловежьейы бадзырды аххосæй, дам, Советон Цæдис
фехæлдис, Хуссар Ирыстон æмæ æндæр рæтты быцæутæ сирвæзтысты, дуне та
дыууæполюсонæй иуполюсон сси.



https://os.wikipedia.org/wiki/%D0%95%D0%BB%D1%8C%D1%86%D0%B8%D0%BD

Борис Николайы фырт Ельцин (1 февралы 1931 азы, хъæу Буткæ Свердловсчы облæсты —
23 апрелы 2007 азы, Мæскуы) уыд советон æмæ Уæрæсейы политик, Уæрæсейы
Федерацийы фыццаг президент (1991-2000).

Ельцин райгуырдис Уралы хъæуы, зæхкусджыты бинонты ’хсæн. Йæ разгæ бонтæ арвыста
Пермы облæсты сахар Березникийы. Уым каст фæцис астæуккаг скъола. Æфсадмæ йæ нæ
басидтой, уый тыххæй æмæ йæ армы дыууæ æнгуылдзы нæ уыд.

Ельцин студент куы уыд, тынг уарзта волейбол, сси спорты мастер. 1955-æм азы
каст фæци Уралы политехникон университет, æмæ инженер-аразæг сси (йæ дипломон
куысты темæ уыд «Телеуынынады мæсыг»). 1955-1968 азты куыста арæзтады. 1968-æм
азæй куыста партион архайæгæй, 1985-æм азæй — Мæскуыйы.

1991-æм азы 10 июлы Уæрæсейы адæмæн иузæрдыгдзинадыл ард бахордта æмæ сси
УСФСР-йы президент. Йæхæдæг куыд бафиппаидта, сси Уæрæсейы историйы, адæм кæй
равзæрстой, фыццаг ахæм сæргълæууæг.

Ельцины критиктæ йæ зылын кæнынц, уый 1991-æм азы Беловежьейы бадзырдыл кæй йæ
къух æрфыста, уый тыххæй. Беловежьейы бадзырды аххосæй, дам, Советон Цæдис
фехæлдис, Хуссар Ирыстон æмæ æндæр рæтты быцæутæ сирвæзтысты, дуне та
дыууæполюсонæй иуполюсон сси.



https://os.wikipedia.org/wiki/%D0%94%D1%83%D0%B9%D0%BC%D0%BE%D0%B2%D0%B8%D1%87,_%D0%94%D0%B0%D0%B2%D0%BE%D1%80

Давор Дуймович (серб. Давор Дујмовић; 1969-æм азы 20 сентябры — 1999-æм азы 31
майы) уыди югославиаг актёр.

Фылдæр зындгонд у, режиссёр Эмир Кустурицайы цы æртæ кинонывы ахъазади, уыдоны
фæрцы: Мирза — «Папа в командировке» (1985), Перхан — «Время цыган» (1988) æмæ
Бата — «Андеграунд» (1995). Кустурица йемæ базонгæ ис Сараевойы сахары, иу
фæндаггæрон кафейы. Даворы фыд, уыцы ранмæ хæстæг цы базар уыди, уым куыста
уæйгæнæгæй, лæппу та йын кодта æххуыс. Режиссёр æй æрбахуыдта киноныв «Папа в
командировке»-ы ахъазынмæ.

1990-æм азты дыккаг æмбисы Дуймович уыди фыдæмхиц наркотиктæм æмæ киноты нал
хъазыди. Фæлæ уыимæ, Баня-Лукæйы сахары цæргæйæ, Дуймович бавæрдта йæ хай ног
паддзахады культурон политикæмæ — уый сарæзта, ног паддзахады культурæйæн ахъаз
чи кæна, ахæм фонд.



https://os.wikipedia.org/wiki/%D0%94%D0%BE%D0%BB%D0%B8%D0%B4%D0%B7%D0%B5,_%D0%92%D0%B8%D0%BA%D1%82%D0%BE%D1%80_%D0%98%D1%81%D0%B8%D0%B4%D0%BE%D1%80%D1%8B_%D1%84%D1%8B%D1%80%D1%82

Виктор Исидоры фырт Долидзе (гуырдз. ვიქტორ ისიდორეს ძე დოლიძე; райгуырдис
1890-æм азы 18 (30) июлы, Озургетийы — амардис 1933-æм азы 24 майы, Тбилисы)
уыдис советон гуырдзиаг композитор.

Виктор Долидзе райгуырдис Кутаисы губернæйы сахар Озургетийы, мæгуыр зæхкусæджы
бинонты ’хсæн. Ахуыр кодта Тифлисы коммерцион училищейы. 1910-æм азы мандолинæйæ
цæгъдджыты ’хсæн конкурсы райста фыццаг преми.

Училище каст куы фæцис, уæд бацыдис Киевы коммерцион институтмæ æмæ ма уыциу
рæстæг райдыдта ахуыр кæнын музыкалон училищейы (скрипкæ æмæ композицийы
кълæсты). 1917-æм азы каст фæцис училище æмæ сыздæхтис Гуырдзыстонмæ. Уæдæй
фæстæмæ йæ цард баст уыдис айдагъ музыкæимæ.

Виктор Долидзе зынгæ хай бавæрдта ирон музыкалон культурæйы рæзтмæ. Уый æрæмбырд
кодта, нотæтæй ныффыста æмæ раиртæста 200 ирон адæмон зарæгæй æмæ кафæн цагъдæй
фылдæр. Цы стыр æрмæг бамбырд кодта, уымæй инструментовкæгонд æрцыдысты 36
зарæджы æмæ кафæн мелодийы. Уыдон ма арæх цагътой Дзæуджыхъæуы æмæ Тбилисы арæзт
концертты.



https://os.wikipedia.org/wiki/%D0%94%D0%BE%D0%B1%D1%80%D0%B8%D1%87

Добрич (болг. Добрич) у Болгарийы скæсæны сахар, Добричы облæсты административон
центр. Сахар лæууы хъæууон хæдзарады ахсджиаг регионы астæу.

Историон нæмттæ: туркагау Hacıoğlu Pazarcık (Хаджиоглу-Пазарджик), румынагау —
Bazargic (Базаржик), социалистон дуджы — Толбухин, советон маршалы кадæн. 1990
азæй сахар хæссы йæ болгайраг ном — Добрич.

Добрич æмæ Хуссар Добруджæйы æппæт регион уыд Румынийы сконды 1916-æм азæй
1940-æм азы онг. Болгарийы уыцы дуг нымæд у оккупацийыл. 1940-æм азы 25 сентябры
болгайраг æфсад Добрич тыхæй райста, уыцы бон бæрæг кæнынц куыд Сахары бон
(болг. Денят на град Добрич).



https://os.wikipedia.org/wiki/%D0%94%D0%BC%D0%B8%D1%82%D1%80%D0%B8%D0%B9_%D0%9C%D0%B5%D0%B4%D0%B2%D0%B5%D0%B4%D0%B5%D0%B2

Медведев Анатолийы фырт Дмитрий (уырыс. Дмитрий Анатольевич Медведев; райгуырдис
1965-æм азы 14 сентябры Ленинграды) у политикон æмæ паддзахадон архайæг,
юридикон зонæдты кандидат, 2008-æм азы 7 майæй — 2012-æм азы 7 майы онг уыдис
Уæрæсейы æртыккаг президент, 8 майæ та у хицауады сæрдар. Йæ кармæ гæсгæ у
Уæрæсейы тæккæ æрыгондæр сæргълæууæг (1917-æм азæй ныры онг).

Райгуырдис Ленинграды, каст фæцис скъола, университеты райста юристы дæсныйад.
Куыста сахары администрацийы æмæ кастис лекцитæ Бетъырбухы паддзахадон
университеты юридикон факультеты. 1999-æм азæй фæстæмæ кусы Мæскуыйы.

Медведев у уырыссаг. Йæ фыдæлтæ, мады мыггагæй æмæ фыды мыггагæй дæр, уыдысты
Курсчы губернæйы зæхкусджытæ. Йæ фыд — Афанасийы фырт Анатолий (1926—2004) —
Ленсоветы номыл Ленинграды технологион институты профессор. Йæ мад — Вениамины
чызг Юлия (р. 1939) — филолог, ахуыргæнæгæй куыста Герцены номыл Педагогон
институты, фæстæдæр та — куыд музейы экскурсиамонæг.

2008 азы 26 августы Дмитрий Медведев бафыста дыууæ барамынды: «Республикæ Абхаз
банымайыны тыххæй» æмæ «Республикæ Хуссар Ирыстон банымайыны тыххæй». Уыцы
бармындтытæм гæсгæ Уæрæсейы Федераци уыцы дыууæ республикæйы базыдта куыд
«суверенон æмæ хæдбар паддзахад».

Дмитрий Медведев активонæй пайда кæны интернетæй. Ис ын видеоблог. Кæд йæхæдæг
комментаритæм дзуапп нæ дæтты, йæ администрацийы кусджытæ комментаритæ кæсынц
æмæ интернеты пайдагæнджытæ ныридæгæн иуæй-иу хатт Медведевы блогмæ бахæссынц сæ
хъæстытæ.



https://os.wikipedia.org/wiki/%D0%94%D0%B8%D0%BE%D0%B3%D0%B5%D0%BD

Синопы Диоген (рагон грекъ. Διογένης ὁ Σινωπεύς) уыди рагон бердзенаг философ.
Райгуырди Синопы нæ эрæйы агъоммæ 400 азы, мæлгæ та акодта 323 азы. Йæ фыд
куыста къазнайы хæдзары æхцатæ ивæгæй, фæлæ цыдæр цæстфæлдахæн ми кæй бакодта,
уымæ гæсгае йæ асырдтой.

Диогенæн йæ ахуыргæнæг куы амард, уæд ацыди Коринфмæ. Цæрæнбынат баххуырсыны,
кæнæ йæ уазæгуарзон адæмæй искæмæ бацæуыны бæсты ссардта æндæр бынат: зæронд æмæ
фæстытæ стыр дурын-быркуы (грекъагау «пифос» — сæн кæнæ хор кæм дардтой, ахæм).

Диогены фæндыд, æрдз æй цыдæриддæрхуызонæй сфæлдыста, ахæм уæвын, уымæ гæсгæ
йæхи дæр нæ даста. Уыди тынг гуыбыр, æдзухдæр каст йе ’рфгуыты бынæй.
Цæугæ-цæуын æнцой кодта, сæр саджил кæмæн уыд, ахæм лæдзæгыл. Уыцы саджилæгыл
ауыгъта йæ фæндаггон хызын. Алкæмæ дæр каст æлгъгæнгæ, никæй ницæмæ дардта.



https://os.wikipedia.org/wiki/%D0%94%D0%B7%D0%B8%D0%BC%D1%8B%D1%80%D0%B3%D0%BE%D0%BC

Дзимыргом кæнæ Дзимыр (гуырдз. ჟამური) ис Ирыстоны хуссар хайæн йæ
цæгат-хурыскæсæны. Йæ алыварс сты: хурыскæсæнырдыгæй — Хъудыком, Млет;
хурныгуылæнырдыгæй — Къара, Цъурта, хуссарырдыгæй — Ломис, Елойтæ, цæгатæрдыгæй
— Хъелы æфцæг, Урстуалтæ; цæгат-хурныгуылæнырдыгæй — Гнугъ.

Дзимыр цы зæхх ахсы, уымæн йæ дæргъ у 25 километрæй фылдæр, йæ уæрх — 10
километры. Ам уыдис ахæм хъæутæ: Уæллаг Баджин, Астæуккаг Баджин, Дæллаг Баджин,
Горга, Хетъетæ, Тогойтæ, Къора, Пагæтæ, Паркатæ, Дзуат, Дзæццойтæ, Хæтотæ,
Гуырцъытæ, Бетъретæ, Цгъойтæ, Сачнатæ, Гæгойтæ, Сыгъд, Мæхъитæ, Мæсгуытæ,
Фæрниатæ, Хъасайтæ, Хъулатæ, Хъаратæ, Сланбегтæ, Куыцитæ, Теккойтæ — æдæппæт 25
хъæуæй фылдæр. Куыд хæххон хъæутæ, афтæ стыртæ нæ уыдысты: иуты дзы цардис 4-9
хæдзары, иннæты — 10-15, аннæты та 15-20 кæнæ 23-25 хæдзары. Мыггæгтæ та дзы уыд
ахæмтæ: Бедойтæ, Биганатæ, Битъæртæ, Гæгойтæ, Гуырцъытæ, Дзебысатæ, Додотæ,
Долеттæ, Къоратæ, Мæхъитæ, Пагæтæ, Паркатæ, Сачнатæ, Фæрниатæ, Хъаратæ,
Хъасайтæ, Хъулатæ æмæ Цгъойтæ.

Егъау комбæстæ уыд Дзимыр, фæлæ йæм рæстмæ йæ хъус ничи дардта. Æгæрмæгуыр,
райдайæн скъолайæ уæлдæр дзы нæ уыди, нæ рухс, нæ фæндаг. Афтæмæй та ам куыста
хъæусовет — фæллойгæнджыты депутатты Дзимыры хъæууон Советы æххæстком. Фæндзайæм
азты дæр ма дзы уыд авд коллективон хæдзарады. Колхозтæ стыртæ нæ уыдысты, фæлæ
иууылдæр — æфтиагджын. Дзимыргом районы астæумагъз хуыдтой, районмæ фосдарыны
продукттæй цы цыд æппæт хъæутæй, уымæн йе ’ртыццаг хай æфтыд Дзимыргомæй. Уымæ
гæсгæ йæм хъусдард дæр хъуамæ тынгдæр уыдаид, фæлæ баззад рохуаты. Уымæн уыдис
йæхи аххосæгтæ: 40-æм азты дыккаг æмбисы Ирыстоны хуссар хайы цы скъолатæ уыд,
уым иууылдæр ахуыр кæнын райдыдтой гуырдзиаг æвзагыл. Дзимырмæ дæр барвыстой иу
гуырдзиаджы — Григорий Цхомелидзейы. Уый хъуамæ уыдаид, Цгъойты хъæуы гуырдзиаг
æвзагыл цы астазон скъола байгом кæнынмæ хъавыдысты, уый директор. Уымæн районы
ахуырады хайад бахæс кодта бынаты ахуыры кары сабиты сбæрæг кæнын, йæхицæн
педагогон кадртæ ссарын, стæй та скъолайы агъуыст æмæ а. д.

Æндæр ахæм хабар ХIХ æнусы дæр æрцыди. 1863-æм азы Цгъойты хъæумæ æрвыст æрцыд
Григорий Церетели. 5 октябры уый фыста Ортъеуы хъæуы сауджын С. Канделакимæ,
ома, æрæмбырд кодтон фондз ирон сывæллоны æмæ сæ ахуыр кæнын гуырдзиаг æвзагыл,
фæлæ нæй гуырдзиаг дамгъуат. Иуæй ирæтты хъæуæн йæ историон ном аивта, иннæмæй
ирон сабиты фыццаг къласæй хъавыд гуырдзиаг æвзагыл ахуыр кæнынмæ. Афтæмæй та
Æгъуызаты Иуане йæ дамгъуат æмæ райдайæн кълæстæн ахуыргæнæн чингуытæ ирон
æвзагыл 1930-æм азы размæ рауагъта. Педагогикæ рагæй-æрæгмæ афтæ домы, цæмæй
сабитæ райдайæн кълæсты ахуыр кæной сæхи мадæлон æвзагыл.

Дзимыргом рохуаты æрмæст ахуырады къабазы нæ баззад. Ам 1960-æм азты дæр нæма
уыд рæстмæ фæндаг, рухс, радио, бастдзинад æмæ а. д.

Цгъойты Дзигойы фырт Харитон цæмæй астæуккаг скъола каст фæуыдаид, уый тыххæй йæ
рахау-бахау кæнын бахъуыд бирæ: куы Млеты ахуыр кодта, куы — Икъоты, стæй та —
Тбилисы (Калачы). Хуыздæр бон нæ уыд æндæр æрыгон дзимырæгтыл дæр: уыдонæй
бирæтæ райдайæн ахуыр иронау истой, астазон — гуырдзиагау, 9 æмæ 10 кълæстæ та —
уырыссагау. Иу скъолайæ иннæмæ цæугæйæ сæ-иу алы хатт дæр сбадын кодтой кълас
дæлдæр. Ахæм уавæрты скъоламæ цæуын у моралон æмæ физикон æфхæрдæй дæр фыддæр.

Цæмæй ма алыгъдаиккой ацы комбæсты адæм, уый тыххæй районы разамонджытæ
æрæджиау, 1960-æм азты райдайæнæй ардæм райдыдтой фæндаг аразын, рухс уадзын.
Ацы куыстытæ сæ тæккæ тæмæны куы уыдысты, раст уыцы рæстæджы хицауадæй рацыд
ахæм уынаффæ, цæмæй адæм фос мауал дардтаиккой. Бирæ кæмтты адæм сæ царды сæйраг
фæрæз фосдарынад кæмæн уыд, уыдон хъæддыхæй рацыдысты ацы уынаффæйы ныхмæ.
Дзимыргомы ахæм ничи разынд æмæ районы разамонджытæ уынгæджы кæй нæ фæкодтой.
Куы сын сæ фос аслам аргъыл уæй кæнын кодтой колхозæн, куы сын сæм тыхæй
байсынæй дæр æртхъирæн кодтой, зæгъгæ, уæлдæр хицауадæй рацæугæ закъон афтæ
домы. Дзимирæгтæ дæр ма сæ сæрæн уый зыдтой æмæ бар-æнæбары фæлыгъдысты Цæгат
Ирыстоны алы хъæутæм.

Ацы ком кæй федзæрæг, уый у тугтæригъæд хъуыддаг. Ардыгæттæ тынг бирæ уарзтой сæ
бæстæ. Уыдоны ’хсæн уыдысты ахæмтæ дæр, кæцытæ-иу алыгъдысты Цæгат Ирмæ æмæ
та-иу фæстæмæ æрыздæхтысты, сæ иуæй-иутæ дыгай хæттыты дæр. Уымæн æмæ ам кæд зын
уавæрты цардысты, уæддæр ком экологон æгъдауæй у сыгъдæг, йе ’рдзон миниуджытæ,
йæ уæлдæф æмæ йæ дæттæ сты, æмбал стæм кæмæн ис, ахæмтæ. Ам лæг æрмæст хъæды
халсартæ, зокъотæ, гагадыргътæ фаг куы æрæмбырд кæна, уæддæр сараздзæн йæхицæн
цæрыны фæрæзтæ. Йæ алыварс цы кæмттæ ис, уыдонæй бирæтæн нæ уыд фаг уыгæрдæнтæ,
хуымзæхх, сæрвæттæ. Дзимыргомы хъæутæй та бирæтæн уыд уыгæрдæнтæ, парахат
фезмæлæнтæ. Æрмæст ма сæм хъуыд фæндæгтæ. Дзимырæй 20-22 километры æддæдæр ис иу
ком. Ирæй чи сгуырдзы, ахæм мыггæгтæ дзы цæры — Бунтуритæ, Бурдулитæ,
Гогичашвилитæ æмæ Сухашвилитæ, ома, Бутатæ, Бурдултæ, Годжыцатæ æмæ Сухитæ. Сæ
комбæстæ та кæддæр Сыхуат хуынд, фæлæ ранымад адæм сæ мыггæгты аивынимæ иумæ
аивтой сæ комы ном дæр, схуыдтой йæ Цхават.

Дзимыргомæн йæ сыхаг кæмттæй æнгом æмæ хъæрмуддæр ахаст уыд Хъудыкомы адæмимæ.
Уымæн æмæ ам дæр, Дзимыргомау, цæрджыты зынгæ хай уыдысты Тæгайы байзæддаг —
Цгъойтæ, Сачнатæ, Гуырцъытæ. Кæрæдзимæ кастысты хионты, æрвадæлты, хæрæфыртты,
мадырвадæлты æмæ адджын сыхæгты цæстæй. Сæ хæстæгдзинады тыххæй фыста
Калойы-фырт йæ историон-этнографион чиныг «Ирæттæ»-йы.

Ацы комæн йе ’рдзон уавæртæ, йæ экологи, йæ минералон дæттæ фадат радтаиккой ам
балнеологон курорттæ, фæлладуадзæн хæдзæрттæ, зымæгон спортивон хъæзтыты базæ
саразынæн, фæлæ, хъыгагæн, æппæт уыдæттæ дзæгъæлы фесты, рохуаты баззадысты
Дзимиргомæн йæхиау. Ам ис суар доны цыппар хуызы — цыппар суар. Уыдонæй иу
Баджины суар хаст у Сырх чиныгмæ дæр. Суткæмæ йе ’фтиаг у 180000 литры. Иннæ
æртæ — Гуырцъыты, Тогойты æмæ Цгъойты суæрттæ — афтæ стыртæ кæд не сты, уæддæр
уыдон дæр бæззынц. Уымæй уæлдай ма Къорайы ис сондоны дон, комбæстæн йæ дæллаг
кæронмæ æввахс та ис сæрнизæй хосгæнæн дæттæ.

Дзимыргомы бирæ ис, Сырх чиныгмæ хаст чи сты, ахæм хосгæнæн зайæгойтæ:
æхсынкъмарæн, фыцгæйæ хæрынæнбæзгæ цил, фугæ, саунæмыг, цъуй, дзæгъæлдзу,
уагъылыйы 40 хуызы, малусæг, мыртгæ, пысыра, хæрыны хъоло, нæууы, хъæды æмæ
хомæйхæргæ зокъотæ, бирæ хъæддаг халсартæ æмæ гагадыргътæ.

Гуырдзы амы бынæттыл сæвæрдтой йæхи нæмттæ ирон нæмтты бæсты: Дзимыры схуыдтой
Жамури, Цгъойты хъæуы — æртæ номæй: Цъин, Цъинсопели, Цугуанткъари; Куыцырты
(Куыцыриты) — Косиани; Мæсгуыты — Цихилеби; Черзезты — Черкезани; Баджины —
Башни; Сыгъды — Скъида; Хъудыкомы — Кудикимо; Дзуаты — Дзуаткъари. Иу хъæу та
дзы Къибихани схуыдтой, афтæмæй Дзимыргомы ахæм хъæуы никуы уыд рагæй-æрæгмæ.

Уымæй дарддæр ма а комбæсты æрдзы рæсугъддзинадæй æмæ историон æгъдауæй
цымыдисаг цыдæриддæр уыдис, уыдоныл дæр та-иу сæхи нæмттæ авæрдтой, цыма æрдз
æмæ историон цыртдзæвæнтæн дæр «се ’мдзуарджын» уыдысты, уыйау. Хъелы цады уыдон
схуыдтой Хъелис тъба, историон æмæ динон фидар гæнæхты ансамбль Бериты сыхы —
Берцих, Дзимыры рагъы — Ломис-Алеуы рагъ, Иры рагъы — Харули.

Дзимыры æрдзы фидауцджын цад нæхирдыгонау Хъелы цад уымæн хуынд æмæ ис бæрзонд
ран — 2920 метры бæрзæндæн. Ахæм бынæтты куыд нæхимæ, Дзимыры, афтæ нæ сыхаг
кæмтты дæр хонынц Хъел, ома, бæрзонд ран. Зæгъæм, уæлвæзæн хурыскæсæнырдыгæй цы
рæсугъд дзуар ис, уый бынæттон адæм хонынц Хъилы Уастырджи. Цы рагыл ис, уый —
Хъелы æфцæг, фæзгонд кæм ахаста, уый та — Хъелы фæз. Цы дардыл дзурын,
Дзимыргомæй Хъудыкомы ’хсæн цы рагъ ис, уый хонынц æмæ хуыдтой Дзимыры рагъ.
Уымæн йæ райдайæн ис Дзимыры зæххыл — Паддзахы Мус (Арагуийы æлдар сабиты кæм
банай кодта, уым). Уый хуссарырдæм ацыд иу-дыууæ километры Дзимырæн
хурыскæсæнырдыгæй йæ рæзты. Уый фæстæ ныххæццæ Ломисмæ. Гуырдзиаг географ
Вахушти рагъыл цæмæдæр гæсгæ сæвæрдта Ломис-Алеуы рагъ. Афтæмæй та рагъæн йæ
рæсугъд бынæттæ, стæй йæ райдайæн дæр Дзимыры зæххыл ис.

Гуырдзыйæ иу хæдæвзæрд ахуыргонд Топчишвили комкоммæ загъта: «Дзимыр (Жамури)
гуырдзиаг регион кæй у, ууыл æрмæст ацы комæй рацæугæ рагон гуырдзиаг мыггаг —
Жамрели дæр у дзурæг». Жамурели кæй хонынц, уыцы мыггаг æцæгæй та Битъæрты
мыггаг у. Уыцы мыггагæй кæйдæрты бахъуыд Дзимырæй Куртамæ, Икъот æмæ Цъирколмæ
алидзыны тыххæй сæ мыггаг фæивын.

Уæдмæ Ирмæ йæ ныфс бынтондæр чи нæ хаста уазæджы хуызы бацæуын дæр, уыдон ныр
барджынæй æфхæрдтой нæ адæмы. Истой сын, цы муртæ ма сæм баззад, уыдон. Сырдтой
сæ сæ фыдæлты зæххæй æмæ Куыртта æмæ Тæгайы байзæддаджы иу хай дæр фæлыгъдысты
Ирыстоны хуссар хайы зынбафтæн кæмттæм. Нæхи мыггаг æмæ йе ’ввахс æрвадæлтæ
Гæгойтæ, Сачнатæ Дзимырмæ æрцыдысты Куырттаты комы Хæрисджынæй.

Æрмæст сæ паддзахы ’рдыгæй æфхæрын куы бахъуыд, уæд æнæхъæн æфсад æрцыд æд
инæлар. Уыдон комбæсты адæмы куыд бафхæрдтой, уый иууыл æвдыст не ’рцыд. Æрмæст
дзы Сыбырмæ цы 21 лæджы хастой, уыдоны афтæ фæнадтой, æмæ дзы аст арвитыны размæ
бынаты амард.

Дзимыргом æмæ йæ адæмыл цæстуарзон ныхас загъта нæ куырыхон фыссæг Гæдиаты
Секъа. Уый æрмæст йе сфæлдыстадæй нæ, фæлæ ма йæ миддуне æмæ зæрдæйæ дæр æнгом
баст уыд Дзимыргомимæ. Секъа зæрдæбынæй уарзта йæ сыхаг комбæстæ æмæ йыл бирæ
зæрдæмæхъаргæ поэтикон рæнхъытæ дæр ныффыста.

Историон зонæдты кандидат Дзаттиаты Руслан, Дзимыргомы историон цыртдзæвæнтыл
дзургæйæ, фыссы: «Дзимырæн йæ мæсгуытæ æрдæгхæлдæй дæр рæсугъд æмæ цымыдисаг
сты». Æрмæст Бериты сыхы мæсгуытæ сæхæдæг æнæхъæн историон фæзынд сты. Тогойты
мæсыг — æмбисондхæссæн. Хъасайты мæсыг, Алардыйы мæсыг, Баджины мæсгуытæ — сæ
иуæй иннæ рæсугъддæр æмæ фидауцджындæр. Чи сæ фехæлд, уыдоны дæр паддзахы æфсад
фыдæнæн ныппырх кодтой, адон нæ ныхмæ сты, зæгъгæ.

Зынгæ ирон поэт Плиты Илья куыста Цгъойты хъæуы райдайæн скъолайы ахуыргæнæгæй.
Уый афтæ тынг бауарзта ацы комбæстæ æмæ йыл ныффыста кадæг «Дзимыр». Уым ирд
поэтикон æнкъарæнтимæ зæгъы, æз ирон æгъдæуттæ Дзимыры базыдтон, зæгъгæ.



https://os.wikipedia.org/wiki/%D0%94%D0%B7%D0%B5%D1%81%D1%82%D1%8B_%D0%9A%D1%83%D1%8B%D0%B4%D0%B7%C3%A6%D0%B3

Дзесты Габрелы фырт Куыдзæг райгуырдис 1905-æм азы 12 декабры Хуссар Ирыстоны
хъæу Едысы мæгуыр хохаджы бинонты ’хсæн. Фондзаздзыдæй баззадис æнæ фыдæй,
хъомыл æй кодта йæ мад Джыккиан Даро. Едысы каст фæцис æртæкъласон скъола,
райдиан скъола та — Дзауы. 1920-æм азы Куыдзæг, æндæр хуссайраг лигъдæттимæ, йæ
бинонтимæ йæ цæрæн бынат раивта Цæгат Ирыстонмæ. Ам Дзесты бинонтæ æрцардысты
Ногиры. Суинаг фыссæджы бахъуыдис батрачы куыст кæнын Дзæуджыхъæуы агуыригæнæн
заводы. 1923—1925-æм азты Куыдзæг ахуыр кодта облæсты фыццаг фæлтæрæн-æвдисинаг
скъолайы.

Дзесы-фырты сфæлдыстадон архайд райдыдта 1925-æм азы (Бекъойты Дзибкайы
хъæппæрисæй цы журнал «Юная Осетия» цæуын райдыдта, уым), фæлæ профессионалон
æмæ дæсны фыссæгыл æй нымайæн ис 1930-æм азты райдианæй, журнал «Фидиуæг»-ы йæ
радзырдтæ «Хорхæссæг», «Уæхæнæзы радзырд», «Фæстаг аргъау» æмæ æндæртæ мыхуыры
куы рацыдысты, уæдæй.

Фыссæджы курдиаты æууæлтæ раиртæста Нигер (Дзанайы-фырт), уый фыста 1932-æм азы:

Дзесты Куыдзæг канд фыссæг нæ, фæлæ ма уыдис уырыссаг æвзагæй иронмæ дæсны
тæлмацгæнæг. Йæ тæлмацæй рацыдысты Валентин Катаевы «Полчъы фырт» («Сын полка»),
Б. Горбатовы «Æнæбасæттонтæ» («Непокорённые»), Хетæгкаты Къостайы пьесæ «Дуня»
æмæ æндæртæ. Фыссæджы иуæй-иу уацмыстæ тæлмацгонд æрцыдысты уырыссаг æвзагмæ.

Фыццаг хатт æй æрцахстой 1928-æм азы, троцкизмы æндæвдадæй йæ зылынгæнгæ. Уæд
Дзесы-фырты ахастой Астæуккаг Азимæ, Чарджоуы сахармæ. Уыцы хастæй æрбаздæхтис
1930-æм азы. 1936-æм азы 24 августы ногæй бахаудис ахæстонмæ æмæ æрвыст æрцыдис
лагермæ. Ссæрибар ис æрмæст 1954-æм азы.

Йæ лагерон тухиты тыххæй фыссæг радзырдта йæ чиныг «Зæрдæйы ностæ»-йы. Бирæ азты
йын йæ къухфыст æмбæхстæй фæдардта Куыдзæджы бинойнаг Хъариаты Тамарæ. Кæд ирон
литературæйы классикæн йæ мысинæгтæ кæронмæ ныффыссын нæ бантыст, уæддæр ацы
уацмыс нымайæн ис ирон литературæйы цымыдисагдæр чингуытæй иуыл.



https://os.wikipedia.org/wiki/%D0%94%D0%B7%D0%B0%D1%81%D0%BE%D1%85%D1%82%D1%8B_%D0%9C%D1%83%D0%B7%D0%B0%D1%84%D0%B5%D1%80

Дзасохты Музафер (райгуырдис 1937-æм азы 10 январы Бæрæгъуыны) у ирон фыссæг æмæ
поэт, журналист, партион кусæг.

Астæуккаг скъола каст фæуыны фæстæ бацыди Цæгат Ирыстоны паддзахадон педагогон
институты историон-филологон факультетмæ æмæ 1960-æм азы райста ахуыргæнæджы
дæсныйад. 1973—1975 азты ахуыр кодта СЦКП-йы ЦК-ы цур Уæлдæр партион скъолайы.
Куыста газет «Молодой коммунист»-ы редакторæй, СЦКП-йы Цæгат Ирыстоны обкомы
инструкторæй, Цæгат Ирыстоны АССР-йы телеуынæны æмæ радиойы паддзахадон комитеты
сæрдары хæдивæгæй. Ныртæккæ та у журнал «Ногдзау»-ы сæйраг редактор.



https://os.wikipedia.org/wiki/%D0%94%D0%B7%D0%B0%D0%BD%D0%B0%D0%B9%D1%82%D1%8B_%D0%98%D0%B2%D0%B0%D0%BD

Дзанайты Уасилы фырт Иван (Нигер) райгуырдис 1896-æм азы, ноябры 2-æм бон
Туалгомы Сындзысæр, зæгъгæ, чысыл хæххон хъæуы. «Мæхицæн амал не ’рцыд, фæлæ мæ
фыртæн куырмæй ныууадзæн нал ис, — скарста Уасил, — фæлтау дыууæйы бæсты дæр
кусдзынæн». Лæппуйыл 8 азы куы рацыд, уæд æй радтой Нары приходы скъоламæ.
Æвзыгъд æмæ зæрдæргъæвд саби фыццаг бонтæй фæстæмæ дзæбæх ахуыр кæнын райдыдта.

Нары скъолайы фæстæ 1909 азы Иван ахуыр кæнын райдыдта Дзæуджыхъæуы дины
скъолайы 1-æм къласы.

Æрыдоны семинары сæвзæрдис ирон литературон къорд. Уыцы къорд уагъта къухфыст
литературон журнал «Фидиуæг». Дзанайты Иван уыцы журналы фыста радзырдтæ,
æмдзæвгæтæ æмæ статьятæ. Журнал сусæгæй уагъд цыдис, æмæ уацмысты бын фыстой
сусæг нæмттæ — псевдонимтæ. Иванæн уыдис цалдæр сусæг номы: Ололи, Сау лæппу,
Нигер. Уыдонæй иу — Нигер — фæстагмæ сси йе ’цæг ном.

1917 азы Нигер бацыдис Саратовы универститеты историон-филологон хайадмæ, фæлæ
дзы ахуыр кодта æрмæст афæдз — мидхæст ын йæ ахуыр фæкъуылымпы кодта.

Октябры революцийы агъоммæ æмдзæвгæты Нигер æвдыста хæххон царды нывтæ, мæгуыр
адæмы æвадат уавæртæ, сæ фæндтæ æмæ сæ бæллицтæ. Фæнды йæ, сæ цард куы фæхуыздæр
уаид, истæмæй сын æххуыс куы уаид. 1917 азмæ дæр бынтон нæма сбæрæг Нигеры тохы
нысан, йæ фидæны фæндæгтæ йæ цæстытыл нæма уадысты, йæ зæрдыл-иу фæзынди
дызæрдыгдзинæдтæ. Фæлæ революцийы уылæнтæ куыд тыхджындæр кодтой, афтæ Нигеры
сфæлдыстады дæр тыхджындæр кодтой сæрибары мотивтæ. Февралы революцийы рæстæджы
«Размæ!», зæгъгæ, йæ иу æмдæвгæйы поэт сиды мæгуыр хæххон адæммæ. Цин кæнгæйæ
сæмбæлдис Иван 1917 азы революцийы уылæнтыл.

Нигер ирон поэзимæ бахаста ног фæлгонцтæ, ног хъуыдытæ, ног темæтæ æмæ поэтикон
ног формæтæ. Уыдон дзурæг сты, Нигеры поэзи ирон литературæйы историйы стыр
бынат кæй ахсы, ууыл.



https://os.wikipedia.org/wiki/%D0%94%D0%B7%C3%A6%D1%83%D0%B4%D0%B6%D1%8B%D1%85%D1%8A%C3%A6%D1%83%D1%8B_%D1%82%D1%80%D0%BE%D0%BB%D0%BB%D0%B5%D0%B9%D0%B1%D1%83%D1%81

Дзæуджыхъæуы троллейбус — троллейбусон транспорты системæ Дзæуджыхъæуы, куыста
1977-æм азæй 2010-æм азы онг.

1960-æм азты сахары администраци бауынаффæ кодта, автобусон æмæ трамвайон
системæтæ сахары цæрджыты ласынæн кæй фаг не сты, уый. 1969 азы райдыдтой
троллейбусон депо аразын Гастеллойы уынджы, гарзæгтæаразæг заводмæ ’ввахс.

Пъланмæ гæсгæ троллейбус хъуамæ скуыстаид 1975 азы, фæлæ системæйы объекттæ
цæттæ уыдысты æрмæст 1976 азы, уыцы аз троллейбустæ дæр æрбарвыстæуыд.
Троллейбусты шофыртæн практикæ уыди Астраханы. Фыццаг троллейбус уынгты рацыди
1976 азы 29 декабры. 1977 азы 1 февралæй регулярон ранывæзтмæ гæсгæ цæуынц ныры
онг.

Джызæлмæ дæр хъуамæ цыдаид Дзæуджыхъæуы троллейбус, фæлæ уыцы пълан нæ фæрæстмæ.
Цы цæджындзтæ сæвæрдæуыд, уыдон 1999 азы ракъахтой æмæ арвыстой Цхинвалмæ — уым
троллейбусон хыз ногæй скусын кæнын.

Кæддæры 6 маршрутæй Дзæуджыхъæуы баззадис æрмæст маршрут №2. 2010-æм азы 9
августæй фæстæмæ уый дæр нал кусы.



https://os.wikipedia.org/wiki/%D0%94%D0%B6%D1%83%D0%BB%D1%8C%D1%84%D0%B0_(%D0%98%D1%80%D0%B0%D0%BD)

Джульфа (перс. جلفا) у сахар Ираны цæгат-ныгуылæны, провинци Скæсæн
Азербайджаны, Нахичеваны автономон республикæйы арæныл. Джульфа у йе ’мном
шахрестаны административон центр. Цæры дзы 56 мин адæймаджы (2006).

Джульфа у Фæскавказы ахсджиаг базарадон æлхынцъ. Æрбынат кодта цæугæдон Араксы
рахиз былгæрон æмæ, æфсæнвæндаг кæуыл цæуы, уыцы хиды фæрцы баст у, фаллаг фарс
цы йе ’мном азербайджайнаг сахар ис, уыимæ. Афтæмæй Ираны æфсæнвæндæгтæ баст сты
къалиу Нахичевань—Горадизимæ, æмæ уый фæрцы бæстæйæн ис æфсæнвæндаджы бастдзинад
канд Азербайджанимæ нæ, фæлæ Сомихыстонимæ дæр.

Советон заман ССР Цæдис, Скæсæн Европæ æмæ Скандинавиимæ Иранæн цы уæргътæ
зилдух кодтой, уыдон иууылдæр цыдысты Джульфайыл.



https://os.wikipedia.org/wiki/%D0%94%D0%B6%D0%B5%D1%80%D0%BC%D0%B5%D1%86%D1%8B%D0%BA%D0%BA

Джермецыкк (уырыс. Николаевская) у Цæгат Ирыстоны Дыгуры районы станицæ,
Мустыздæх æмæ Бæрæгъуынмæ ’ввахс.

Станицæйы истори райдыдта 1838-æм азы: уæд Бехъаны цур, Урсдон Теркмæ кæм æфты,
уыцы ран æрцæрын кодтой цалдæр бинонджын æфсæддоны. Сæ хъæуы зæххыты фæзуат уыди
12576 дæсæтины.

1842-æм азмæ Джермецыччы царди 141 мыггаджы: 318 нæлгоймаджы æмæ 294
сылгоймаджы. Уыцы азы 23 ноябры уыдон бацыдысты Дзæуджыхъæуы хъазахъхъаг полчъы
скондмæ, уымæй систы бынæттон цæрджытæ хъазахъхъ.

Станицæйы фыццаг бынаты бæстыхъæд æгæр уымæл уыд, уымæй цæрджытæ бирæ фæтухи
кодтой, æмæ фæстæдæр хъæуы бынат аивтой хуссарырдæм Дур-Дуры доны былмæ.

Фыдыбæстæйы Стыр хæсты фæмардысты 360 станицæйагæй фылдæр. 1942-æм азы октябрæй
1943-æм азы райдианмæ станицæ гитлерон æфсады оккупацийы уыдис.

Советон дуджы Джермецыччы цы колхоз уыди, уый хуындис бынæттон революционер
Легейдойы номыл. 2009-æм азы колхоз фæкъотыр и.



https://os.wikipedia.org/wiki/%D0%94%D0%B6%D0%B5%D0%BA%D0%B8_%D0%A7%D0%B0%D0%BD

Дже́ки Чан (кит. 成龍, Чан Лонн; англ. Jackie Chan, райг. 7 апрелы 1954-æм азы,
Гонконджы) у гонконгаг æмæ америкæйаг актёр, каскадёр, кинорежиссёр, продюссер,
сценарист, трюктæ æмæ хылон сценæты æвæрæг, зарæггæнæг, филантроп, ЮНИСЕФы
хæрзбары минæвар.

Чан у дунейы боевик-киноты популарондæр геройтæн сæ иу, номдзыд у йæ
акробатон-хылон стилæй, комедион курдиатæй æмæ ма алыхуызон «къухтæм бахаугæ»
дзаумæттæй спайда кæнынæй, хылгæнгæйæ. 100 кинойæ фылдæры ахъазыд сæйраг ролты
æмæ у дунейы номдзыддæр азиаг актёртыл нымад, бæгуыдæр. Киноты йедтæмæ ма
зарæггæнæджы карьерæ дæр æххæст кæны – зары йæхи киноты зарджытæ æмæ сæ албомты
рауадзы 1980-æм азтæй фæстæмæ. Бритайнаг империйы ордены кавалер у Чан.



https://os.wikipedia.org/wiki/%D0%94%D0%B5%D1%85%D1%85%D0%BE%D0%B4%D0%B0,_%D0%90%D0%BB%D0%B8_%D0%90%D0%BA%D0%B1%D0%B0%D1%80

Али Акбар Деххода (перс. علیاکبر دهخدا — Ali Akbar Dehkhodâ), 1879–1959, 9
мартъи, Тæхраны) — ирайнаг лингвист, фыссæг æмæ политик. Ныффыста, милуан
дзырдмæ ’ввахс кæм ис (æдæппæтæй 15 томы), персайнаг æвзаджы ахæм дзырдуат. У
æмбисæндты чиныг саразæг (т. 1–4; рацыди 1929–1931 азты).

Райгуырдис сахар Казвинæй рацæуæг бинонты. Йæ фыд фæзиан, лæппуйыл 10 азы куы
цыди, уæд. Деххода каст фæци колледж политологийы дæсныйадыл. Уым уæлдай
æнтыстджынæй йæхи равдыста æвзæгтæ зоныны.

Активонæй архайдта политикон хъуыддæгты, уыди Меджлисы Тегеран æмæ Керманæй
депутат Меджлисы. Фæстæдæр куыста Тегераны университеты цур Юридикон скъолайы
сæргълæууæгæй. 1903-æм азы Деххода араст ис Балкантæм ирайнаг минæварады
кусæгæй, фæлæ дыууæ азы фæстæ рацыди фæстæмæ Иранмæ æмæ бацархайдта Ираны
конституцион революцийы.

1906-æм азы Деххода М. Дж. Ширази æмæ М. К. Тебризиимæ уагъта сатирикон журнал
«Эсрафилы хæтæл». Уым фæсномыгæй мыхуыр кодта, фельетонтæ (ацы жанр уыди ног
персайнаг литературæйы), сæ иумæйаг сæргонд уыди «Арвистон» («Всякая всячина»).
Стæй ма журналы фыста, æнæраст æмæ æнæзакъондзинады ныхмæ арæзт чи уыди, ахæм
сатирикон радзырдтæ æмæ æмдзæвгæтæ.

Ираны Деххода æмæ йæ тохæмбæлттæ Мирза Джахангир Хан æмæ Гасем Хан дыууæ азы
дæргъы мæхуыры уагътой хи газет, цалынмæ йæ сих Мохаммад Али-сах нæ сæхгæдта,
уæдмæ. Дехходайы бахъуыди йæ сæр бафснайын Европæйы. Уым уæвгæйæ уый дарддæр
фыста йæ уацтæ. Фæстæмæ йæ райгуырæн бæстæм раздæхти 1911-æм азы, Али-сахы куы
раппæрстой, уæд. Уыцы аз Деххода сси Меджлисы депутат.

Йæ публицистон æмæ политикон архайды уæлдай ма Деххода йæхицæн скодта ном
францаг æвзагæй литературон тæлмацты фæрцы. Уыдоны ’хсæн Монтескьейы чиныг
«Закъæтты моны тыххæй» («De l'esprit des lois») дæр.

Деххода 1933-æм азæй уыди Тæхраны профессор. 40-æм азты райдианы та сси Ираны
æвзаг æмæ литературæйы академийы уæнг.



https://os.wikipedia.org/wiki/%D0%94%D0%B5%D0%BC%D0%B5%D1%82%C3%A6_(%D1%85%D1%8A%C3%A6%D1%83)

Ацы хъæу хæссы чысыл ирон мыггаджы ном — Деметæ. Адæмон таурæгъмæ гæсгæ Деметы
мыггаджы бындурæвæрæг уыдис куыртаттаг лæг. Иу афон уыцы лæг фæхыл ис йæ
’фсымæримæ зæххы гæппæлы тыххæй æмæ ралыгъдис Хуссар Ирыстонмæ. Фæндагыл куы
цыдис, уæд æй иу бæхджын лæг бафарста, кæдæм цæуы, уый. Бæлццон ын уайтагъд
цыбыр дзуапп радта: «Демæ!» Афтæмæй йыл сæвæрдтой фæсномыг Деме. Демейы
хæрзæфсымæрæй та равзæрыдис Томайты мыггаг, уымæн æмæ йæ ном хуындис Тома.
Томайтæ систы уæздан, хъæздыг æмæ тыхджын мыггаг, чысыл Деметы сæ сæрмæ нæ
хастой æмæ сæ нымадтой дæлбар мыггагæй, фæлæ Деметæ сæхи бафхæрын никуы радтой.
Кæддæриддæр сæ зæхх æдасæй хъахъхъæдтой æмæ сæ намысы сæрвæлтау хъæбатыр
хæцыдысты. Абоны онг Деметы мыггаджы хистæртæ нымайынц Томайты сæ ’рвадæлтыл.
Демейæн уыдис дыууæ фырты, Хæд æмæ Фыранк, уыдонæй рацыдысты мыггаджы дыууæ
къалиуы, бантыстис сын мыггаджы мæсыг самайын. Абон Деметæ цæрынц Цæгат
Ирыстоны, сæ фылдæр хай æрбынат кодта Горæтгæроны районы. Деметы лæгтæ сæхи
равдыстой хъайтартæй Турчы æмæ Фыдыбæстæйы Стыр хæсты быдырты æмæ нысангонд
æрцыдысты паддзахадон майдантæй. Деметæ æдзухдæр уыдысты хъуыстгонд куыд
курдиатджын æхсæнадон архайджытæ, фæдисы рæстæг сæ иу дæр фæстейы никуы
баззадис. Цæвиттон, Деметы Ладийы фырт Харитъон дæргъвæтин рæстæджы уысм уыдис
Ирыхъæуы дзуарылæг.[кæцæй ист у?]



https://os.wikipedia.org/wiki/%D0%94%D0%B0%D1%85%D0%B0%D0%B4%D0%B0%D0%B5%D0%B2,_%D0%9C%D0%B0%D0%B3%D0%BE%D0%BC%D0%B5%D0%B4-%D0%90%D0%BB%D0%B8

Магомед-Али Дахадаев (фæсномыг Махач; 1882 — 1918) — XX æнусы райдианы
Дагъистаны революцион архайæг.

1900-æм азы йæ къухы бафтыдис Бетъырбухы фæндæгты инженерты институтмæ бацæуын.
1905-æм азы Дагъистанмæ куы раздæхтис, уæд сси РСДРП-йы разамонджытæй иу, дыууæ
хатты йæ æрцæхстой, 1906-æм азы ноябры Дагъистанæй йæ ратардтой. 1910-æм азы
Магомед-Али каст фæци институт æмæ 1916-æм азы онг куыста Майкъопы æфсæнвæндаджы
инженерæй.

Февралы революцийы фæстæ сси Дагъистаны облæстон советы уæнг Темир-Хан-Шурайы
(ныры Буйнакск). 1918-æм азы райдиан æрæмбырд кодта, Хæххон республикæйы æфсады
ныхмæ чи тох кодта, уыцы сырхæфсæддонты къорд. 1918-æм азы 22 сентябры йæ
æрцахстой урсæфсæддонтæ æмæ фехстой.

Махачы кадæн 1922-æм азы сахар Порт-Петровскæн радтой йæ фæсномыджы ном —
Махачкала (ома «Махачы фидар, Махачы хъаллæ»). Йæ ном ма хæссынц Дагъистаны
Дахадаевы район, хутор Дахадаевкæ (раздæры хъæу Преображенское Дагъистаны) æмæ
хъæу Махачаул (раздæры Джелал) Стъараполы крайы скæсæны.



https://os.wikipedia.org/wiki/%D0%94%D0%B0%D1%82%C3%A6_%D0%A2%D1%83%D1%82%D0%B0%D1%88%D1%85%D0%B8%D0%B0

«Датæ Туташхиа» (гуырдз. დათა თუთაშხია) у гуырдзиаг фыссæг Чабуа Амирэджибийы
историон роман. Фыст æрцыдис 1973–1975-æм азты, 1976-æм азы та йæ автор ратæлмац
кодта уырыссаг æвзагмæ.

Романы парахатæй æвдыст цæуы революцийы размæйы гуырдзиаг æхсæнад. Уацмысы
сæйраг герой, гуырдзиаг мифтæй райсгæ муртаттаг ном Туташхи чи хæссы, уыцы Датæ
Туташхиа йæхи раз æвæры стыр нысан: сыскъуынын æвзæрдзинад æмæ дуне фæхуыздæр
кæнын. Йæ архайды азарæй уый фезнаг ис закъон æмæ паддзахадмæ, ссис абырæг.

Роман цалдæр хатты мыхуыры рацыдис Гуырдзыстоны æмæ Уæрæсейы æмæ тæлмацгонд
æрцыдис къорд европæйаг æвзæгтæм.



https://os.wikipedia.org/wiki/%D0%94%D0%B0%D0%BD%D0%B8%D1%8D%D0%BB%D1%8C_%D0%9E%D1%80%D1%82%D0%B5%D0%B3%C3%A6

Хосе Даниэль Ортега Сааведра (исп. José Daniel Ortega Saavedra) у Никарагуæйы
политик, 1979-æм азы Сандинистон революцийы фæтæгтæй иу. 1985—1990-æм азты уыди
Никарагуæйы президент. 2006-æм азы ноябры Ортегайы ногæй равзæрстой паддзахады
президентæй.

Даниэль Ортега райгуырдис 1945-æм азы Никарагуæйы чысыл сахар Ла-Либертады
интеллегентон бинонты ’хсæн. Йæ фыд Даниэль Ортега æмæ йæ мад Лидия Сааведра
уыдысты режимы ныхмæлæуджытæ, йæ мад ахæстоны дæр фæбадти, уымæн уарзоны
фæстæджытæ кæй разындысты, æмæ уый тыххæй — пъæлицæмæ гæсгæ уыдон уыдысты
шифврокæгонд политикон директивæтæ.

Астæуккаг скъола фæуыны фæстæ Даниэль барад ахуыр кодта авторитетджын
Центронамерикаг университеты сахар Манагуæйы. Революцион куыст кæнын райдыдта
фынддæс азы йыл куы цыдис, уæд. Уæд ма йæ фыццаг хатт æрцахстой Сомосæты режимы
сусæг пъæлицæйы кусджытæ (1960-æм азы ноябры). 1962-æм азы Даниэль бацыди Национ
Ссæрибары Сандинистон Фронты рæнхъытæм.

1963-æм азы декабры Ортегайы æрцахстой Гватемалæйы æмæ сдепортаци кодтой
Никарагуæмæ. 1965-æм азæй 20-аздзыд Даниэль Ортега бацыди Фронты Национ
разамынды скондмæ. 1966—1967-æм азты уыди Фронты командæгæнæг. Архайдта, 1967-æм
азы 23-æм октябры кæй саразтой, æмæ Сомосæйы «Национ гварди»-йы разамонджытæй иу
— Г. Лакайо — кæм фæмарди, уыцы теракты.

1967-æм азы 18-æм ноябры Ортега ахст æрцыд æмæ 7 азы дæргъы фæбадти ахæстон
«Типитапе»-йы карз уавæрты, уый Банк-оф-Америкæ хайады стигъджыты ’хсæн кæй уыд,
æмæ уый тыххæй. 1974-æм азы 3-æм декабры Фронты æдгæрзтæ акцийы руаджы суæгъд
æмæ араст ис Кубæмæ. 1976-æм азы æнæзакъонæй фæстæмæ æрцыди Никарагуæмæ æмæ
режим Сомосæйы ныхмæ, бæстæйы иуæй-иу районты цы тох уыди, уый сæргъы æрлæууыди.
1979-æм азы сси Наци сæндидзын кæныны хицауады (правительство Национального
возрождения) разамынддæттæг советы уæнг.

Сандинистон революци куы фæуæлахиз, уæд Ортега æрлæууыдис Нацийы рацарæзты
хицауады сæргъы. 1980-æм азæй, Советон Цæдис æмæ Кубæйы æххуысæй, хицауад
райдыдта Никарагуæйы аразын социализм. ССР Цæдисæй Даниэль Ортега райста 50
танчы (Т-54), 125 милуан доллæры. Уымæй уæлдай ма Советон Цæдис баххуыс кодта
сандинисттæн дипломатон æгъдауæй, стæй æрбарвыста 250 æфсæддон уынаффæгæнæджы.
1981-æм азы мартъийы Даниэль Ортегайы равзæрстой Фронты Разамынддæттæг советы
координаторæй. 1982-æм азы, АИШ-ы æххуысæй антисандинистон партизанты архайд кæй
фæактивондæр ис, уый охыл Ортегайы хицауад бæстæйы сфидар кодта, 1988-æм азы онг
йæ тыхы чи уыди, ахæм сæрмагонд уавæр (чрезвычайное положение).

1984-æм азы ноябры Ортега æвзæрст æрцыд Никарагуæйы президентæй æмæ 1985-æм азы
10-æм январы официалон æгъдауæй райдыдта кусын йæ ног бынаты. 1987-æм азы
Ортегайы хицауад, бæстæйы экономикон уавæр кæй фæцудыдта, уый охыл дзæвгар
фæцыбыр кодта социалон программæтæ. 1989-æм азы февралы-мартъийы, советон æххуыс
Никарагуæйæн кæй бамынæг ис, уый охыл сандинистон хицауадæн бахъуыди агуырын,
мидхæст чи баурома, ахæм мадзæлттæ, æмæ уымæн скодта къорд демократон реформæйы
æмæ 1990-æм азы февралмæ снысан кодта президентон æмæ парламентон æвзæрстытæ.
1990-æм азы 25-æм февралы цы æвзæрстытæ уыди, уым Национ оппозицийы Цæдисы
партиты блок, Виолетæ Чаморройы разамындæй, фæуæлахиз сты сандинисттыл. Чаморро
райста хъæлæсты 55%, Ортега та — 40%. Æвзæрстыты дыууæ мæйы фæстæ, 25-æм апрелы,
Даниэль Ортега суæгъд кодта йæ бынат Виолетæ Чаморройæн.

Сандинисттæ куы фæхæрд сты, уæд Ортега загъта, разы кæй баззади, «сандинистон
революци советон æмæ кубæйаг модельты механикон халдих» кæй нæ фæци, æмæ «бæстæ
сæндидзын æмæ райрæзын кæнынæн, стæй сæхсæнадонгæнинаг хæзнатæ саразынæн æмхæццæ
экономикæ æмæ политикон плюрализмæй» кæй спайда кодта.

Даниэль Ортега архайдта 1996-æм æмæ 2002-æм азты президентон æвзæрстыты фæлæ
дыууæ хатты дæр фæхæрд ис рахизонты кандидаттæн. 2002-æм азы æвзæрстагъоммæйы
кампанийы хорзыл банымадта хицæн сæрмæмулк (частная собственность) æмæ егъау
капиталмæ, æмæ расидти: «Мæ зондахаст фендæрхуызон æмæ мæ ивгъуыд мын зонды хос
фæцис. ... Команданте Ортега нал ис».

30 азæй фылдæр Ортега æмæ поэтессæ Росарио Мурильо цæрынц иумæ. Росарио кæддæр
уыди Никарагуæйы культурæйы министр. Лæг æмæ усæн ис æртæ иумæйаг сывæллоны æмæ,
Росарио æндæр лæгæй кæй ныййардта, уыцы чызг. 2005-æм азы сентябры Ортега æмæ
Мурильо дины æгъдауæй сфидар кодтой сæ ахастытæ.

Даниэль Ортега 2006-æм азы 5 ноябры Никарагуæйы президентон æвзæрстыты райста
хъæлæсты 38% æмæ сси бæстæйы президент. Йæ сæйраг ныхмæлæуджытæ уыдысты
Никарагуæйы либералон альянсы сæргълæууæг Эдуардо Монтеалегре æмæ консерватор
Хосе Рисо. Фыццаг райста хъæлæсты 29%, дыккаг — 26,2%.

2008-æм азы 2-æм сентябры Никарагуæйы президент загъта, Абхазы æмæ Хуссар
Ирыстоны хæдбардзинад кæй банымайдзæнис. 4-æм сентябры уыцы хабар æмбæлон фæткыл
фехъусын кодта Никарагуæйы мидхъуыддæгты министрад. Афтæмæй Ортега Медведевы
фæстæ сси фыццаг ахæм бæстæйы сæргълæууæг, ацы паддзахæдты хæдбардзинад чи
банымадта.



https://os.wikipedia.org/wiki/%D0%94%D0%B0%D0%B3%D1%8A%D1%8B%D1%81%D1%82%D0%B0%D0%BD

Дагъистаны Республикæ (сол. Дагъистаналъул Республика, агъул. Республика
Дагъустан, азерб. Dağıstan Respublikası, хъуым. Дагъыстан Республикасы, лекъ.
Республика Дагъустан, лак. Дагъусттаннал Республика) у Уæрæсейы республикæ Цæгат
Кавказы, лæууы Цæцæн, Хъалмыхъхъ æмæ Стъараполы крайы ’хсæн, хуссары та æмарæн у
Азербайджан æмæ Гуырдзыстонимæ. Дагъистаны сæйраг сахар у Къаспы денджызы
былгæрон порт Махачкала. Йæ президент у Магомедов Магомедсалам.

Дагъистан у бирæнацион бæстæ, цæры дзы дыууын адæмыхаттæй фылдæр. Уыдонæй
стырдæр сты солиаг (авайраг) адæм — республикæйы цæрджытæй се ’ртыккаг хай.



https://os.wikipedia.org/wiki/%D0%93%D1%8E%D0%BB%D1%8C%D0%BC%D0%B0%D0%BC%D0%B5%D0%B4%D0%BE%D0%B2,_%D0%94%D0%B0%D1%88%D0%B3%D1%8B%D0%BD

Дашгын Гюльмамед-оглы Гюльмамедов (гуырдз. დაშგინ გულმამედ–ოკლი გულმამედოვი,
райгуырд 1977-æм азы 12 сентябры Гуырдзыстоны Марнеулийы районы) у
гуырдзыстойнаг политик, Гуырдзыстоны азербайджайнæгты национ ассамблейы
президент 2002-æм азæй ныры онг, Гуырдзыстон æмæ Азербайджаны активон æхсæнадон
архайæг.

Гюльмамедов домы, цæмæй азербайджайнаг æвзаг уа Гуырдызстоны официалон æвзæгтæй
иу. Цалдæр хатты Гюльмамедов Михаил Саакашвилийы азымы бадардта гуырдзиаг
президенты шовинизмхъæстæ политикæ, уæлдайдæр гуырдзыстойнаг азербайджайнæгты
бартæ цъист кæныны архайд.



https://os.wikipedia.org/wiki/%D0%93%D1%83%D1%8B%D1%80%D0%B4%D0%B7%D1%8B%D0%B1%D0%B5%D1%82%D1%8B_%D0%91%D0%BB%D0%B0%D1%88%D0%BA%D0%B0

Гуырдзыбеты Бласка, дыгуронау Гурдзибети Бласка (райгуырд Мусхъæуы 1869-æм азы 1
мартъийы, амард хæсты быдыры 1905-æм азы 1 июлы) — фыццаг дыгурон поэттæй иу,
дыгуронау чи фыста, фыццаг ахæм поэт.

Блашка æфсæддон куысты æнувыд уыдис — йæ мæлæт дæр æфсады ссардта. 1905 азы
Японы хæстмæ барвæндæй ацыдис, дæлесаулы цины, æмæ июлы фыццаг бон, æфцæг
Санвайцзыйы цур атакæйы рæстæг дзыхъмард фæцис знаджы нæмыгæй. Цинкæй табæты
Блашкайы мард æрластой йæ райгуырæн хъæумæ, æмæ уым ныгæд æрцыд йæ фыды фарсмæ.
Гуырдзыбеты Блашкайы амардыл афæдз куы сæххæст, уæд цы полчъы службæ кодта, уый
командир Н. Баратов «Терские ведомости»-йы фыста:



https://os.wikipedia.org/wiki/%D0%93%D1%83%D0%BB%D0%B8%D0%B0,_%D0%93%D0%B5%D0%BE%D1%80%D0%B3%D0%B8%D0%B9

Гулиа Дмитрийы фырт Георгий (1913-æм азы 14 мартъийы, Сухум, Уæрæсейы импери —
1989-æм азы 18 октябры, Мæскуы) уыди советон уырыссаг фыссæг; равзæрдæй уыди
абхазаг. Гулиайы уацмысты бындур сты, Абхазийы адæмы цард æмæ фæллойы хабæрттæ,
стæй автор йæхæдæг, уым кусгæйæ, цы тæлмæнтæ рахаста, уыдон.

Георгий Гулиа райгуырдис нырыккон абхазаг литературæйы бындурæвæрæг æмæ
ныртæккæйы абхазаг фыссынад саразæг Дмитрийы Гулиайы бинонты ’хсæн.

Фæскавказы бастдзинады инженерты институт каст куы фæци, уæд райдыдта кусын йæ
дæсныйадмæ гæсгæ, архайдта Сау денджызы былыл æфсæнвæндаг арæзтады. Лæппу ма куы
уыди, уæд йæм рабæрæг ис сфæлдыстадон курдиат, кодта нывтæ. Йæ нывтæ æмæ
графикæйы тыххæй йын 1943-æм азы лæвæрд æрцыд Гуырдзыстоны аивæдты сгуыхт
кусæджы ном.

Хæсты фæстæ Гулиа æрцарди Мæскуыйы. Уым æй фæхуыдтой кусынмæ «Литературон
газет»-ы редакцимæ. 1947-æм азы Георгий бавнæлдта нырыккон абхазаг фæсивæды
цардыл уацмыс ныффысынмæ, æмæ уый охыл ацыди Абхазимæ йæ чиныгæн æрмæг æмбырд
кæнынмæ. 1948-æм азы роман «Весна в Сакене» æрцыд мыхуыргонд журнал «Новый
мир»-ы. Чиныгкæсджытæ йыл сæмбæлдысты æхсызгонæй. 1949-æм азы ацы уацмысы тыххæй
Гулиайæн лæвæрд æрцыд Сталины æртыккаг къæпхæны преми.

Ныры дуджы хабæрттыл ныхас цæуы йæ иннæ уацмысты. 1961-æм азы мыхуырæй рацыд
роман «Каштановый дом». Фыст у ахуыргæнæг сылгоймаджы боныджы хуызы —
университет каст фæуыны фæстæ уый кусынмæ æрвыст æрцыд абхазаг хъæу Дубовая
роща-мæ. Уыцы ран æрыгон педагог базыдта ног адæмы, базонгæ ис сæ цардыуаг æмæ
æгъдæуттимæ. 1961-æм азы фыссæгæн рацыди роман «Пока вращается земля». Уацмысы
сæйраг герой у вирусолог Иконников, кусы Эксперименталон патологи æмæ терапийы
институты Сухумы сахары. Чиныджы рæгъмæ хаст æрцыдысты æгъдау æмæ этикæйы
ахсджиагдæр фарстатæ, ныхас дзы цæуы ахуыргонды, зонадон кусæджы моралон хæсы
тыххæй; уыдонæй уæлдай ма автор йæ романы йе ’ргом здахы нырыккон аивад æмæ
литературæйы проблемæтæм.

Кæд ма ныры дуджы темæ фыссæджы дарддæр дæр сайдта йæхимæ, уæддæр уый фылдæр йе
’ргом аздæхта историон æмæ историон-биографион романы жанрмæ. Йæ сфæлдыстадон
фæндаджы ацы здæхтæн сæрæвæрæн скодтой, XIX æнусы уырысы-турчы хæсты заман
Абхазийы историйыл фыст романтæ: «Черные гости» (1950) и «Водоворот» (1959). Уый
фæстæ фыссæг сарæзта йæ фыды аивадон биографи «Дмитрий Гулиа. Повесть о моем
отце» (1963).

1970–80-æм азты Георгий Гулиа сфæлдыста, юмор æмæ цыргъзондæй йедзаг чи сты,
ахæм къаннæг радзырдтæ æмæ новеллæтæ. Уыдон бацыдысты йæ «къаннæг прозæйы»
бирæнымæц æмбырдгæндтæм. Фæстаг азты ма ныффыста цалдæр чиныджы, канд Абхазийы
тыххæй нæ, фæлæ æндæр адæмты æмæ бæстæты тыххæй. Уымæй уæлдай ма у Александр
Блок, Михаил Лермонтов, Омар Хайям æмæ Рембрандты аивадон цардафыстыты автор.



https://os.wikipedia.org/wiki/%D0%93%D1%83%D0%B1%D0%B5%D1%80%D0%BC%D0%B0%D0%BD,_%D0%98%D0%B3%D0%BE%D1%80%D1%8C_%D0%9C%D0%B8%D1%80%D0%BE%D0%BD%D0%BE%D0%B2%D0%B8%D1%87

Игорь Мироны фырт Губерман (1936 азы 7 июлы, Харьков) у уырыссаг поэт, дзуттаг
адæмыхаттæй; популярон ссис йæ афористон æмæ сатирикон цæппаррæнхъонты (гариктæ)
фæрцы.

Игорь Губерман райгуырдис 1936-æм азы 7 июлы Харьковы сахары. Скъола каст фæуыны
фæстæ бацыдис Мæскуыйы бастдзинады фæндæгты паддзахадон университетмæ (уырыс.
Московский государственный университет путей сообщения; МИИТ). 1958-æм азы
инженер-электричы дипломимæ фæцис каст ацы ахуырдон. Цалдæр азы фæкуыста йæ
дæсныйадмæ гæсгæ, æмæ уыциу рæстæг фыста литературон уацмыстæ.

1979-æм азы Губерманы æрцыдис ахст, стæрхон йын чындис ахæстоны фондз азы
фæбадын. Бахаудис лагерьмæ. Уым кодта боныджы фыстытæ. Фæстæдæр, хасты уæвгæйæ,
литератор ацы боныгты бындурыл ныффыста чиныг «Тезгъотæ барачы алфамбылай»
(«Прогулки вокруг барака», 1980; мыхуыргонд æрцыдис 1988-æм азы). 1984-æм азы
поэт æрыздæхтис Сыбырæй. Дæргъвæтин рæстæджы дæргъы Губерманæн нæ уыдис фадат
сахары пропискæ скæнын æмæ ссарын йæхицæн куысты бынат.

1987-æм азы Игорь Губерман афтыдис фæсарæнмæ, 1988-æм азæй фæстæмæ цæры
Иерусалимы. Арæх вæййы Уæрæсейы, фæархайы, чиныгкæсджыты ’хсæн популярон чи у,
уыцы поэтикон изæрты.



https://os.wikipedia.org/wiki/%D0%93%D1%80%D0%B8%D1%84%D1%84%D0%B8%D0%BD%D1%82%C3%A6

Гриффинтæ (англ. Family Guy) — америкайæг анимацигонд ситком, Сет Макфарлейны
конд Fox Broadcasting Company-йæн. Сюжеты астæу ис æнæрæмстмæ бинонтæ Гриффинтæ:
ныййарджытæ Питер æмæ Лоис, сæ сывæллæттæ Крис, Мег æмæ Стьюи, афтæмæй ма Брайан
дæр — куыдз антропоморфон миниуджытимæ. Ситкомы архайд цæуы Куаходжы, æрымысгæ
горæтгæрон Провиденсы, Род-Айленды штаты. Мультфильмы юморы фылдæр хай у ’вдыст,
ахæм, "балыгтæй", зæгъгæ, кæдонæн сæ фылдæр сюжетмæ ницы бар дарынц æппындæр æмæ
алыхуызон пысмил æмæ дайуаг темæтыл джидзæгтæ хæддарынц, куыд: политикæ,
цагъайрад, æнæбондзинад, феминизм, фырнард æмæ æнд.

"Гриффинты" хъуыды Макфарлейнмæ нырма колледжы фæзынди, фæлæ йæ йæ сæххæст
кæнынмæ равдæлд æрмæстдæр йæ фыццаг анимацион проектты "Ларрийы Цард" æмæ "Ларри
’мæ Стив"-ы фæстæ. Рацарызта цын сæ сæйраг нывгоймæгты, Ларри æмæ йæ куыдз
Стивы, Питыр æмæ Брайанмæ, куыд уайынц, афтæ. 1988-æм азы Сет видеоист скодта
7-минут пилотон эпизод æмæ йæ равдыста телеканал Fox-ы сæргълæуджытæн, кæдоны
зæрдæмæ фæцыди æмæ йын фæндаджы бар раттой. Ситком фæцис æртæ сезоны æмæ йæ
2002-æм азы сæхкæдтой. Фæлæ "Гриффинтæ" DVD-ыл иттæг хорз уæй кæй цыдысты æмæ ма
сæ уæллейау рейтингтæ Adult Swim блочы æвдисгæйæ, цæ аивын кæнын кодтой сæ
хъуыдытæ æмæ та сериал сæндидзыд 2004-æм азы.

Сериал 16 хатт уыди номхуынд Праймтайм премимæ "Эмми" (рамбылдта-иу æй 4 хатты)
æмæ 11 хатт преми "Энни"-мæ, кæцыйы рамбылдта 3 хатты. 2009-æм азы уыди номхуынд
"Эмми"-премимæ, категори "Хуыздæр комедион сериал"-ы. 1961-æм азы "Флинстоунты"
фæстæмæ та уыцы номинацийы уыди анимацигонд проект. "Гриффинтæ" иу æмæ дыууæ
хатт нæ уыди культон сериалыл нымад, кæд æмæ-иу æмафон йæ фыдгой дæр кодтой,
зæгъæм, "Симпсонтимæ" æнгæсы тыххæй.



https://os.wikipedia.org/wiki/%D0%93%D1%80%D0%B5%D1%86%D0%B8

Координатæтæ: 38°18′04″ ц. у. 23°44′28″ с. д.﻿ / ﻿38.301111° ц. у. 23.741111°
с. д. (G) (O)38.301111, 23.741111

Грекъ (гр. Ελλάδα [ɛˈlaða]) кæнæ Гречъы Республикæ (гр. Ελληνική Δημοκρατία
[eliniˈkʲi ðimokraˈtia]) у Европæйы паддзахад, Европæйы Цæдис æмæ НАТО-йы уæнг.
Гречъы фæзуат ахсы Балканы æрдæгсакъадахы хуссайраг хай æмæ 2 мин сакъадахы, уый
кæны 131 940 км² (дунейы 94-æм). Цæрынц дзы 10 964 020 (2003-æм азы; уымæй у
дунейы 70-æм).

Административон æгъдауæй дихгонд у 13 зылдыл (хуыйнынц периферитæ), периферитæ
та дихгонд сты лыстæгдæр иуæгтыл — 51 префектурæйыл.

Грекъ йæ хæдбардзинады бон бæрæг кæны 6 апрелы. Хæдбар паддзахад сси 1821-æм
азы, Османты империйæ йæхи ссæрибар кæнгæйæ.

Грекъ нымад у ныгуылæн цивилизацийы авдæныл. 3 мин азы нæ эрæйы агъоммæ æввахс
Криты сакъадахы размæцыд минойаг цивилизаци фæзындис, фæстæмæ сæ культурæ
фæхæлиу ис материкыл. Фæстæдæр райдыдта критаг-микенаг (æндæр ныхасæй эгейаг)
цивилизацийы эпохæ. Фæзындысты грекъаг полистæ; Стыр Грекъ, Къаннæг Ази æмæ
Цæгат Сау денджызы былы антикон колонитæ дæр.

Полистæ Афинæтæ æмæ Спартæ фæуæлахиз сты Персийыл, фæлæ цæ уый фæстæ Фивтæ
ныппырх кодтой.



https://os.wikipedia.org/wiki/%D0%93%D1%80%D0%B5%D0%BA%D1%8A%D0%B0%D0%B3_%D0%BD%D0%BE%D0%BC

Грекъаг адæмы традицимæ гæсгæ фыццаг сывæллонæн дæттынц йæ фыды ныййарджыты
нæмттæ, иннæ сывæллæттæн та — æндæр хионты нæмттæ. Уæддæр ног нæмттæ дæр дæттынц
— уымæн хорз фадат у, грекъаг æвзаджы цы бирæ нæмттæ ис, уыдон.

Грекъаг мыггаджы нæмттæй сæ фылдæр сты фыдæлы номимæ баст (патронимиктæ). Фæлæ
дæсныйад æмæ равзæрды бынатимæ баст мыггæгтæ дæр стæм не сты.

Сылгоймагæн йæ мыггаджы ном у йæ фыд кæнæ йæ лæджы мыггаджы номы гуырынон хауæны
формæ. Уый у нырыккон фæтк, рагон традицимæ гæсгæ сылгоймæгтæн уыд мыггаджы
сылон формæ — зæгъæм, византиаг мыггаг Палеологос æмæ йæ сылон формæ
Палеологина.

Абоны бон сылгоймаг моймæ куы цæуы йæ мыггаджы ном нал ивы, кæд æмæ æхсæнады
уымæй пайда кæнын йæ бон вæййы, уæддæр. Сылгоймæгтæн баззайы сæ фыды мыггаджы
ном (кæнæ дывæр ном).

Иуæй-иу мыггæгты нæмтты раз ис морфемæ Папа- — уый амоны, ацы мыггаг сауджынæй
кæй равзæрди. Æндæр разæмхасæн хæйттæ сты Архи- «хицау», Мастро- «сæудæджер»,
Конто- «цыбыр», Макро- «стыр», Хондро- «ставд», Геро- «зæронд», Палео-
«зондджын» æмæ æндæртæ.



https://os.wikipedia.org/wiki/%D0%93%D1%80%D0%B0%D0%BD%D0%BC%D0%B0_(%D1%8F%D1%85%D1%82%D0%B0)

Гранмæ (исп. Granma) у, 1956-æм азы кубæйаг революционертæ рахызтысты Кубæйы
былгæронмæ кæмæй рахызтысты, уыцы моторджын яхтæ.

«Гранмæ» у 18-метрон яхтæ, арæзт æрцыдис 1943-æм азы æмæ йæ бæрц уыдис 12
адæймагыл нымад. 1956-æм азы 10 октябры фæсаууонмæ æлхæд æрцыд кубæйаг
диссидентты къордæй Фидель Кастройы фарслæуджытæй 15 мин мексикаг доллæрæй
америкаг компани «Schuylkill Products Company, Inc».Фæстæдæр 25 ноябыры «Гранма»
рацыд Мексикаг порт Туспанæй æмæ 2 декабыры сакъадах Кубæмæ бахæццæ кодта 82
адæймаджы. Уыдонимæ уыдысты Че Гевара, Эрнесто Камило Сиэнфуэгос, Рауль Кастро
æмæ Кубæйы революцийы æндæр архайджытæ. Сакъадахмæ рахизгæйæ сæ уайтагъд
ссардтой Кубæйы диктатор Фульхенсио Батисты æфсæдтæ. Фиделы къорды баззадис 12
адеймаджы, æнæуый та фервæзтысты 17-æй. Ныр яхтæ «Гранмæ» у Революцийы Музейы
хай.



https://os.wikipedia.org/wiki/%D0%93%D0%BE%D0%B3%D0%B5%D0%B1%D0%B0%D1%88%D0%B2%D0%B8%D0%BB%D0%B8,_%D0%AF%D0%BA%D0%BE%D0%B2_%D0%A1%D0%B8%D0%BC%D0%BE%D0%BD%D1%8B_%D1%84%D1%8B%D1%80%D1%82

Яков Гогебашвили (гуырдз. იაკობ გოგებაშვილი) (райгуырдис 1840-æм азы 15 октябры
— амардис 1912-æм азы 1 июны) уыдис гуырдзиаг педагог, журналист æмæ сывæлæтты
фыссæг; нымад у Гуырдзыстоны зонадон педагогикæйы бындурæвæрæгыл.

Хъуыстгонд ма у, сывæллæттæн иттæг дæсныйæ цы абетæ («Мадæлон æвзаг»; гуырдз.
დედა ენა [дэда эна]) сарæзта, уый руаджы дæр. Ацы чиныг, ивддзинæдтæ йæм
бахастæуыд, афтæмæй ныры онг у ахуыргæнæн чиныг гуырдзиаг скъолаты.

Яков Гогебашвили райгуырдис Гуырдзыстоны сахар Гурмæ хæстæг хъæу Варианийы,
мæгуыр сауджын Симон Гогебашвилийы бинонты ’хсæн. Ахуыр кодта фыццаг Гуры æмæ
Тбилисы семинартæ, фæстæдæр та, 1861-æм азы бацыдис Киевы динон академимæ.
Æмрæстæджы уый цыдис, Киевы университеты æрдзон зонæдты тыххæй цы лекцитæ
кастæуыд, уыдонмæ. Ам Гогебашвили базонгæ ис уырысы рухстауджытæ Герцен,
Белинский æмæ Чернышевскийы политикон идейæтимæ, фæлæ уæддæр, йе ’мдуггаг бирæ
гуырдзиаг студенттæй хъауджыдæр, уый нæ бахаудис, Уæрæсейы бирæ рæтты парахат чи
уыдис, уыцы радикалты тæваджы бын. Йæ зондахастыл тынг бандæвта динон семинар.
1863-æм азы Яков Гуырдзыстонмæ куы сыздæхтис, уæд райдыдта кусын Тбилисы динон
семинары арифметикæ æмæ географийы ахуыргæнæгæй, фæстæдæр та ссис уыцы ахуырдоны
инспектор.

Гогебашвили уыдис национ-либералон змæлды æмæ къорд «Пирвели даси»-йы активон
архайæг. Гуырдзыстоны йæ ном арæх æвæрынц Илья Чавчавадзе æмæ Акаки Церетелийы
нæмтты æмрæнхъ.

Семинарæй йæ куы ацæуын кодтой, уæдæй фæстæмæ Гогебашвили йе ’ппæт хъарутæ дæр
снывонд кодта йе ’мзæххонты ’хсæн ахуырдзинад парахат кæныны хъуыддагæн. 1879-æм
азы Яковы æххуысæй æрæвæрдæуыд Гуырдзиæгты ’хсæн ахуырдзинад парахат кæныны
æхсæнады бындур. Гогебашвили интеллигенцийы ’хсæн тагъд ссис авторитет, йе
’мтохгæнæг та ссис, гуырдзиаг наци сæндидзыны сæраппонд змæлдæн, суанг 1907-æм
азы йæ тыхмарды онг, йæ сæргъы чи уыдис, уыцы Илья Чавчавадзе.

Гогебашвилийы тæккæ зындгонддæр уацмыс у, 1876-æм азы кæй рауагъта, уыцы абетæ
(«Дэда эна»). Ацы чиныг мыхуыргонд уыдис бирæ хæттыты.



https://os.wikipedia.org/wiki/%D0%93%D0%B8%D0%B4%D1%80%D0%BE%D1%8D%D0%BB%D0%B5%D0%BA%D1%82%D1%80%D0%BE%D1%81%D1%82%D0%B0%D0%BD%D1%86%C3%A6

Гидроэлектростанцæ (ГЭС) у, доны цыды хъаруйæ (энергийæ) электрондых чи амал
кæны, ахæм электростанцæ. Гидроэлектростанцæтæ аразынц цæугæдæттыл, уымæн кæнынц
донмарæн æмæ донуат.

ГЭС-тæ цы электроэнерги дæттынц, уый, иннæ электростанцæты энергиимæ абаргæйæ, у
дзæвгар асламдæр.

ГЭС-ы генератортæ бафтауæн æмæ рафтауæн ис тагъд рæстæджы — уый тыххæй ГЭС-тæй
пайда кæнынц, электроэнергийы изæрыгон пайдакæнынады (ома æхсæвыгон дон донуаты
æмбырд кæнынц, фæлхас куы рæзы, уæд генератортæ скусын кæнынц).

Уæрæсейы хъомысджындæр гидроэлектростанцæ у Саяны-Шушенскоейы ГЭС (скуыста
1978-æм азы).



https://os.wikipedia.org/wiki/%D0%93%D0%B5%D1%80%D0%BC%D0%B0%D0%BD%D0%B8

Координатæтæ: 51°31′48″ ц. у. 9°55′12″ с. д.﻿ / ﻿51.53° ц. у. 9.92°
с. д. (G) (O)51.53, 9.92

Герман (нем. Deutschland), оффициалон æгъдауæй Германы Федеративон Республикæ
(нем. Bundesrepublik Deutschland), у Астæуккаг Европæйы федералон парламентон
республикæ. Бæстæйы ис 16 зæххы, æмæ йæ сæйраг æмæ стырдæр сахар у Берлин.
Герман ахсы 357 021 квадратон километр æмæ у Европæйы стырдæр бæстæтæй иу. 82
милуан цæрæгимæ у Европæйы Цæдисы цæрæгджындæр бæстæ. Герман у Европæйы стырдæр
политикон æмæ экономикон тых.

Герман у Европæйы Цæдисы бындурæвæрджытæй иу æмæ хауы Евро æмæ Шенгены зонæмæ.
Уый йеддæмæ хайад исы ахæм æхсæнадæмон организациты, куыд ИНО, G8, НАТО æмæ æнд.
Рæстæгæй рæстæгмæ исы хайад ИНО-йы Æдасдзинады Ныхасы.

Дыккаг дунеон хæсты фæстиуæгæн 1990-æм азы 18 мартъийы агъоммæ Герман уыдис
дыууæ паддзахады: ГФР æмæ ГДР. Кæс Германы иугонд.

Германы стырдæр сахартæ сты Берлин (3424,7 мин адæймаджы), Гамбург (1773 мин),
Мюнхен (1315 мин) æмæ Кёльн (996 мин).

Германы цæрджытæй 6 милуаны бæрц дзурынц уырыссагау, уыдонæй 3 милуаны бæрц сты
Советон Цæдисæй ралидзгæ адæм (уæрæсейаг немыц æмæ сæ бинонтæ).



https://os.wikipedia.org/wiki/%D0%93%D0%B5%D0%BE%D1%80%D0%B3%D0%B8%D0%B9_%D0%93%D1%83%D0%BB%D0%B8%D0%B0

Гулиа Дмитрийы фырт Георгий (1913-æм азы 14 мартъийы, Сухум, Уæрæсейы импери —
1989-æм азы 18 октябры, Мæскуы) уыди советон уырыссаг фыссæг; равзæрдæй уыди
абхазаг. Гулиайы уацмысты бындур сты, Абхазийы адæмы цард æмæ фæллойы хабæрттæ,
стæй автор йæхæдæг, уым кусгæйæ, цы тæлмæнтæ рахаста, уыдон.

Георгий Гулиа райгуырдис нырыккон абхазаг литературæйы бындурæвæрæг æмæ
ныртæккæйы абхазаг фыссынад саразæг Дмитрийы Гулиайы бинонты ’хсæн.

Фæскавказы бастдзинады инженерты институт каст куы фæци, уæд райдыдта кусын йæ
дæсныйадмæ гæсгæ, архайдта Сау денджызы былыл æфсæнвæндаг арæзтады. Лæппу ма куы
уыди, уæд йæм рабæрæг ис сфæлдыстадон курдиат, кодта нывтæ. Йæ нывтæ æмæ
графикæйы тыххæй йын 1943-æм азы лæвæрд æрцыд Гуырдзыстоны аивæдты сгуыхт
кусæджы ном.

Хæсты фæстæ Гулиа æрцарди Мæскуыйы. Уым æй фæхуыдтой кусынмæ «Литературон
газет»-ы редакцимæ. 1947-æм азы Георгий бавнæлдта нырыккон абхазаг фæсивæды
цардыл уацмыс ныффысынмæ, æмæ уый охыл ацыди Абхазимæ йæ чиныгæн æрмæг æмбырд
кæнынмæ. 1948-æм азы роман «Весна в Сакене» æрцыд мыхуыргонд журнал «Новый
мир»-ы. Чиныгкæсджытæ йыл сæмбæлдысты æхсызгонæй. 1949-æм азы ацы уацмысы тыххæй
Гулиайæн лæвæрд æрцыд Сталины æртыккаг къæпхæны преми.

Ныры дуджы хабæрттыл ныхас цæуы йæ иннæ уацмысты. 1961-æм азы мыхуырæй рацыд
роман «Каштановый дом». Фыст у ахуыргæнæг сылгоймаджы боныджы хуызы —
университет каст фæуыны фæстæ уый кусынмæ æрвыст æрцыд абхазаг хъæу Дубовая
роща-мæ. Уыцы ран æрыгон педагог базыдта ног адæмы, базонгæ ис сæ цардыуаг æмæ
æгъдæуттимæ. 1961-æм азы фыссæгæн рацыди роман «Пока вращается земля». Уацмысы
сæйраг герой у вирусолог Иконников, кусы Эксперименталон патологи æмæ терапийы
институты Сухумы сахары. Чиныджы рæгъмæ хаст æрцыдысты æгъдау æмæ этикæйы
ахсджиагдæр фарстатæ, ныхас дзы цæуы ахуыргонды, зонадон кусæджы моралон хæсы
тыххæй; уыдонæй уæлдай ма автор йæ романы йе ’ргом здахы нырыккон аивад æмæ
литературæйы проблемæтæм.

Кæд ма ныры дуджы темæ фыссæджы дарддæр дæр сайдта йæхимæ, уæддæр уый фылдæр йе
’ргом аздæхта историон æмæ историон-биографион романы жанрмæ. Йæ сфæлдыстадон
фæндаджы ацы здæхтæн сæрæвæрæн скодтой, XIX æнусы уырысы-турчы хæсты заман
Абхазийы историйыл фыст романтæ: «Черные гости» (1950) и «Водоворот» (1959). Уый
фæстæ фыссæг сарæзта йæ фыды аивадон биографи «Дмитрий Гулиа. Повесть о моем
отце» (1963).

1970–80-æм азты Георгий Гулиа сфæлдыста, юмор æмæ цыргъзондæй йедзаг чи сты,
ахæм къаннæг радзырдтæ æмæ новеллæтæ. Уыдон бацыдысты йæ «къаннæг прозæйы»
бирæнымæц æмбырдгæндтæм. Фæстаг азты ма ныффыста цалдæр чиныджы, канд Абхазийы
тыххæй нæ, фæлæ æндæр адæмты æмæ бæстæты тыххæй. Уымæй уæлдай ма у Александр
Блок, Михаил Лермонтов, Омар Хайям æмæ Рембрандты аивадон цардафыстыты автор.



https://os.wikipedia.org/wiki/%D0%93%D0%B5%D0%BE%D1%80%D0%B3%D0%B8%D0%B9_%D0%90%D1%85%D0%B2%D0%BB%D0%B5%D0%B4%D0%B8%D0%B0%D0%BD%D0%B8

Ахвледиани, Георгий Сариданы фырт (райгуырдис 1887-æм азы 31 мартъийы, Дерчийы
хъæуы — амардис 1973-æм азы 7 июлы, Тбилисы) уыдис советон æмæ гуырдзиаг
лингвист.

Георгий Ахвледиани райгуырдис Кутаисмæ хæстæг хъæу Дерчийы (Ныгуылæн
Гуырдзыстон). 1910-æм азы бацыдис Харьковы универститеты историон-филологион
факультеты славяйнаг-уырыссаг хайадмæ. Уым сахуыры фæстæ каст фæцис Петрограды
университет. 1918-æм азы Тбилисы æвæрд æрцыдис Гуырдзыстоны университеты бындур,
æмæ уый фæдыл Ахвледиани сыздæхтис йæ райгуырæн бæстæмæ. Уым уый архайдта
«Гуырдзыстоны университеты æхсæнады» къамисы. Ахуыргонд у Тбилисы университеты
бындурæвæрджытæй иу, стæй Гуырдзыстоны Зонæдты академийы уæнг-бындурæвæрджытæй
иу. 1939-æм азы Георгий сси ССР Цæдисы Зонæдты академийы уæнг-корреспондент,
1941-æм азы — Гуырдзыстоны ССР-ы Зонæдты академийы академик.

Г.С. Ахвледианийы иртæстыты объектты ’хсæн уыдис ирон æвзаг дæр. 1960-æм азы
Тбилисы рацыдис ахуыргонды чиныг «Сборник избранных работ по осетинскому языку».

Ахвледиани уыдис дыууæтомон «Ирон æвзаджы грамматикæ»-йы редактор (I том — 1963,
II том — 1969).



https://os.wikipedia.org/wiki/%D0%93%D0%B0%D0%BD%D0%BD%D1%83%D1%88%D0%BA%D0%B8%D0%BD_%D0%9F%D1%91%D1%82%D1%80

Ганнушкин Пётр Борисы фырт (райгуырдис 1875-æм азы 24 февралы — амардис 1933-æм
азы 23 февралы, Мæскуыйы) уыдис уырыссаг психиатр, Сергей Корсаковы æмæ Владимир
Сербскийы ахуыргæнинаг, оригиналон психиатрион скъола саразæг.

1898-æм азы каст фæцис Мæскуыйы университет. Куыста дзы психиатрийы кафедрæйы
профессорæй. 1918-æм азæй уыдис Мæскуыйы университеты психиатрион клиникæйы
директор, 1930-æм азæй — Мæскуыйы 1-æм медицинон инситуты.

Сарæзта патологион характерты ахуырад. Йæ чиныг «Психопатиты клиникæ: сæ
статикæ, сæ динамикæ æмæ сæ систематикæ»-йы уый рæгъмæ рахаста ахæм
классификаци: циклоидтæ, астениктæ, фæлдурæджджынтæ, антисоциалонтæ,
конституционалонæй хъæлатæ. Ахуыргонд ма скодта ахæм уæлæмхасæн дæлкъордты
афыст: депрессивон, цырындзæг (уырыс. возбудимый), эмоционалон-лабиалон,
неврастениктæ, психастениктæ, сæнттæцæгъдæг, фанатиктæ, патологион сайæг.



https://os.wikipedia.org/wiki/%D0%93%D0%B0%D0%BC%D1%81%D1%83%D0%BD

Кнут Гамсун (норв. Knut Hamsun; 1859—1952) у норвегиаг фыссæг; Нобелы премийы
лауреат (1920 аз). Йæ æцæг ном — Кнуд Педерсен (норв. Knud Pedersen).

Гамсун райгуырдис 1859-æм азы 4 августы Гудбрандсдалены комы приход Веге-йы.
Уыди хъæууон хуыйæг Педер Педерсены цыппæрæм сывæллон. Бинонтæ цардысты
мæгуырæй. Кнут фарастаздзыдæй куыста йæ фыдыфсымæры къанторы. Фæстæдæр райдыдтой
йæ бæлццоны царды азтæ (1873-æм азæй). Хæтгæ царды рæстæг Гамсун раивта цалдæр
куысты, иу заман та цасдæр рæстæг фæци Америчы. Фыссын Кнут райдыдта
17-аздзыдæй. Йæ фыццаг чиныг (Den Gaadefulde. En kjærlighedshistorie fra
Nordland) рухс федта 1877-æм азы.

1888-æм азы Гамсун æрбынат кодта Копенгагены. 1890-æм азы мыхуыры рацыди, кад ын
чи скодта, уыцы новаторон психологион роман «Стонгдзинад» (норв. Sult). 1890-æм
æмæ 1900-æм азты Гамсун уыди дунейы тæккæ популярондæр модернист-фысджытæ æмæ
драматургтæй иу. Уыди иттæг зындгонд, йæ уацмыстæ йын бирæ хæттыты кæм ратæлмац
кодтой, уыцы Уæрæсейы дæр.

1898-æм азы Гамсун ракуыдрта Берглиот Бехы. Иумæ фæцардысты аст азы. 1909-æм азы
фыссæг æрхаста ног ус — актрисæ Мари Андерсены. Смой кæныны фæстæ Мари ныууагъта
йæ карьерæ æмæ царди Гамсунимæ йæ амæлæты онг.

1918-æм азы Гамсунтæ балхæдтой Нёрхольмы хæдзар, цыран фæцардысты сæ фæстаг
бонтæм. 1920-æм азы Гамсуны схорзæхджын кодтой литературæйы Нобелы премийæ,
«Сыджыты сой» (норв. Markens Grøde), зæгъгæ, уыцы бæстон романы тыххæй.

Германы Гитлер хицауиуæг йæ къухмæ куы райста, стæй фæстæдæр, Дыккаг дунеон
хæсты рæстæг дæр æдзух немыцаг культурæ пропагандæ чи кодта æмæ англосаксаджы
ныхмæ чи дзырдта, уыцы Гамсун æргомæй слæууыди нацисттæ æмæ Квислингы режимы
фарс. Уый тыххæй йæ, хæст фæуыны фæстæ, радтой тæрхонмæ куыд гадзрахатæй
рацæуæг, афтæ. Фыссæг хызт æрцыд ахастоны бамидæг кæнынæй, карджын кæй уыди, уый
охыл, фæлæ уæддæр æй фæивар кодтой. Хæсты фæстæ Гамсун цасдæр рæстæг фæцарди
зæрæдты хæдзары, 1950-æм азы та сыздæхти Нёрхольммæ.

Йæ фырт Арилд хæцыди бархионты 5-æм дивизи SS «Wiking»-ы (уырыс. 5-ая
добровольческая дивизия SS «Wiking») рæнхъыты Скæсæны фронты.



https://os.wikipedia.org/wiki/%D0%93%D0%B0%D0%BB%D0%BA%D0%BE%D0%B2%D1%81%D0%BA%D0%B8%D0%B9%2C_%D0%95%D0%B2%D0%B3%D0%B5%D0%BD%D0%B8%D0%B9%D1%8B_%D1%84%D1%8B%D1%80%D1%82_%D0%94%D0%BC%D0%B8%D1%82%D1%80%D0%B8%D0%B9

Дмитрий Евгеньевич Галко́вский у нырыккон уырыссаг фыссæг, историк æмæ
публицист.

Райгуырдис 1960 азы 4 июны Мæскуыйы. Йæ фыд уыдис заводы инженер, мад куыста
хуыйæгæй. Дыууæ ныййарæгæн дæр сæ фыдæлтæ рацыдысты хъæууон сауджынты бинонтæй.
1977-æм азы каст фæцис 51-æм немыцаг сæрмагонд скъола. Скъола фæуыны фæстæ æртæ
азы (1977—1980) фæкуыста Лихачёвы номыл заводы джиппыуадзæн корпусты рыгтæахсæг
кусæнгæрзтæ рæвдзгæнæгæй. Уый фæстæ куыста лаборантæй Малиновскийы номыл
бронетанкон æфсæдты Академийы (1980-æм азы). Цæмæй æфсадмæ акæнынæй хызт уа, уый
тыххæй 1978-æм азы цалдæр мæйы фæхуыссыдис Кащенкойы номыл рынчындоны. Йæ царды
ацы цау нывгонд æрцыдис йæ автобиографион пьесæ «Фæрæтæй конд кас» («Каша из
топора»)

Каст фæцис Мæскуыйы паддзахадон университеты философион факультеты изæрон хайад
(1980—1986). Йæ ахуыры профилон къабаз уыдис фæсарæйнаг философийы истори.
Дипломы темæ: «Мæлæт æмæ хиамарыны мотивты анализ Платоны сфæлдыстады».

1985-æм азы скульптор Валерий Евдокимов скодта Галковскийы бронзæ бюст. Фæстæдæр
уыцы бюст æвдыст цыдис цалдæр равдысты. 1988—1989 азты куыста Александр Морозовы
«самиздатон» журнал «Параграф»-ы. 1980-æм азты цæрæнфæрæзтæ амал кодта æнæзакъон
литературæ халдих æмæ уæй кæнынæй (хæлиу кодта «самиздат»).

1990-æм азты райдианы иуцасдæр фæкуыста уырыссаг литературæйы ахуыргæнæгæй
Мæскуыйы театралон лицейы. Йæ ахуыргæнинæгтæй иу уыдиc ныртæккæйы зындгонд
актрисæ Виктория Толстоганова. 1997-æм азы Дмитрий Галковский ссис литературон
преми «Антибукер»-ы лауреат (преми нæ райста) .

Дмитрий Галковский у философион роман «Æнæкæрон къуырцдзæвæн»-ы («Бесконечный
тупик», М., 1997, 1998, 2008) автор. Уымæй уæлдай ма ныффыста радзырдтæ, пьесæтæ
æмæ публицистон уацтæ.

1996—1997 азты мыхуыры уагъта журнал «Саст хъыбыллæ» («Разбитый компас», рацыди
æртæ номыры). Сарæзта советон поэзийы антологи «Уткоречь. Антология советской
поэзии» (Псков, 2002). http://www.samisdat.com/6/6-antol.htm

2002-æм азы журнал «Новый мир» ныммыхуыр кодта киносценари «Бабызыцъиуты хæлар»
(«Друг утят»). http://magazines.russ.ru/novyi_mi/2002/8/galkovsk.html Рауагъта
дыууæ публицистон чиныджы: «Пропагандæ» (1990—1997 азты уацты æмбырдгонд, Псков,
2003) æмæ «Магнит» (2001—2004 азты уацты æмбырдгонд, Псков, 2004).

2003-æм азы байгом кодта блог LiveJournal-ы: galkovsky — блог «LiveJournal»-ы,
автор: Галковский, Дмитрий Евгенийы фырт



https://os.wikipedia.org/wiki/%D0%93%D0%B0%D0%BB%D0%B0%D0%B7%D1%82%D1%8B_%C3%86%D1%85%D1%81%D0%B0%D1%80%D0%B1%D0%B5%D0%B3

Галазты Хадзымырзæйы фырт Æхсарбег (райгуырдис 1929-æм аззы 15 октябры
Хуымæллæджы хъæуы — амардис 2013-æм азы 10 апрелы) уыдис ахуыргонд, Ирыстоны
æхсæнадон æмæ паддзахадон архайæг, Цæгат Ирыстоны фыццаг президент (1994—1998).

Галазы-фыртæн йæ фыд, 1905-æм азы гуырд Хадзымырзæ, 1938-æм азы репрессигонд
æрцыдис, æмæ цалдæр азы фæстæдæр амардис лагеры. Фæстæдæр реабилитацигонд сси.

Галазты Æхсарбег каст фæци Цæгат Ирыстоны паддзахадон педагогон институт 1952-æм
азы, уый фæстæ 1958-æм азы онг куыста уырыссаг æвзаг æмæ литературæйы
ахуыргæнæгæй йæ райгуырæн хъæу Хуымæллæджы. 1958-æм азæй куыста Дзæуджыхъæуы,
ахуырады системæйы. 1961-æм азæй 1975-æм азмæ уыдис Цæгат Ирыстоны ахуырады
министр. 1976-æм азæй 1990-æм азмæ — Цæгат Ирыстоны паддзахадон университеты
ректор.



https://os.wikipedia.org/wiki/%D0%93%D0%B0%D0%B3%D0%B0%D1%80%D0%B8%D0%BD,_%D0%90%D0%BB%D0%B5%D0%BA%D1%81%D0%B5%D0%B9%D1%8B_%D1%84%D1%8B%D1%80%D1%82_%D0%AE%D1%80%D0%B8%D0%B9

Гагарин, Алексейы фырт Юрий (уырыс. Юрий Алексеевич Гагарин) (9 мартъийы 1934 —
27 мартъийы 1968) у советон (уырыссаг) тæхæг-космонавт æмæ, адæймæгтæй космосмæ
фыццаг хатт чи атахтис, уый.

Гагарин райгуырдис зæхкусджыты бинонты ’хсæн, Клушинойы хъæуы сахар Гжатскмæ
(ныры Гагарин) æввахс. Йæ сабийы бонтæ йæ райгуырæн хъæуы арвыста, 1941-æм азы 1
сентябры бацыдис скъоламæ, фыццаг къласмæ. Фæлæ уыцы аз 12 октябры хъæу байстой
Æртыккаг Рейхы æфсæддонтæ, æмæ ахуыртæ ныллæуыдысты. 1943-æм азы 9 апрелы хъæу
ссæрибар кодтой сырхæфсæддонтæ, æмæ скъола скуыста ногæй.



https://os.wikipedia.org/wiki/%D0%93%D0%B0%D0%B3%D0%B0%D1%80%D0%B8%D0%BD

Гагарин, Алексейы фырт Юрий (уырыс. Юрий Алексеевич Гагарин) (9 мартъийы 1934 —
27 мартъийы 1968) у советон (уырыссаг) тæхæг-космонавт æмæ, адæймæгтæй космосмæ
фыццаг хатт чи атахтис, уый.

Гагарин райгуырдис зæхкусджыты бинонты ’хсæн, Клушинойы хъæуы сахар Гжатскмæ
(ныры Гагарин) æввахс. Йæ сабийы бонтæ йæ райгуырæн хъæуы арвыста, 1941-æм азы 1
сентябры бацыдис скъоламæ, фыццаг къласмæ. Фæлæ уыцы аз 12 октябры хъæу байстой
Æртыккаг Рейхы æфсæддонтæ, æмæ ахуыртæ ныллæуыдысты. 1943-æм азы 9 апрелы хъæу
ссæрибар кодтой сырхæфсæддонтæ, æмæ скъола скуыста ногæй.



https://os.wikipedia.org/wiki/%D0%93%D0%B0%D0%B1%D1%80%D0%BE%D0%B2%D0%BE

Габрово у централон Болгарийы сахар, бæстæйы географион центрмæ ’ввæхс.
Габровойы облæсты административон центр. Лæууы цæугæдон Янтрæйы дыууæ былыл.

Болгарийы ссæрибары фæстæ (1878) Габрово размæцыд промышленнон артдзæст сси,
суанг «болгайраг Манчестер» дæр æй хуыдтой. Ныры Габровойы сæйраг экономикæйы
къабæзтæ сты рог индустри æмæ машинæаразынад. Æгуыстад дзы, æндæр сахартимæ
абаргæйæ, ныллæгдæр у (куыстхъом цæрджытæй 3,5%).

Габрово нымад у юморы болгайраг артдзæстыл, æвылаз дзы вæййынц юморы
фестивальтæ. Сахары фендтæгтæй иу у юмор æмæ сатирæйы музей.

Болгари æмæ Уæрæсейы истори тынг ахсджиаг фарс уыд Шипкæйы æфцæджы хъахъхъæнынад
(1877 азы дыккаг æмбис) — уыцы æфцæг Габровойæ 22 км хуссарырдæм у. Æрвылаз 3
мартъийы Шипкæйы æфцагыл болгайраг патриоттæ мысынц, Болагрийы хæдбардзинады
сæрвæлтау чи фæмард, уыдоны нæмттæ.

Габровойы хъæубæстæйы кмет (сæргълæууæг) у Томислав Пейков Дончев (Æмбæстæгтæ
Болгарийы европæйаг рапарахат кæнынмæ — ГЕРБ) æвзæрстыты фæстиуæгмæ гæсгæ.



https://os.wikipedia.org/wiki/%D0%93%C3%A6%D0%B7%D0%B7%D0%B0%D1%82%D1%8B_%D0%9B%D0%B0%D0%B4%D0%B8

Гæззаты Александры фырт Лади (Джермугъ) райгуырдис 1895 азы Знауыры районы
Хъорнисы хъæуы. Йæ ныййарджытæ уыдысты æнахуыргонд зæхкусджытæ, фæлæ бамбæрстой,
ахуырдзинад царды фæндаг рухс кæй кæны, уый æмæ сæ лæппуйæн арæзтой ахуыркæныны
æппæт фадæттæ дæр.

Уæдмæ Хъорнисы хъæуы уыдис райдиан скъола. Лади уырдæм бацыд ахуыр кæнынмæ. Ам
фæбæрæг ис, лæппу ахуырмæ иттæг рæвдз кæй у, уый æмæ йæ каст куы фæцис, уæд æй
йæ ныййарджытæ акодтой Гуры гимназмæ. Уæдмæ революцийы тæфаг тынгæй тынгдæр
хъарын байдыдта фæсивæды зæрдæтæм. Уыцы уылæнтæ æрбанхъæвзтой Гуры гимназмæ дæр
æмæ сæ зæрдæргъæвд лæппу йæ зæрдæмæ арф айста. Хъуыды æмæ сыл уынаффæ кодта,
кæуыл æууæндыд, уыцы ахуырдзаутимæ. 1917 азы ахуыр кодта Харьковы. Революцион
змæлд сусæг-æргомæй активон æгъдауæй куы райтынг ис, уæд ирон хъæбатыр лæппу
партизанты къордмæ бацыд æмæ тох кодта паддзахы хицауады ныхмæ.

Хъуыддæгтæ Лади æмæ йе ’мтохгæнджыты фæндиаг кæм ацыдаиккой нырма æмæ йын нал
уыдис ахуыры фадат: æрыздæхт йæ райгуырæн Ирыстонмæ æмæ ам дарддæр кодта йæ
революцион куыст. Уæдмæ Ирыстоны сырæзт Националон совет, Лади уыдис ацы советы
уæнг æмæ йæ активондæр архайджытæй иу. 1920-æм азы Ручъы расидт æрцыд Советон
хицауад, Гæззайы фырт баиу ис революцийы сæрыл тохгæнджытимæ. Растадонты тох нæ
фæрæстмæ ис, меньшевиктæ сыл фæуæлахиз сты æмæ сæ Кавказы хæхты фæстæ фæкодтой,
фæлæ сæ тох ууыл нæ ныууагътой: сарæзтой революцион комитет æмæ Лади æвзæрст
æрцыд ацы комитеты уæнгæй. Фæстæдæр, Цæгат Ирыстоны лигъдæттæ куы сбирæ сты, уæд
сын хъуыд æххуыс кæнын: сарæзтой лигъдæтты æрбæстон кæныны къамис æмæ Лади дæр
уыд уыцы къамисы сконды. Уыцы рæстæджы Бакойы уагъд цыдис Хурскæсæн бæстæты
адæмты фыццаг съезд. Ладийы арвыстой уырдæм делегатæй. Куы ’рыздæхт, уæд та
Ирыстоны фæсивæдимæ гæрзифтонгæй ацыдис Бургъустанмæ инæлар Хвостиковы урс
бандæтимæ тохмæ.

1921 азы хæхтыл Цæгат Ирыстонæй рахызт партизанты къорд Хуссар Ирыстонæн баххуыс
кæныны тыххæй. Уыцы къорды уыдис Лади дæр. Ирыстоны сæрмæ уæлахизы сырх тырыса
куы сфæйлыдта, уæд уый фæстæ Лади активонæй архайдта Ирыстоны хъæууон хæдзарад,
культурæ сæндидзын кæныныл.

1923 азы Цхинвалы сырæзт фыццаг советон типографи. Ацы ахсджиаг куыстуат
саразыныл зæрдиагæй чи бакуыста, уыдонæй иу уыдис Гæззаты Лади, директорæй дæр
дзы куыста йæхæдæг.

Лади цардмæ, уавæртæм каст, адæмæн кæм тынгдæр хъæуы балæггад кæнын, цæмæй
тынгдæр тыхсынц æмæ сæ йæ сæр кæм куыд зæрдиагдæрæй хъæуы, ахæм цæстæй. Уыцы
хæццæ, змæст, тыхст уавæрты адæмæн сæ æнæниздзинад тынг фæцудыдта, хъуыдис сæ
медицинон æххуыс, дохтыртæ, медицинон кусджытæ та тынг стæм уыдысты Ирыстоны.
Уый бахынцыдта æмæ 1927 азы ацыдис Мæскуымæ, каст фæцис мединститут æмæ уæдæй
фæстæмæ куыста Хуссар Ирыстоны æнæниздзинад хъахъхъæныны системæйы дохтырæй.
1940 азы йæм æрсидтысты Советон Æфсады рæнхъытæм. Хæсты рæстæджы, суанг 1946
азмæ куыста полчы дохтырæй. Æфсадæй куы æрыздæхт, уæд кусын райдыдта медицинон
ахуыргæнæндоны директорæй.

Аивадон уацмыстæ раджы райдыдта фыссын Лади. Фыста радзырдтæ, публицистон уацтæ,
мыхуыр сæ кодта, Джермугъ, зæгъгæ, ахæм фæсномыгимæ периодикон органты. Уæды
рæстæджы ирон мыхуырмæ йæ хъус чи дардта, уыдон æхсызгонæй кастысты Ладийы фыст
радзырдтæ «Уæйгуыты къæдзæх», «Трибун», «Пехуымпар», «Зикъара», «Зымæгон
райсом», «Фæдзæхст» æмæ æндæртæ.

Гæззайы фыртæн йæ оригиналон уацмыстæй къаддæр ахсджиаг нæ уыдысты ирон
чиныгкæсæгæн йæ тæлмæцтæ. Уый ирон чиныгкæсджыты тæрхонмæ тынг аив тæлмацæй
рахаста уырыссаг адæмон сфæлдыстады иууыл ахсджиагдæр уацмыстæй иу — «Игоры
стæры хабар». Æмæ йæ канд ивгæ нæ ракодта, фæлæ ма йын сарæзта комментаритæ,
дзырдуат скодта зынæмбарæн рагон дзырдтæн æмæ йæ афтæмæй мыхуырæй рауагъта 1947
азы. Ирон æвзагмæ ма раивта Гоголы «Тарас Бульба», Горькийы роман «Мад»,
Лермонтовы, Икскулы æмæ æндæр фысджыты уацмыстæ.

Лади стыр аргъ кодта ирон адæмон сфæлдыстадæн, уымæн æмæ уый у ирон адæмæн сæ
истори дæр, сæ аивад дæр æмæ алцы дæр. Зæрдиагæй куыста ирон адæмон сфæлдыстад
зонадон æгъдауæй раиртасыныл. Дзæвгар зонадон уацтæ ныффыста Нарты эпосы фæдыл.

Ладийы æрмдзæф бæрæгæй зыны ирон литературæйы, никæимæ хæццæ кæны. Афтæ нæм кæсы
æмæ уый, фыссæг цы уыд, уымæй фылдæр уыдис нывгæнæг. Кæй зæгъын æй хъæуы, алы
фыссæг дæр, кæд ын фыссæджы курдиат æрдзæй лæвæрд у, уæд хъуамæ нывгæнæг уа,
хъуамæ ныв кæна дзырдтæй. Фæлæ Ладийы нывкæнынад бирæ цæмæйдæрты хицæн кæны.
Арæхстджын, курдиатджын нывгæнæг йæ цъылынæг кæддагыл иу сæрфт куы ракæны, уæд
дзы аззайы, фæрсæрдыгæй йæм бакæсæг дзæбæх кæй фена, кæй рахата, ахæм нывтæ,
ахæм сурæттæ. Афтæ у Гæззайы фырты цъылынæг-фыссæн сисы «расæрфт» дæр. Уыцы иу
расæрфтæй дзы ахæм фæлгæнцтæ аззайы, æмæ чиныгкæсæджы цæстытæй рахицæн кынын нал
фæкомынц. Уый иууыл ирддæрæй зыны йæ радзырд-дзырдтæй конд ныв «Уæйгуыты
къæдзæх»-ы. Ам алы гыццыл æви стыр хъуыды дæр у хицæн ныв. Кæсыс æмæ дæм
«кæддагæй» куы разындзæнис тугхъулон хæсты быдыр, æниу хæст быдыры нæ, фæлæ
хæхты цъассы, къæдзæхты саггæмтты цæуы, фæлæ авторы арæхстдзинадæй уыцы хæхты
скъуыдтæ хатт «кæддагыл» разынынц ирд арвы цъæхы хуызæн сыгъдæгæй, быдырæнгасæй.
Ацы диссаджы кæддагыл куы фæзыны, карз тохы чи бацыд, ахæм хæстонтæ, куы лидзæг
тыхст адæймаг, куы сурæг фыдзæрдæ сырд лæджы сурæты. Æмæ æппæт уыцы
нывтæ-сурæттæ куы æрбаиу вæййынц, уæд дзы рауайы «Уæйгуыты къæдзæх».

Афтæ нывфæлыст фыст у радзырд «Уазæг» дæр. Æцæг ам сюжетон хаххы бæрджытæ
фæзынд, фæлæ Лади бынтон йæ къух нæ систа йæ дзырд-тæй аив нывгæнæджы æрмдзæфыл
æмæ ныв кæны, Дæргъæфсы Цæгат Ламардоны былгæрон хъæуы Туцаты Зауыры хæдзары
цытæ цæуы, уый. (Уацмыс фыст у Икскулы роман «Тыбайы Уацилламæ» гæсгæ). Хæдзары
сты Зауыры зæронд куырм ус æмæ чызг Зали. Фæуазæг сæм ис æхсæвыгон, сæ хæдзар
сын йæ фæндыры аив цагъдæй чи бахæдзаргъуыз кодта, уыцы зындгонд абырæг
Уырысхан. Уæдæй фæстæмæ Уырысхан æмæ Залийы æхсæн цы æнæфæцудгæ уарзондзинад
равдылд, уый автор ныв кæны бауырнинаг æмæ зæрдæмæхъаргæ нывтæй, фæлгæндзтæй.

Æрдзы рæсугъддзинад, æрдзы фидыц адæймаджы æнкъарæнтæ уæлвонг æмвæзадмæ куыд
исынц, ууыл фыст у радзырд «Уалдзæг æрæввахс». Хадыр æдзух къæдзæхтыл куыд хилы,
къуылдымтыл, рæгътыл куыд зилы, алы кæрдæджы халыл, алы бæласы къалиуыл куыд цин
кæны, уый йын адæм нымайынц «цъиуты сайдыл», фæлæ сæ Хадыр ницæмæ дары. Уымæн
æрдз схай кодта, йæ алыварс цы рæзы, цы зайы, уалдзæджы æрбалæудыл алы зайæг хал
куыд цин кæны, ууыл райын, ууыл цингæнаг зæрдæ æмæ дзы райгонд, буц у. Ацы
радзырдæй бæрæг у, автор йæхæдæг дæр æрдзмæ тынг хъарм зæрдæ кæй дардта.



https://os.wikipedia.org/wiki/%D0%93%C3%A6%D0%B4%D0%B8%D0%B0%D1%82%D1%8B_%D0%A1%D0%B5%D0%BA%D1%8A%D0%B0%D0%B9%D1%8B_%D1%84%D1%8B%D1%80%D1%82_%D0%A6%D0%BE%D0%BC%D0%B0%D1%85%D1%8A

Гæдиаты Секъайы фырт Цомахъ (райгуырд 1882 азы Хъуды комы, Дæллаг Ганисы) уыд
литературон критик, революционер, æхсæнадон архайæг, поэт, драматург, прозаик,
тæлмацгæнæг. Райдиан ахуырад райста Джызæлы. Уый фæстæ фондз азы дæргъы
(1892-1897) ахуыр кодта Дзæуджыхъæуы духовон училищæйы. Каст æй куы фæци, уæд ма
ноджы æхсæз азы (1897-1903) ахуыр кодта Стъараполы дины семинары.

1903 азы Цомахъ ахуыр кæнынмæ бацыд Юрьевы паддзахадон университеты
историон-филологон факультетмæ. Ам æй æрыййæфта тызмæг 1905 аз. Уый уыдис
студентон змæлдтыты архайæг æмæ йын йæ ахуыр æнæ ныууадзгæ нал уыд æмæ фæстæмæ
æрыздæхт Ирыстонмæ. Куыста ахуыргæнæгæй Джызæлы райдиан скъолайы.

Гæдиаты Цомахъ 1906 азы 23 июлы уадзын райдыдта ирон æвзагыл фыццаг газет —
«Ирон газет». Фæстæдæр æй хицауад уадзын нал бауагъта. Цомахъ дзы мыхуыр кодта
уацтæ æхсæнадон-политикон темæтыл. Ацы ран рабæрæг фыссæджы революцион хъуыды.
1906 азы фæстæмæ аздæхт Юрьевмæ æмæ йæ ахуыр адарддæр кодта. Уæд бацыдис эсерты
партийы эстойнаг организацимæ. Йæ политикон архайды æмæ уыцы партийы кæй уыд,
уый тыххæй Цомахъы 1908 азы 7 мартъийы æрцахстой. Æртæ азы ахæстоны фæбадт, стæй
йæ Сыбырмæ ахастой. Ахæстоны дæр Цомахъ йæ тох, йе сфæлдыстадон куыст нæ уагъта.
Йæ «Ахæстоны фыстытæ», зæгъгæ, уыдоны ’хсæн зынгæ бынат ахсынц авд æмдзæвгæйы:
«Хуры тын», «Бæлон», «Хæлæг», «Дæ чиныг», «Фын», «Ме фсымæрмæ»,«Æрæхсæв».

1923-æм азы фыццаг куыста Хæххон республикæйы профессион ахуырады хайады
хицауæй, стæй та рухсады адæмон комиссары хæдивæгæй. Уыцы иу рæстæджы уыдис
Хæххон педагогон институты доцент, Дзæуджыхъæуы сæудæджерадон-экономикон
техникумы лæвæрдта диалектикон æмæ историон материализм, уыдис газет
«Рæстдзинад»-ы редактор.

1930-æм азы кæрон Цомахъ уæззау рынчын фæцис æмæ йæхи фæндонмæ гæсгæ ивд æрцыд
Цæгат Ирыстоны зонад-иртасæн институтмæ. Йæ царды фæстаг бонты онг уыд йæ
директор. 1931 азы 24 октябры Цомахъæн йæ зæрдæ йæ кусынæй банцад.



https://os.wikipedia.org/wiki/%D0%93%C3%A6%D0%B1%C3%A6%D1%80%D0%B0%D1%82%D1%8B_%D0%93%D0%B0%D0%B2%D1%80%D0%B8%D0%BB%D1%8B_%D1%84%D1%8B%D1%80%D1%82_%D0%98%D0%BB%D1%8C%D1%8F

Чысылæй йæ ахуыргæнджытæ уыдысты Галаты Барис æмæ Тугъанты Махарбек. Сæ иу æй
ахуыр кодта музыкæйыл, иннæ та ныв кæныныл. 1943-45-æм азты Хуссар Ирыстоны
хихъæппæрисон музыкалон къордтæн уыд сæ сæргълæууæг.

1949-æм азы каст фæци Ленинграды консерваторимæ цы музыкалон училищæ хаст уыд,
уым композиторты хайад.

1987-91-æм азты уыд Ирыстоны композиторты цæдисы сæргълæууæг. Ацы азты райдыдта
кусын, музыкæйы фыццаг къахдзæфтæ чи кодта, ахæм хæдахуыр, курдиатджын адæмимæ.
Уыд Уæрæсейы æмæ Ирыстоны аивады сгуыхт кусæг, Уæрæсейы композиторты цæдисы уæнг
та сси 1954-æм азы.

Гæбæраты Илья уыд, национ классикон музыкæйы райрæзтыл чи архайдта, уыдонæй иу.
Ныффыста бирæактон оперæтæ «Азау» æмæ «Олланæ», зарджытæ «О, нана» æмæ «Песня
моя, Иристон», фыццаг ирон романстæ. Йæ уацмыстæ ис схонæн лирикон, ис дзы арф
хъуыды, хъуысынц дзы адæмон аивады зæлтæ.

Йæ Фыццаг симфони ныффыста Фыдыбæстæйы Стыр хæсты чи фæмард, уыцы хъæбатырты ном
ссарынæн. 1960-æм азы Мæскуыйы Ирон аивад æвдисæг бонтæ куы цыдысты, уæд ацы
уацмысæн скодтой стыр аргъ. Зындгонд композитор Григорий Шантырь фыста, зæгъгæ,
йæ фыццаг зæлтæй йæхимæ ’лвасы йæ диссаджы зæрдæмæдзæугæ мелодийæ.

Адæмты миддуне, сæ цард æмæ зондахастæн музыкалон ныв саразынæн Илья равзæрста
рапсодийы жанр. Цы цыппар рапсодийы ныффыста («Зилгæ», «Æфсати», «Нæртон симд»),
уыдоны бындуры æвæрд æрцыдысты æмæ бæрæг дарынц ирон адæмон аивады фæлгонцты
миниуджытæ. Уымæй дарддæр йæ алы уыцмысæн дæр ис адæмон бындур. Йæхирдыгонау,
зæрдиагæй бакуыста адæмон цæгъдтытæ «Ханты цагъд», «Зилгæ», «Æфсати», «Нæртон
симд»-ыл.

Йе ’ртыккаг симфони «Испания в огне» (Федерико Гарсиæ Лоркæйы ныхæстæм гæсгæ)
ахсы йæ сфæлдыстады ахсджиагдæр бынат. Ныхæстæ æмæ зæлтæ баиугæнгæйæ йын бантыст
сæ хъуыды фæарфдæр кæнын. Æвзæрдзинады ныхмæ тохы æрлæууыны фарста дзы у сæйраг
мидис.

Ильяйы дыууæ оперæ «Азау» æмæ «Орлана»-йы амонд фæрæстмæ ис. Фыццаг сценæйыл
æвæрд æрцыд æртæ хатты (1968, 1982, 1992), дыккагæн та стыр аргъ скодтой
Мæскуыйы сценæйыл.

Йæ оперæтæ хъæздыг сты речитативтæй, вокалон хæйттæй (ариозо, зарджытæ,
балладæтæ), моно- æмæ дуэтон архайдтытæй. Сæ драмон бындур у бирæвæрсыг, æвдыст
дзы цæуы ахсджиаг, зын равзарæн чи у, ахæм фарстатæ. Уарзондзинадæй дарддæр
(Азау æмæ Таймуразы ’хсæн, Олланæ æмæ Амраны) ма сæ ис адæмон, эпикон, социалон
сюжеттæ.

Илья æнкъардта ныхасы мидис, уарзта æмæ хорз зыдта Европæйы поэзи, стæй, кæй
зæгъын æй хъæуы, ирон фысджыты аивад. Поэзи йæ разæнгард кодта романстæ æмæ
вокалон циклтæ фыссын. Йæ дыууæ уарзондæр темæйы — лирикон æмæ граждайнаг —
систы йæ уацмысты сæйраг дыууæ хайы. Ныхæстæ æмæ зæлтæ тынг рæсугъд сбадтысты
кæрæдзиуыл цикл «Нежность»-ы. Цыппар романсы æвдыст цæуынц æрыгон сылгоймаджы
алыхуызон уды ´нкъарæнтæ иу боны мидæг: «Вечер», «Порыв» (æхсæв), «На рассвете»,
«На рассвете» (бон).

Гæбæраты Илья фыста музыкæ спектакльтæ æмæ кинотæн. Уыдоны ’хсæн Ирон театры
ирддæр спектакльтæ «Медея», «Черная девушка», «Сармат и его сыновья», «Первый
удар», «Арман», «Сослан Царазон», «Любимая песня», «Цветок и кинжал», Полковник
Ксанти» стæй Уырыссаг театры «Слышишь, Анна», «Антигона», «Коста».

Оперæтæ: «Азау» Гæдиаты Секъайы радзырдмæ гæсгæ, «Орлана» В. Икскулы радзырд
«Святой Илья горы Тбау», «Бонвæрнон».

Вокалон-симфонион кантатæ «Мы за мир» Джусойты Нафийы ныхæстæм (1951); поэмæ
«Человеку» Ш. Муассайы ныхæстæм (1961); радиопоэмæ «Твоих оград узор чугунный»
Н. Басанинайы ныхæстæм гæсгæ (1963); цикл «Моя Родина» Джусойты Н., Калоты Х.,
Токаты А., Капутикян С., Верлена П., Мистраль Г.-йы ныхæстæм гæсгæ (1985-1989).



https://os.wikipedia.org/wiki/%D0%92%D1%8B%D0%B1%D0%BE%D1%80%D0%B3

Вы́борг (фин. Viipuri, швед. Viborg, нем. Wiborg) у Ленинграды облæсты сахар,
Выборджы районы административон центр. Цæрджыты нымæц 2009-æм азы 1 январмæ у
77766 адæймаджы, 2008-æм азы дæргъы уыцы нымæц 171 адæймагæй фæфылдæр и.
Гатчинæйы фæстæ Выборг у Ленинграды облæсты дыккаг стырдæр сахар.

Выборг кæд стыр сахар нæу, уæддæр дзы ис бирæ фенддæгтæ, уыдоны ’хсæн Выборджы
гæнах, Алвар Аалтойы библиотекæ, парк Монрепо, Сахаты мæсыг æмæ сæдæгай æндæртæ.
Сахармæ æрбацæуынц бирæ туристтæ, сæ фылдæр — Уæрæсейы æндæр регионтæй æмæ
Финляндийæ.

1293 азæй 1710 азмæ Выборг уыд Швецийы фидар. 1403 азы Швецийы къарол Эрик
Выборгæн радта сахары статус.

1710 азы, Ништадты фидыды бадзырдмæ гæсгæ, Выборг бацыдис Уæрæсейы империйы
скондмæ (фæстæдæр сси автономон Финляндийы Стыр Герцогады хай).

Октябры революцийы фæстæ Финлянди расидтиc йæ хæдбардзинад, ууыл советон хицауад
сразы ис. Афтæмæй Выборг сси ног паддзахады ахсджиагдæр сахартæй иу. Зымæгон
хæсты фæстиуæгæн 1940 азы Выборг бацыдис Советон Цæдисы скондмæ, йæ финнаг
цæрджытæ æппæтæй ралыгъдысты Финляндийы мидрегионтæм.

1941-æм азы Герман Советон Цæдисмæ куы балæбурдта, уæд Финляндийы æфсад дæр йемæ
— финнаг историктæ уыцы хæст хонынц Дарддæргæнæн хæст. Уыцы хæсты рæстæг
финнæгты къухы бафтыдис Выборг фæстæмæ бацахсын. Советон æфсад уырдæм раздæхтис
æрмæст 1944-æм азы 20 июны — уыцы бонæй фæстæмæ сахар æдзухдæр уыдис Уæрæсейы
Федерацийы сконды.



https://os.wikipedia.org/wiki/%D0%92%D0%BE%D0%BB%D1%8C%D1%84%D0%B3%D0%B0%D0%BD%D0%B3_%D0%90%D0%BC%D0%B0%D0%B4%D0%B5%D0%B9_%D0%9C%D0%BE%D1%86%D0%B0%D1%80%D1%82

Йоганн Хризостом Вольфганг Теофил Моцарт (немыцаг æвзагыл Joannes Chrysostomus
Wolfgangus Theophilus Mozart [ˈvɔlfɡaŋ amaˈdeus ˈmoːtsaʁt] немыц куыд
зæгъынц (i); райгуырдис 1756-æм азы 27 январы Зальцбурджы, амардис 1791-æм азы 5
декабры Венæйы), кæнæ Вольфганг Амадей Моцарт, у разагъд австриаг композитор,
инструменталист æмæ дирижёр. Гайдн æмæ Бетховенимæ у Венæйы классикон скъолайы
зынгæдæр минæвар.

Инструмменттæй цагъта æмæ музыкæ фыста фондзаздзыдæй. 1781-æм азы æрцарди Венæйы
æмæ тагъд рæстæджы сси уыцы сахары хуыздæр пианист. Уым ныффыста йæ оперæ
«Аскъæфт сералæй» (нем. Die Entführung aus dem Serail), кæцыйы фыццаг равдыст
æрцыдис 1782-æм азы 16 июлы; оперæ театрдзауты зæрдæмæ тынг фæцыди æмæ уымæй
Моцарт зындгонд сси куыд композитор дæр.



https://os.wikipedia.org/wiki/%D0%92%D0%BE%D0%BB%D0%B3%C3%A6_(%D1%86%C3%A6%D1%83%D0%B3%C3%A6%D0%B4%D0%BE%D0%BD)

Волгæ кæнæ Идыл (нарты кадджыты Нарты стыр дон дæр) (уырыс. Волга, мар. Юл, тæт.
Идел, чуваш. Атӑл, эрз. Рав) у Уæрæсейы Европæйаг хайы ахсджиагдæр цæугæдон,
дунейы стырдæр цæугæдæттæй иу, Европæйы тæккæ стырдæр. Йæ цыды фылдæр хай у
наудзæуæн, рагæй ын ис егъау транспортон нысаниуæг.

Волгæйы дæргъ у 3530 км (донмарæнты арæзтады агъоммæ — 3690 км). Бассейны фæзуат
— 1360 мин км². Волгæйы гуырæн у Валдайы уæлвæзыл, Тверы облæсты, денджызы
уæлвæзæй 229 м уæлдæр. Цæугæдон æфты Къаспы денджызмæ (уый у егъау цæхджын цад,
денджызы уæлвæзæй 28 метры ныллæгдæр).

Наудзæуæн къанæуттæ Волгæйы бæттынц Балты æмæ Урс денджызтимæ, цæугæдон Донимæ,
уымæй та — Азовы денджызимæ.



https://os.wikipedia.org/wiki/%D0%92%D0%B8%D0%BE%D0%BB%D0%B5%D1%82%C3%A6_%D0%A7%D0%B0%D0%BC%D0%BE%D1%80%D1%80%D0%BE

Виолетæ Чаморро (исп. Violeta Barrios Torres de Chamorro; райгуырд 1929 азы 18
октябры Ривасы сахары) у Никарагуæйы хистæр фæлтæры политик, 1990—1997 азты уыцы
паддзахады президент. Уый æвзæрст куы æрцыд, уымæй сси Никарагуæйы фыццаг
ус-президент æмæ Цæгат Америкæйы дыккаг (уый размæ Гаитийы ма уыди
ус-президент).

Виолетæ Чаморро у хъæздыг зæхджын никарагуæйаг мыггаджы минæвæр, йæ мыггагæй XIX
æнусы дæр цалдæр президенты æмæ дæсгай политиктæ уыд. Ахуыр кодта АИШ-ы, фæлæ йæ
фыды низы аххосæй раздæхти Никарагуæмæ 1947 азы.

Сомосæты клан хицауиуæг куы кодта, Виолеттæ Чаморро уыд оппозицион журналист.
Куыста газет «Ла-Пренсæ»-йы. Сандинисттæ куы фæуæлахиз сты, уæд дæр Чаморро разы
нæ уыд, цалынмæ йæхæдæг президент сси, уæдмæ. Зæгъæн и, æмæ нырыккон Никарагуæйы
фыццаг президент уыд, Сомосæты диктатурæ æмæ сандинистты революцион хицауады
фæстæ.

Виолетæ Чаморро сарæзта йæхи фонд (Fundación Violeta Barrios de Chamorro), уыцы
организаци æххуыс кæны ныхасы сæрибарæн, суинаг журналисттæ разæнгард кæны, тох
кæны мæгуырдзинады ныхмæ.



https://os.wikipedia.org/wiki/%D0%92%D0%B8%D0%B7%D0%B0%D0%BD%D1%82%D0%B8%D1%8F

Византияйы импери, Византия (гр. Βασιλεία των Ῥωμαίων, «Ромы импери»); IV
æнус—1453-æм аз — Скæсæн Ромы империйы ном ныгуылæйнаг историографийы. Ном
«Византияйы импери» (сахар Византиймæ гæсгæ, уый бынаты Ромы император
Константин I Цытджын IV-æм æнусы райдайæны бындур сæвæрдта Константинополæн)
паддзахад райста ныгуылæйнаг историкты куыстыты нырид йæ сæфты фæстæ. Сæхæдæг
сæхи византиæгтæ хуыдтой ромæгтæ — грекъагау «ромейтæ», сæ паддзахад та —
«ромаг», «ромейаг» (гр. Βασιλεία των Ῥωμαίων).

Ныгуылæйнаг ратæдзæнтæ ма хонынц Византияйы импери «Романи» (англ. Romania, гр.
Ρωμανία). Йæ царды фылдæр хай ныгуылæйнаг æмдуггæгтæ йæ хуыдтой «грекъаг
импери», грекъæгты æлдариуæджы тыххæй культурæйы стæй цæрджыты нымæцы. Рагон
Уырысы дæр йæ хуыдтой «Гречъы паддзахад», йæ сæйраг сахар та — «Царьград» (ома
«паддзахы сахар»).

Византияйы империйы сæйраг сахар йæ историйы дæргъы æнæсцухгæнгæйæ уыдис
Константинополь, астæузаманы егъаудæр сахартæй иу. Тæккæ уæрæхдæр территоритæ
импери ахста император Юстиниан I-æмы рæстæджы. Уый фæстæ паддзахад цадæггай йæ
зæххытæ сæфта, варвæрон къароладты, æмæ скæсæневропæйаг знæмты ныббырстыты
фыдæй. Араббаг тыхæйбайсгæ хæстыты фæстæ импери ма ахста айдагъ Гречъы æмæ Чысыл
Азийы территоритæ. IX—XI—æм æнусты цасдæр фæтынджы фæстæ, хъуыддæгтæ раивтой
егъау сæфтытæм, бæстæйы хæлд дзуархæсджыты цæфты бын, æмæ бынсæфт сельджукты æмæ
османты ныббырстыты фыдæй.

Византияйы империйы этникон сконд уыдис тынг алыхуызон, уæлдайдæр йæ историйы
фыццаг этапы: бердзенæгтæ, сомихæгтæ, сириæгтæ, коптæгтæ, дзуттæгтæ, Чысыл Азийы
цæрæг эллинизацигонд знæмтæ, фракиæгтæ, иллириæгтæ, дакæгтæ. Территоритæ куы
фæцыбырдæр сты (VI æнусы кæронæй), уæд ма иуæй-иу адæмыхæттыты хай баззадис йæ
арæнты æддæрдыгæй — уыимæ иу ардæм æрбафтыдысты æмæ æрцардысты æндæр
адæмыхæттытæ (готæгтæ IV—V æнусты, славяйнæгтæ VI—VII æнусты, араббæгтæ VII—IX
æнусы, печенегтæ, половецæгтæ XI—XIII æнусты æмæ æнд. VI—XI æнусты Византияйы
цæрджыты сконды уыдысты этникон къордтæ, кæдонæй фæстæдæр сæвзæрыд италиаг
адæмыхатт. Византияйы экономикæйы, политикон царды æмæ культурæйы уæлиуæг кодтой
бердзенæгтæ. Византияйы паддзахадон æвзаг IV—VI æнусты латинаг, VII-æм æнусæй
æмæ империйы фæцарды кæронмæ бердзенаг.

Ромы империйæ Византия райста хицауиуæджы монархион формæ йæ саргъы
императоримæ. VII-æм æнусæй паддзахады сæргълæууæджы арæхдæр хуыдтой автократор
æмæ василевс (базилевс). дæргъвæтин рæстæджы æвæрд цыдис раздæры паддзахадон æмæ
финансон фæтклæвæрды систæмæ. Фæлæ VI-æм æнусы кæронæй райдыдтой ахъаззаг
ивддзинæдтæ. Реформæтæ тынгдæр баст уыдысты хъахъхъæнынадимæ (административон
дих фемтыл экзархатты бæсты) æмæ грекъаг культурæйы æлдариуæгимæ ( логофеты,
стратегы, друнгариы æмæ æндæр хæсæдты баконд (уырыс. ввод должностей)). X-æм
æнусæй уæрæх кæнын райдыдта феодализм, ацы процесс расайдта феодалон
аристократийы минæвæртты паддзахы бадæныл бафидардзинад. Империйы фæстаг бонмæ
не ’нцайынц бирæнымæцон растæдтытæ æмæ тох императоры троныл.

Ныгуылæн Ромы Импери сæфты фæстæ 476-æм азы, Скæсæн Ромы Импери ма дарддæр
цардис мин азы бæрц, историографийы уыцы рæстæгæй хуындис Византия.

Византияйы æлдариуæггæнæг къласы характерон миниуæг уыдис йæ бæрзонд
мобилондзинад. Адæймаджы бон уыдис бынтæй фæндаг айгæрдын хицауадмæ, зæгъæм
карьерæ скæнгæйæ æфсады æмæ бакусгæйæ хæстон кад. Афтæ зæгъæм император Михаил
II уыдис æнæахуыр æххуырст, уыимæ ма йын уыдис мæлæты тæрхон рахастæуыд,
император Лев V Сомихагæй, змæсты тыххæй æмæ йæ æфхæрд фæстæдæрмæ хаст æрцыдис
802-æм азы Ног азы бæрæгбоны тыххæй, Василий I уыд зæхкусæг, уый фæстæ та бæхты
æууæрдæг зынгæ стыр хицаумæ. Роман I Лакапин дæр уыдис зæхкусджытæй рацæуæг,
Михаил IV император суыны размæ уыдис æхцатæ ивæг, йæ иу æфсымæры хуызон.

Кæд Византия æфсад райста Ромы империйæ, уæддæр йæ арæзт хæстæг уыдис эллинон
паддзахæдты фалангон системæмæ. Византияйы царды кæронмæ æфсад ссис сæйрагдæр
æххуырст, æмæ хицæн кодта ныллæг хæстхъомдзинадæй.

Фæлæ деталты уыдис куыстгонд хæстон фæтклæвæрды æмæ ифтонгкæныны систæмæ,
мыхуыргонд цыдысты куыстытæ стратеги æмæ тактикæйыл, уæрæх пайдагонд цыдис
алыхуызон техникон мадзæлттæй, зæгъæм знæгты ныххауды тыххæй фехъусынкæнынмæ
арæзт цæуы маякты системæ. Зæронд ромаг æфсадæй хъауджыдæр тынг сырæзтис флоты
нысаниуæг, уый «грекъаг арты» æххуысæй бацахсы æлдариуæг денджызы. Сасанидтæй
фæзмыд цæуы æххæстæй згъæрджын бæхджын æфсад — катафрактаритæ. Уыимæ фесæфынц
техникон вазыг æхсæнгæрзтæ, баллистæтæ æмæ катапультæтæ, иуварсгонд æрцыдысты
хуымæтæгдæр дурæхсджытæй.

Æфсады æмбырды фемон системæмæ ахызт бæстæйæн фадат радта 150 азы æнтыстджын
хæстытæ кæнын, фæлæ зæхкусджыты финансон смæгуырдзинад æмæ феодалтæм дæлбар кæй
бацис, уый цадæггай фæныллæгдæр кодта сæ хæцынхъомдзинад. Комплектацийы системæ
раивта феодалонмæ, уæздæттæ хъуамæ æфсæддон контингенттæ æрвыстаиккой зæххæй
пайдакæныны бартæ сын лæвæрд кæй цыдис, уый тыххæй.

Дарддæр æфсад æмæ флот тынгæй-тынгдæр цæуынц заууатмæ, империйы фæстаг рæстæг та
свæййынц сыгъдæг æххуырст сконды. 1453-æм азы Константинополь цæрджыты нымæцимæ
60 мины равæрдта æрмæст 5 минон хи æфсад æмæ 2,5 мины æххуырст. X-æм æнусæй
Константинополы императортæ æххуырстой русты æмæ сыхаг варвæрон знæмтæй
хæстонты. XI-æм æнусы этникон хæццæ варягтæ уыдысты зынгæ бынатыл уæззау
фистæгæфсады, рог бæхæфсад та арæзт цыдис цæугæцардгæнæг знæмтæй.

Викингты балцыты дуг, XI æнусы райдайæны, кæронмæ куы æрхæццæ, уæд æххуырстытæ
Скандинавийæ (æмæ ма викингтæй тыхæйбайст Нормандийæ æмæ Англисæй) Зæххастæуы
денджызы сæрты баздæхтысты Византимæ. Фидены норвегиаг къарол Харальд Тызмæг
цалдæр азы хæцыдис Варягаг гвардийы нæхъæн Зæххастæуон денджызы регионыл.
Варягаг гварди хъæбатырæй хъахъхъæдта Константинополь дзуархæсджытæй 1204-æм азы
æмæ пырхгонд æрцыдис сахары бацахсты рæстæг.

Паддзахады скондмæ хаудтой хъæздыг зæххытæ бирæнымæцон сахартимæ — Мысыр, Чысыл
Ази, Грекъ. Сахарты æрмгусджытæ æмæ сæудæджергæнджытæ иу кодтой корпорацитæм.
Корпорацимæ бахауын уыдис привелеги, уырдæм бахизынмæ хъуыдис сæххæст кæнын
аллыхуызон домæнтæ. Эпархæй (сахары сæрдар) æвæрд домæнтæ Константинополы 22
корпорацийæн уыдысты X æнусы иугонд уынффæты æмбырдгондмæ — Эпархы чиныгмæ.

Фæтклæвæрды системæ уыд тынг коррупцигонд, хъалонтæ тынг бæрзонд, фæлæ уæддæр
Византияйы экономикæ дæргъвæтин рæстæджы уыдис тæккæ хъомысджындæр Европæйы.
Базарад цыдис æппæт Ромы раздæры зæххытимæ ныгуылæны, æмæ Индийымæ (Сасанидты
æмæ араббæгты сæрты) скæсæны. Араббаг тыхæйбайстты фæстæ дæр импери уыдис тынг
хъæздыг. Фæлæ финансон хæрдзтæ дæр уыдысты тынг стыр, бæстæйы хъæздыгдзинад та
сиддтис тынг хæлæгдзинад аллыварсцæрджытæй. Базарады цауддзинад (расайдтой, йæ
италиаг сæудæджергæнджытæн цы уæлбартæ лæвæрд æрцыдысты, уыдон), Константинополы
бацахст дзуархæсджытæй æмæ османты ныббырст æркодтой финансты кæронгæнæн
цауддзинадмæ, æмæ паддзахады æрхаудмæ.

Византиаг зонад паддзахады уæвындзинады æппæт дæргъы уыдис æнгом баст антикон
философийымæ æмæ метафизикæимæ. Ахуыргæнды сæйраг архайд уыдис æмхæст фæзойы,
уым ахаста стыр æнтыстдзинæдтæм, зæгъæм дæнцæгæн ис æрхæссæн Софияйы стыр
аргъуаны сарæзт æмæ грекъаг арты æрхъуыдыдзинад. Уыимæ сыгъдæг зонад зæгъæн ис
æмæ размæ нæ цыдис, нæдæр гуырыдис ног теоритæ, нæдæр антикон хъуыдыгæнджыты
идейæтæ тынгад кодтой. Юстианины дугæй раст фыццаг миназы кæронмæ наукон
зонындзинад баййæфта тыхджын цауддзинад, фæлæ фæстæдæр та византиаг ахуыргæндтæ
сæхи равдыстой, уæлдайдæр астрономийы æмæ математикæйы, фæлæ уый рауад персайнаг
æмæ араббаг зонады æнтыстытыл æнцойгæнгæйæ.

Византиаг медецинæ уыдис зонады иу æнæбирæ фадыгтæй, кæм антикон рæстæджы
хъауджы, уыдис прогресс æвдыст. Византиаг медецинæйы тæфаг йæхи бæрæг дардта
куыд араббаг бæстæты, афтæ Сæндидзæны дуджы Европæйы дæр.

Империйы уæвындзинады фæстаг сæдæ азы Византия ахъаззаг фæцис рагон грекъаг
литературæйы рапарахатæн Италийы. Уæды рæстæджы астрономийы æмæ математикæйы
сæйраг ахуыргæнæн центр сси академи Трапезунды.

Юстиниан I реформæтæ барады фадыгы стыр тæфаг бахастой юриспруденцийы рæзтмæ.
Византиаг тугтæрхонон барад уыдис дзæвгарæй ист Русæй.

330-æм азы Ромы император Константин Цытджын расидтис йæ бæстæйы сæйраг сахарæй
Византий, йæ ном йын аивгæйæ Константиномолмæ.

Сæйраг сахары ахасты хъæуындзинад уыдис сидт фыццаджы дæр раздæры сæйраг сахар —
Ром — дардæвæрд кæй уыдис паддзахады тæссаг скæсæйнаг æмæ цæгат-скæсæйнаг
арæнтæй. Константинополæй хъахъхъæнынад саразын бирæ æнцондæр уыдис, Ромимæ
абаргæйæ. Ноджы ма сæйраг сахары аивды аххосæгты фæамонынц Константины диноы
зæрдæрардтæ: уый тынгдæр зæрдыл дардта чырыстон дин æмæ нæ уарзта, муртад
парахад кæм уыдис, уыцы Ром.

Скæсæн æмæ Ныгуылæн империтыл кæронмæ фæдих сты 395-æм азы, император Феодосий
Цытджын куы фæмард. Византияйы сæйраг хъауджыдзинад Ныгуылæн Ромы Империйæ уыдис
йæ территорийыл æлдариуæг кæй кодта грекъаг культурæ. Хицæндзинæдтæ
фылдæрæй-фылдæр кодтой, æмæ дыууæ сæдæ азы æмгъуыдмæ паддзахад æххæстæй райста
индивидуалон бакаст.

Византия куыд хæдхъом паддзахад сырæзтис 330—518 азты периоды. Уæд Дунайы æмæ
Рейны арæнты сæрты ромаг территоримæ хызтысты бирæнымæцон варвæрон, фылдæр
гермайнаг знæмтæ. Скæсæны арæнтыл дæр уавæр æнцон нæ уыдис.

378-æм азы вестготтæ хъуыстгонд Адрианополы тохы, фæуæлахиз сты, император
Валент фæмард æмæ Аларих нызаууат кодта æнæхъæн Грекъ. Фæлæ тагъд рæстæджы
Аларих ацыдис ныгуылæны ’рдæм — Испани æмæ Галлимæ, уым готтæ бындур сæвæрдтой
сæхи паддзахадæн, æмæ Византийæн уыдонæй тас нал уыдис.

441-æм азы готты аивтой гуннтæ. Аттилæ цалдæр хатты расидти хæст, æмæ афтиддæр
стыр хъалонты бафыстæй рауадис йæ дарддæры бабырстытæ бауыромын. 451-æм азы
адæмты тохы (Каталауны быдыртæ) Аттилæ фæхæрд, æмæ йæ паддзахад тагъд рæстæджы
фехæлд.

V-æм æнусы дыккаг æрдæджы тас æфтауын райдыдта остготты паддзахад, Теодорих
ныггæныстон кодта Македони, тæссаг уавæры уыдис Константинополь дæр, фæлæ ацыдис
ныгуылæнмæ, бацахста Итали æмæ Ромы хæлддзæгтыл бындур сæвæрдта йæхи
паддзахадæн.

Уавæр тынг æнкъуысын кодтой бирæнымæцон чырыстон ерестæ — арианон, несторианон,
монофизитон. Ныгуылæны рагæй папад (уырыс. папство), Лев Цытджынæй (440—461)
райдайгæйæ, фидар кодта папон монархи, Скæсæны та Александрияйы патриархтæ,
уæлдайдæр та Кирилл (422—444) æмæ Диоскор (444—451), фæлвæрдтой сæвæрын папæйы
бадæн Александрияйы. Уый йеддæмæ, уыцы змæстыты рæстæг уæлæмæ уæлдон кодтой
зæронд националон хъаугъатæ, æмæ нырма цæрæг сепаратистон тенденцитæ; афтæмæй
динон конфликттимæ æнгом стыхстысты политикон интерестæ æмæ нысæнттæ.

502-æм азы персайнæгтæ сног кодтой æфсæрст скæсæнæй, славяйнæгтæ æмæ булгайрæгтæ
райдыдтой лæбурын Дунайæ хуссарырдæм. Мидызмæстытæ схæццæ сты кæройнаг гæрæнтæм.
Сæйраг сахары цыдис карз тох «кæрдæгхуызтæ» (уырыс. зеленые) æмæ «копрадзхуызты»
(уырыс. синие) (уæрдæтты командæты хуызтæм гæсгæ) партиты ’хсæн. Æппынфæстаг,
фидар хъуыдæг цыдис ромаг традици, æмæ мынæг нæ уагъта хъуыдытæ ромаг дунейы
иудзинады тыххæй, æнæсцухæй здæхта адæмы зонд Ныгуылæнмæ. Цæмæй ахæм
æнæхъæддыхдзинад уавæрæй паддзахад рацыдаид, уый тыххæй хъуыдис фидар къух,
бæрæг политикæ дырыс æмæ раст пълæнттимæ. Ахæм политикæ æххæст кодта Юстиниан I.

518-æм азы император Анастасийы мæлæты фæстæ паддзахы бынатмæ схызтис гвардийы
сæргълæууæг Юстин — македойнаг зæхкусджытæй рацæуæг. Паддзахиуæг кæнын уыдаид
тынг зынвадат уыцы кæсын-фыссын нæзонгæ зæронд лæгæн, йæ цуры куы нæ разындаид
йæ хæстæг Юстиниан. Юстины æлдариуæджы тæккæ райдайæнæй хицауад æцæгæй уыдис
Юстинианы къухты. Уый дæр уыд Македонийы гуырд, фæлæ райста иттæг хорз ахуырад
æмæ разындис тынг курдиатджын аллыхуызон миниуджытæй. 527-æм азы æххæст бартæ
райсгæйæ Юстиниан бавнæлдта йæ фæндтæ æххæст кæнынмæ империйы фæстæмæ къæхтыл
слæууыны тыххæй, æмæ императоры хицауиуæг фидар кæнынмæ. Цæдисы бацыдис ахадгæ
диныздæхтимæ. Юстинианы рæстæг еретикты тыхæй ивтой официалон динмæ
æртхъирæнгæнгæйæ граждайнаг барты истæй, æмæ суанг мæрдæфхæрдæй дæр.

532-æм азы онг æнæвдæлон уыдис сæйраг сахары ралæудтытæ цъист кæнынæй æмæ
персайнæгты ныббырстытимæ тох кæнынæй, фæлæ тагъд рæстæджы йæ политикæйы сæйраг
здæхт азылдис ныгуылæны ’рдæм. Варвæрон къароладтæ ивгъуыд æнусы æрдæгмæ
ныллæмæгъ сты, цæрджытæ сидтысты империимæ баиумæ, æппынфæстаг гермайнæгты
къаролтæ сæхæдæг дæр нымадтой Византийы домæнты закъондзинад. 533-æм азы æфсад,
йæ сæргъы Велизарий афтæмæй, ныццавта вандайлæгты æмæ аллонты паддзахады Цæгат
Африкæйы. Иннæ нысан сси Итали, уæззау хæст Остготты къароладимæ цыдис 20 азы
æмæ фæцис византийæгты уæлахизæй.

554 æм азы Вестготты къароладыл ныххаугæйæ Юстиниан йæхи бакодта Испанийы
хуссайраг хай дæр. Уыцы архайдтыты фæстиуæгæн бафиппайын ис æмæ империйы зæххытæ
систы дыууæ хатты фылдæр. Фæлæ уыцы æнтыстытæ æрдомдтой паддзахады тыхты æгæр
егъау хардзтæ, æмæ уымæй спайда кодтой персайнæгтæ, славянтæ, авартæ æмæ гуннтæ,
кæдон стыр зæххытæ нæ байстой уыцы рæстæг, фæлæ ныггæныстон кодтой бирæ
территоритæ Империйы скæсæны.

Византиаг дипломати дæр архайдта цæмæй æппæт иннæ дунейы уæллоз æвæрд æрцæуой
империйы престиж æмæ æндæвд. Æхцаты æмæ хорзæхты æнтыстджын уæрсты, æмæ империйы
знæгты астæу хæрзарæхстджынæй хъаугъатæ тыды руаджы Византийы дипломати дæлбар
кодта варвæрон адæмыхæттыты, кæдон хæтыдысты монархийы арæнтыл. Византияйы
æндæвды сферæмæ æфтауыны тыххæй ма парахат архайд цыдис чырыстон дины
динамындæй. Миссионерты архайд, Сау денджызы былгæрæттæй Абиссинийы уæлвæзты æмæ
Сахарæйы оазисты онг уыдис византиаг политикæйы характерондæр æвдисæнтæй иу.

Хæстон экспанси йæдтæмæ ма Юстинианы иннæ ахъаззагдæр хæслæвæрдтæй иу, уыдис
административон æмæ финансон реформæтæ. Импреийы экономикæ уыдис уæззау кризисы,
фæткдаруат хъыгдæрд уыд коррупцийæ. Цæмæй фæткдаруат рацарæзт æрцæуа, уый тыххæй
император райдыдта æххæст кæнын закъондæттынады кодификаци, стæй реформæты
рæнхъ, кæдон проблемæтæ бындурæй нæ аиуварс кодтой, фæлæ уæддæр цыдæр æххуыс
фæсты. Нæхъæн империйыл стынг ис арæзтад, Антонинты «сызгъæрин рæстæджыты»
рацыдæй егъаудæр. Ног тæмæн акалдта культурæ.

Фæлæ номдзыддзинад æлхæд æрцыдис зынаргъ аргъæй — экономикæ фæхæлд хæстытæй,
цæрджытæ смæгуыр сты æмæ Юстинианы ивджытæ (Юстин II (565—578), Тиверий II
(578—582), Маврикий (582—602)) сæ цæст сæйрагдæр дардтой нырид хъахъхъæнынадмæ,
æмæ рахастой политикæйы здæхт скæсæнырдæм. Юстинианы тыхæйбайсттæ рауадысты
тæссонд — VI—VII æнусты кæронмæ Византийæ фæсæфта æппæт ист территоритæ скæсæны,
баззад ма йæм уым афтиддæр Хуссар Итали.

Уыцы рæстæджы лангобардты æрбабырст айста Византияйæ Италийы æрдæг, 591-æм азы
Персимæ хæсты рæстæг ахст æрцыдис Сомих, цæгаты дарддæр цыдис ныхмæлæуд
славяйнæгтимæ æмæ авартимæ, кæдон 560-æм азты æрбынат кодтой Дунайыл. Фæлæ иннæ
VII æнусы райдайæны персайнæгтæ хæст ногæй райдыдтой æмæ дзæвгар æнтыстытæ самал
кодтой империйы бирæнымæцон змæстыты тыххæй.

610-æм азы Карфагенаг экзархы фырт Ираклий раппæрста император Фокайы æмæ бындур
сæвæрдта ног династийæн, уыцы династи хъом разындис паддзахадæн тас чи æвзарын
кодта, уыцы хъуыддæгты ныхмæ лæууын. Уый уыдис Византияйы историйы тæккæ зындæр
рæстæджытæй иу, персайнæгтæ бацахстой Мысыр, Сири æмæ Чысыл Азийы хай, æртхъирæн
кодтой Константинополæн, авартæ, славяйнæгтæ æмæ лангобардтæ бырстой арæнтæм
аллы здыгæй. Ираклий рамбылдта иу рæнхъ хæстæмбæлды персайнæгтимæ, ахаста хæст
сæ территоримæ, уый фæстæ сах Хосров II мæлæт, æмæ цалдæр растады æрдомдтой
персайнæгты æппæт тыхæйбайстæ раздахын æмæ фидыддзинад сæххæст кæнын. Фæлæ дыууæ
бæстæйы дæр тынг кæй баихсыдысты ацы тохы, уый фадат радта æмæ бындур сæвæрдта
араббаг тыхæйбайсттæн.

626-æм азы Константинополыл æрхъула кодтой авартæ, славянтæ æмæ сæ цæдисон
персайнæгтæ. Ацы цауы тыххæй фыстæджытæ ис зæронд гуырдзиаг къухæйфысты
(«Константинополыл æртыхстытсы скифтæ, кæдон сты уырыссæгтæ») æмæ XV—XVII æнусты
зæронд славяйнаг къухæйфыстты, уыдонмæ гæсгæ ис æнхъæлын, хъулагæнджыты хай кæй
уыдис Астæуккаг Поднепровьйæйы хъæддон тæлмы славяйнæгтæ.. Сахар райсыны
фæлварæн фехæлдис, аварты æмæ славяйнæгты астæу куы стынг ис быцæудзинад, æмæ сæ
фæстæмæ ацæуын бахъуыдис.

634-æм азы халиф Омар æрбабырста Сиримæ. 635 азы араббæгтæ бацахстой Дамаск.
Скъуыддзаггæнаг хæстæмбæлд византиæгты æмæ араббæгты æхсæн Сирийыл цæстдарды
тыххæй æрцыдис 636-æм азы 20 августы. Арæх æмбæлынц æгæр бæрзонд нымæцтæ
византиаг æфсады бæрцы тыххæй уыцы хæстæмбæлды, император Ираклий дам æрымбырд
кодта 200 мин адæймаджы Сири байсынмæ (фæдзурынц ма 400 мины дæр), фæлæ
æцæгдзинадæй Византияйы æфсады нымæц Ярмучы хæстæмбæлды рæстæджы уыдис бæрæг
къаддæр 100 минæй (Большаков 1993: 54). Хæсты фæстиуæг скъуыддзаг кодтой æрдзон
уавæртæ: змисджын тымыгъ фæуыргъуыйау кодта византиæгты. Ираклийы æфсад уыдис
бирæнацион. Грекъæгтæ йæдтæмæ ма дзы уыдысты сомихæгтæ æмæ чырыстон араббæгтæ.
Пысылмон араббæгтæ фæуæлахиз сты. Ираклий фæстæмæ раздæхтис Константинополмæ.
Фæстæдæр 40 азы æмгъуыдмæ сæфт æрцыдысты Мысыр, Цæгат Африкæ, Сири, Палестинæ,
Уæллаг Месопотами, æмæ арæх ацы бæстæты цæрджытæ, фæлмæцыд уæвгæйæ хæстытæй,
нымадтой араббæгты сæрибаргæнджытыл, уымæн æмæ фыццаг рæстæг иу уыдон фæныллæг
кодтой хъалон. Араббæгтæ сарæзтой флот æмæ бавнæлдтой Костантинополмæ дæр. Фæлæ
ног император, Константин IV Погонат (668—685) сын ныхкъуырд ратта. Æмæ кæд
араббæгтæ фондз азы дæргъы Константинополыл æртыхстытсы (673—678) сурзæххæй дæр
æмæ денджызæй дæр, уæддæр йæ сæ бон нæ бацис бацахсын. Грекъаг флотæн тынг ахъаз
фæцис «грекъаг арты» æрæджион æрымыст, уый æруаджы асырдта араббæгы эскадрæтæ
æмæ сæ Силеуммы дæтты ныддæрæн кодта. Сурзæххыл халифаты æфсæдтæ æрцыдысты
дæрæнгонд Азийы.

Ацы кризисæй импери рацыдис æнгомгонддæрæй æмæ монолитондæрæй, йæ националон
сконд сси иугъæдондæр, динон хицæндзинæддтæ баззадысты раздæры афонты уымæн æмæ
монофизитон æмæ арианон диныздæхттæ сæйраг дæр парахат уыдысты сæфт Мысыры æмæ
Цæгат Африкæйы. VII æнусы кæронмæ Византийы территори хæццæ кодта Юстинианы
империйы æртыккæгæм хаймæ. Йæ аппон территоритæ уыдысты грекъæгтæ кæнæ
элинизацигонд знæмтæ кæм цардысты уыцы зæххытæ, дзырдтой дзы сæйрагдæр бердзенаг
æвзагыл. Уыцы рæстæджы райдыдта славяйнаг знæмты массон миграци Балканы
æрдæгсакъадахмæ. VII æнусы апарахат сты Мезийыл, Фракийыл, Македонийыл,
Далмацийыл, Истрийыл æмæ Гречы зæххытыл. Цасдæр нымæц сæ æрцæрын кодтой Чысыл
Азийы. Баивта цæрджыты этникон сконд империйы скæсæйнаг хайы дæр, фæзындысты
сомихæгты, персайнæгты, сирийæгты, араббæгты цæрæнрæттæ.

VII æнусы æххæстгонд æрцыдысты ахъаззаг реформæтæ фæткдаруаты — эпархиты æмæ
экзархатты бæстæ импери дихтæгонд æрцыдис фемтыл, дæлбар уыдысты стратигтæн.
Империйы ног националон сконд æркодта уымæ, æмæ грекъаг æвзаг сси официалон,
императоры титул дæр райдыдта бердзенагау зæлын — василевс (en:Basileus
Rōmaiōn). Администрацийы рагон латинаг титултæ кæнæ фæсæфынц, кæнæ æрцæуынц
эллинизацигонд, сæ бынæтты та фæзынынц ногтæ —логофеттæ, стратегтæ, эпархтæ,
друнгаритæ. Æфсады, кæцы фылдæр арæзт уыдис азиатæгтæй æмæ сомихæгтæй, грекъаг
æвзаг ссис приказты æвзаг. Æмæ кæд Византийы импери йæ фæстаг бонтæм хаста ном
Ромы импери, уæддæр латинаг æвзагæй пайдагонд нал цыдис (афтиддæр ма йыл
дзырдтой империйы цалдæр кæронраны, уым ма пайда кодтой адæмон латынæй, уыцы
æвзагы бындурыл сæвзæрыдысты румынаг æвзаг Дакийы æмæ далматинаг æвзаг Иллирийы.

Рæстæгмæ стабилизацийы та ногæй раивта кризисты рæгъ — хæстытæ болгайрæгтимæ,
араббæгтимæ, æнæрынцайгæ растадтæ. Æппынфæстаг Лев Исавр схызтис куыд Лев III
паддзахы бынатмæ, æруырдæдта империйы хæлд æмæ араббæгтæн скъуыдзаггæнаг дæрæн
ныккодта.

Æрдæгæнусон æлдариуæджы фæстæ дыууæ фыццаг Исавры скодтой импери хъæздыг æмæ
цæрдхуыз, нæ сæ бахъыгдæрдта нæдæр емынæ 747-æм азы нæдæр змæстытæ, кæдон
расайдта иконæты ныхмæ тох. Иконæты ныхмæ тохы фарс кæй рахæцыдысты Исавриаг
династийы императортæ, уымæн уыдис куыд динон, афтæ политикон фактортæ дæр. Бирæ
византиæгтæ VIII æнусы райдайæны зæрдæхудт уыдысты уæлдай мæнгуырнынæдты
парахатæй, уæлдайдæр та цы бынат ахста дины иконæтæн табугæнæн, уырнынад сæ
диссаджы миниуджытыл; бирæтæ æнхъæлдой уый динæн зиантæ кæй хæссы.

Уыимæ императорты тыхсын кодта аргъуаны рæзгæ хъомысдзинад. Ноджы дæр ма
иконæтыл фау æвæргæйæ хицауад зæрдæ дардта араббæгтæм фæхæстæгдæр уын, уымæн æмæ
араббæгтæ нывтæ нæ нымадтой. Иконæты ныхмæ тохы политикæ æркодта хъаугъатæм æмæ
змæстытæм паддзахады мидæг, уыимæ фæтынгдæр ис дихдзинад Ромы католикаг
епархиимæ æмахæстыты. Иконæтæн фæстæмæ кад кæнын райдыдтой VIII æнусы кæрон
императрицæ Иринæйы руаджы, уый уыдис фыццаг император сылгоймаг, фæлæ IX æнусы
райдайæны иконæты ныхмæ тохы политикæ дарддæргонд æрцыдис.

800-æм азы Карл Цытджын расидтис Ромы ныгуылæн империйы рацарæзт, уый Византийæн
сси æнкъараг æгаддзинад. Æмрæстæджы Багдады халифат стынг кодта ныббырст
скæсæнырдыгæй.

Императортæй Лев V Сомихагæй (813—820) æмæ дыууæ Фригиаг династийы императортæй
Михаил II (820—829) æмæ Феофилæй (829—842) — уыдис дарддæрконд иконæты ныхмæ
тохы политикæ. Ногæй дæс æмæ ссæдз азы æмгъуыдмæ импери бахауда змæстыты
рæстæгмæ.

812-æм азы бадзырд банымадта Карл Цытджынæн императоры титул, уый расайдта егъау
территориалон сæфтытæ Италийы, Византийы бар ма дзы баззадысты афтиддæр Венеци
æмæ зæххытæ æрдæгсакъадахы хуссары.

Араббæгтимæ хæст, сног ис 804-æм азы, расайдта дыууæ æнкъараг сæфты:
æрдæгсакъадах Криты бацахст пысылмон пираттæй (826) æмæ Сицилийы сæфт, байстой
йæ цæгатафрикаг араббæгтæ (827), 831-азы сæ къухтæм бахаудта сахар Палермо.
Уæлдай тызмæг уыд тас болгайрæгтæй, хан Курум куы фæуæрæхдæр кодта йæ паддзахады
арæнтæ Гемæй Карпаттæм. Никифор афæлвæрдта йæ ныддæрæн кæнын Болгаримæ
бабырсгæйæ, фæлæ фæстæмæ фæндагыл йæхæдæг дæрæнгонд æрцыдис æмæ фæмард (811),
болгайрæгтæ та ногæй бацахстой Адрианополь æмæ æндæр фидæрттæ, æмæ фæзындысты
Константинополы къулты бын (813). Крум ныппырх кодта Византийы æфсæдтæ 811
813-æм æзты æмæ бахъавыд Константинополь бацахсын тынг стыр æфсады æмæ хъулаон
машинæты æххуысæй. Афтиддæр йæ æвиппайды мæлæт фæххуыс ис империйæн.

Змæстыты фæлтæр фæцис 867-æм азы паддзахиуæг кæнын куы райдыдта македонаг
династи. Василий I Македонаг (867—886), Роман Лакапин (919—944), Никифор Фока
(963—969), Иоанн Цимисхий (969—976), Василий II Болгархойæг (976—1025) —
императортæ æмæ узурпатортæ — радтой империйæн 150 азы тæмæнкалды æмæ хъомысы
рæстæг. Саст æрцыдысты Болгари, Крит, Хуссары Итали, æххæст цыдысты æнтыстджын
хæстон стæртæ араббæгты ныхмæ арф Сиримæ. Империйы арæнтæ ауæрæх сты Евфрат æмæ
Тигрмæ, Сомих Иберийымæ бахаудтой вихантиаг æндæвды сферæмæ, Иоанн Цимисхий
бахæццæ Иерусалиммæ.

IX—X æнусты бæрæг нысаниуæг Византийæйæн райдыдтой дарын æмахæстытæ Киеваг
Уæрæсеимæ. Фыццаг хатт рустæ сæхи фæбæрæг кодтой Константинополмæ балцæй 860-æм
азы, уыцы æнтыстджын балцы тагъд рæстæджы фæстæ æрцыдис афтæ хонгæ Уæрæсейы
фыццаг аргъуыд, йæ уавæртæ æмæ бынат бæлвырдгонд не сты. Фыццаг
уырыссаг-византиаг базарадон бадзырд хауы 911-æм азмæ, азгайфыст легендæмæ гæсгæ
йæ бафысты размæ Царьградыл балцæй цыдис Дæсны Олег. 941-æм азы кънйаз Игорь
æрцыдис дæрæнгонд Константинополы къулты бын, фæлæ фæстæдæр сабыр æмахæстытæ
сног сты. Русы ног хицауиуæггæнæг æхсин Ольгæ, бабæрæг кодта Византийы сæйраг
сахар æмæ йыл уым саргъуыдтой. Кънягинйæйы фырт, кънйаз Святослав 970—971 гг.
хæцыд Византияимæ Болгарийы сæрыл, фæлæ бавзæрста хæрд император Иоанн
Цимисхийæ.

Йæ фырты фæлтæры, киеваг къниаз Владимиры рæстæджы Византийæн бантыстис
саргъауын Уæрæсейыл 988-æм азы, уый тыххæй Владимирæн уысæн лæвæрд æрцыдис
багрянагмыггаг царевнæ Аннæ, уыд император Василий II хо. Византияйы æмæ Киеваг
Уæрæсейы астæу арæзт æрцыдис хæстон цæсдис, æххæстгонд цыдис 1040 æзтæм.
Уæрæсемæ православийымæ хъарын æмæ уæрæх кæнын райдыдта ахуырдзинад æмæ
византиаг культурæ.

1019-æм азы, Болгари, Сомих æмæ Ибери бацахсгæ, император Василий II сбæрæг
кодта стыр триумфæй империйы тæккæ стырдæр фæтынг, араббæгты тыхæйбайстты
рæстæгæй. Æххæст кодтой паддзахады уавæр финансты иттæгхорз æууæл æмæ культурæйы
айтынг.

Империйы цауддзинад райдыдта Василий II мæлæты фæстæ, йæ ’фсымæр Константин VIII
(1025—1028) æмæ йæ чызыты — фыццаг Зойæйы æмæ йæ ’ртæ лæджы (Роман III
1028—1034, Михаил IV 1034—1041, æмæ Константин Мономах 1042—1054) стæй Феодорæйы
(1054—1056) хицауиуæгты рæстæг. Ноджы тынгдæр лæмæгъдзинад фæбæрæг Македойнаг
династийы сыскъуыды фæстæ.

Хæстон фæфæлдæхты руаджы паддзахы бадæнмæ схызтис Исаак Комнин (1057—1059); йæ
къух исты фæстæ император сси Константин X Дука (1059—1067). Уый фæстæ хицауад
райста Роман IV Диоген (1067—1071), уыйы раппæрста Михаил VII Дука (1071—1078);
ног растады фæстæ паддзахы худ сæвæрдæуыд Никифор Вотаниатыл (1078—1081). Уыцы
чысыл хицауиуджыты рæстæг анархи тынгæй-тынгдæр кодта, æддаг æмæ мидæггаг
кризистæ уæззауæй-уæззаудæр уавæры æфтыдтой империйы.

XI æнусы кæрон Итали сæфт æрцыдис норманнты ныббырсты фæстæ, фæлæ сæйраг тас
æфтыдта скæсæн — 1071-æм азы Роман IV Диоген дæрæнгонд æрцыдис турк-сельджукты
æфсадæй хæстæмбæлды Манцикерты (Сомих), уыцы басастæй Византийæ тынг фæлæмæгъдæр
ис. 1054-æм азы официалон æгъдауæй æрцыдис ахастыты аскъуыд чырыстон еклизиты
астæу, уый фæдывæр кодта æнæуый дæр æнæбары æмахæстытæ. Иннæ ссæдз азы æмгъуыдмæ
турæгтæ бацахстой æппæт Анатоли; империйы бон нæ бацис сæмбырд кæнын фаг æфсад
уыдоны бауыромынмæ. Ныфссастæй император Алексей I Комнин (1081—1118) куырдта
Ромы Папæйæ 1095 азы цæмæй йын аххуыс кæна æфсад райсыны хъуыддагыл Ныгуылæн
Чырыстон дунейæ. Ныгуылæнимæ æмахæстытæ æппынфæстаг æркодтой Константинополы
бацахстмæ æмæ бæстæйы хæлдмæ, феодалты растадтæ та ихсийын кодтой паддзахады
фæстаг тыхтæ.

1081-æм азы паддзахы бадæн бацахста Комнинты династи (1081—1204) — феодалон
уæздæтты минæвартæ. Туркæгтæ æрбынат кодтой уыцы рæстæг Иконийы (Конийаг
султанат); Балканты уæрæхгæнаг Венгрийы æххуысæй славяйнаг адæмыхаттытæ
сфæлдыстой æрдæгхæдбар паддзахæдтæ. Уыимæ Ныгуылæн дæр æфтыддта æнкъарæг тас йæ
цытуарзæг политикон пълæнттæй, кæдон фæзындысты фыццаг дзуарон балцы фæстæ, стæй
Венецийы экономикон домæнты аххосæй.

Комнинты рæстæг византиаг æфсады сæйраг бынат лæвæрд æрцыдис уæззаухотыхджын
бæхæфсадæн — катафрактаритæн æмæ æххуырст æфсæдтæн. Иоанн II Комнин
(император:1118—1143 азты) кодта активон экспансион политикæ. Байста туркæгтæй
зæххыты хай. Æвæндонæй Антиохийаг кънязадæн æрхæссын кодта вассалон ард (фæлæ
фылдæр формалон уыдис). 1142-æм азы Иоанн Комнин хъавыдис ногæй абалц кæнын
Антиохимæ цæмæй реалон цæстдард райса антиохийаг кънязадыл, фæлæ йæ мæлæт нæ
бауагъта уыцы пълæнттæ сæххæст кæнын. Паддзахады æмæ æфсады фæфидар бауагъта
Комнинтæн ныхкъуырд раттын норманнты ныббырстæн Балканты, байсын сельджуктæй
Чысыл Азийы егъау хай, сæвæрын суверинитет Антиохийыл. Мануил I Венгрийы
æвæндонæй Византийы суверинитет ныффидар кодта (1164), стæй сæвæрдта йæ
хицауиуæг Сербийыл. Фæлæ æмтгæй райсгæйæ уавæр зынæй баззад уæддæр. Уæлдай
тæссаг уыцы рæстæг уыдис Венецийы уагахаст — кæддæр сыгъдæг бердзенаг сахар ныр
ссис империйы ныхмæлæууæг æмæ знаг, стыр конкуренци арæзта Византийы базарадæн.
1176-æм азы византийы æфсад дæрæнгонд æрцыдис туркæгтæй Мириокефалоны. Æппæт
арæнтыл Византийæ рахызти хъахъхъæнынадмæ.

Византийы ахаст дзуархæсджытæм уыдис ахæм æмæ сæ разлæудджыты бастой вассалон
ардхæрдтæй æмæ се ’ххуысæй хъавыдысты раздахын территоритæ скæсæны, фæлæ ахæм
политикæ егъау æнтыстытæ не ’рхаста. Дзуархæсджытимæ æмахæстытæ æдзухдæр
фыддæрæй-фыддæр кодтой.

Кастис афтæ, цыма Мануил империйæн нæхъæн дунейы кад скодта æмæ Константинополь
ссис европæйаг политикæйы центр, фæлæ йæ мæлæты фæстæ 1180-æм азы Византийæ
разындис гæныстонгонд æмæ фыдзæрдæ хаст латинæгты æрдыгæй, цы фæнды уысмы дæр
цæттæ уыдысты йыл ныххауынмæ. Уыимæ паддзахады цæттæ кодта серезон мидкризис.

Маниулы мæлæты фæстæ сирвæзт адæмон растад Константинополы (1181), расайдта йæ
хицауады политикæйымæ æнæразыдзинад, ауыдыдысты италиаг сæудæджергæнджытыл æмæ
ныгуылæневропаг рыцартыл. Ныгуылæнимæ æмахæстытæ цæхгæрмæ фæфыддæр сты 1182-æм
азы, уæд Константинополы æрцыдис латинты цагъд: массон хæлæт католикаг
саудæджергæнджыты бирæнымæцон мæрдæрцыдтимæ. Бæстæйы стынг ис егъау экономикон
кризис, фæтынг феодалон дихдзинад, фактикон æгъдауæй провинцты хицæуттæ хæдбар
уыдысты централон хицауадæй, ныгæныстон сты сахартæ, слæмæгъ сты æфсад æмæ флот.
Ангелты династийы æрфидары фæстæ Кипр, Трапезунд, Фессали фактиконæй сæхи
централон хицауады дæлбар нал хуыдтой. Райдыдта империйы хæлд. 1187-æм азы
ахицæн Болгари; 1190-æм азы Византийæ банымадта Сербийы хæдбардзинад.

1192-æм азы Венецийы дож куы ссис Энрико Дандоло, уæд ахæм хъуыды фæзынд æмæ
латинæгты фыдзæрдæдзинад сæххæст кæнынмæ, стæй Венецийы интерестæ Скæсæны
бахъахъхъæнынмæ, хорз уаид Византияйы импери басæттын. Ромы папæйы хæрамдзинад,
Венецийы фæлгъуыдтæ, æнæхъæн католикаг дунейы мæстыдзинад латинты æргæвсты фæстæ
— æппæт уыцы уавæртæ æркодтой уымæ æмæ цыппæрæм дзуары балц (1202—1204)
Палестинæйы бæсты аздæхт Константинополмæ. Рафтыд, славяйнаг паддзæхæдты
ныббырстытæй федыхгонд, Византияйы бон не ссис дзуархæсджытæн ныхкъуырд раттын.

1204-æм азы дзуархæсджыты æфсад бацахста Константинополь. Фæсæфт дунæ аивады
цыртдзæвæнтæ, сахар гæныстонгонд æрцыдис . Византийæ ныддихтæ ис къорд
паддзæхæдтыл — Латинаг империйыл æмæ Ахейаг кънязадыл, сæвзæрдысты
дзуархæсджытæй ист территоритыл, æмæ Никейы, Трапезунды æмæ Эпираг империтæ,
кæдон баззадысты бердзенæгты къухты. Латинæгтæ æлхъывтой Византийы грекъаг
культурæ, италиаг базаргæнджыты тыххъарæн хъыгдæрта византиаг сахарты сæндидзæн.

Латины империйы уавæр уыдис æнкъуыст — грекъæгты фыдзæрдæдзинад æмæ болгайрæгты
ныббырстытæ йæ тынг слæмæгъ кодтой. Болдуин II цардис Константинополы фæрæзтæй,
кæдон ракуырдта папæйæ æмæ Людовик Сыгъдæгæй, уыимæ ма иста фæлындæнтæ аргуæдтæй
æмæ моладзандонтæй, æфстау иста венецианаг банкиртæй, кæдонæн ратта бæстæйы
æппæт экономикон мадзæлттæ. Нæ йæм уыдис æфсад дæр, гарнизон Константинополы
дардтой венецианæгтæ, Латины империйы уæвындзинад баст уыдис — æрбацæудзысты йæм
æххуысмæ тæссаг рæстæг европæйæгтæ æви нæ.

1261-æм азы Никæйы империйы император Михаил Палеолог цæдис скодта Генуйæимæ,
ратта йын уæрæх базарадон бартæ венецианæгты зианæн, æмæ ракуырдта генуезаг
флоты æххуыс Контантинополь бацахсынмæ. Арвыста Европæмæ фæлтæрд инæлар Алексей
Стратигопулы, уый бацыдис баныхæсты грекъаг цæрджытимæ Константинополы
алфæмбылай, базыдта дырыс хабæрттæ сахары хъуыдтæгты тыххæй æмæ рæстæгмæ фидыды
фæстæ араст ис Константинополмæ, кæцыйы уыцы рæстæг венецианаг гарнизон сбадын
кодтой наутыл, цæмæй ныххаудаиккой генуезæгтыл.

1261-æм азы 25 июлы æхсæвы Стратигопуло бахъуызыд æд æфсæдтæ Константинополы
къултæм, бавæрда асинтæ, æнæ уынæрæй бахызт сахары хуылфмæ æмæ йæ бацахста
зæгъæн ис æнæ ныхмæлæудæй. Император Болдуин алыгъдис Эвбейæмæ. Афтиддæр
латинæгтæ æмæ венецианæгтæ хъавыдысты схæцынмæ Галаты, фæлæ Стратигопуло ссыгъта
сахары ацы хай æмæ уый фæстæ уыдон дæр сбадтысты наутыл æмæ алыгъдысты. 1261-æм
азы 15 августы Михаил Палеолог ныддæрæн гæнгæйæ Латины импери кадджынæй бахызт
Константинополмæ, расидтис Византийы империйы рацарæзт, æмæ йыл паддзахы худ
сæвæрдæуыд сыхъдæг Софийæйы аргъуаны.

1337-æм азы йæм баиу ис Эпир. Фæлæ ма Ахейы кънязад — дзуархæсджыты иунæг
цæрынхъом сырæзт Гречы — фæцард XV æнусы райдианмæ, уæд ахст æрцыдис Морейы
деспотæй. Византийы импери йæ раздæры хуызы рацаразын нал рауадис. Михаил VIII
Палеолог (1261—1282) хъавыд уыцы хъуыддаг сæххæст кæнын, фæлæ йын кæд нæ рауадис
æххæстæй сфæлгонц кæнын йæ тырнæнтæ, уæддæр йæ тыхархæйдтæ, йæ курдиæттæ æмæ йæ
цыргъ зонд æй æвæрынц Византийы фæстаг зынгæ императоры бынатыл.

Æдтаг тасы рæстæг империйы хъуыдис æнгомдзинад, сабырдзинад æмæ хъомыс.
Палеологты эпохæ та уыдис йæдзаг растæдтæй æмæ граждайнаг змæстытæй. Европæйы
Византийы тæккæ тæссагдæр знæгтæ разындысты сербæгтæ. Стефан Неманяйы ивджыты —
Стефан Урош I (1243—1276), Стефан Драгутин (1276—1282), Стефан Урош Милутин
(1282—1321) — Серби ауæрæх кодта йæ территоритæ Болгарийы æмæ Византийы хинцмæ
æмæ ссис тæккæ егъаудæр паддзахад Балканты æрдæгсакъадахыл.

Æдзух тынг кодта турк-османты æлхъывд, сæ саргъы уыдысты æртæ зынгæ æфсæдтон
хистæры — Эртогрул, Осман (1289—1326) æмæ Урхан (1326—1359). Андроник II цалдæр
æнтыстджын фæлварæны скодта сæ бауыромынмæ, фæлæ уæддæр 1326-æм азы Пруссæ сæфт
æрцыдис æмæ йæ османтæ скодтой сæ сæйраг сахар. Уый фæстæ фæсæфдæуыд Никей
(1329), йæ фæдыл — Никомеди (1337); 1338-æм азы туркæгтæ бахæццæ сты Босформæ
æмæ тагъд рæстæджы йæ сæрты ахызтысты византийæгты хуындмæ гæсгæ, уыдон тынг
тырныдтой семæ цæдис скæнын цæмæй сын феххуыс уыдаиккой мидæзмæстытæ æрсабыр
кæнынмæ. 1352—1354 æзты туркæгтæ бацахстой æрдæгсакъадах Галлиполи æмæ
бавнæлдтой Европæйы тыхæйбайсттæм. Ахæм уавæртæ æркодтой уымæ æмæ императортæ
райдыдтой курын æххуыс ныгуылæны. Иоанн V-мы (1369) æмæ фæстæдæр Мануил II-мы
(1417) бахъуыдис рацаразын баныхæстæ Ромимæ, Иоанн VIII та йæхæдæг араст ис
Италимæ (1437) æмæ Флорентийаг соборы бафысста Евгений IV-имæ унийæ, кæцы
æнхъæлæн лæвæрдта еклизиты дихæн кæрон æрæвæрынæн (1439).

Фæстагмæ турк-османты тыхæйбайсттæ райдыдтой бæстæйы уæвындзинад тасы æфтауын.
Мурад I (1359—1389) бацахста Фраки (1361), уыцы тыхæйбайст Иоанн V Палеолог
банымадта (1363), фæстæдæр бацахста Филиппополь, йæ фæдыл та Адрианополь, уырдæм
раивта йæ паддзахады сæйраг сахар. Константинополь аллы рдыгæй хибаргонд,
хъулагонд æнхъæлмæ кастис мæлæтдзаг цæфмæ. Уæдмæ османтæ фæсты Балканы
æрдæгсакъадахы тыхæйбайст. Марицæйы цур ныддæрæн ластой хуссайраг сербты æмæ
болгайрæгты (1371); бындур сæвæрдтой колонитæн Македонийы æмæ тасы æфтауын
райдыдтой Фессалоники (1374); бабырстой Албанимæ, ныддæрæн кодтой Серби æмæ
Косоаг быдыры хæстæмбæлды фæстæ сарæзтой Болгарийæ туркаг пашалык (1393). Иоанн
V Палеолог æнæбарыйæ банымадта йæхи туркаг султаны вассалыл, фыста йын хъалон
æмæ æрвыста æфсæдтæ Филадельфи бацахсынмæ (1391). Манголты ныббырст ма радта
империйæн æнусы рдæг æмгъуыд æргъæвд.

Баязид I (1389—1402) архайдта ноджы сæрæндæр Византийы ныхмæ. Сæйраг сахар
аллырдыгæй æрхъула кодта (1391—1395), æмæ Ныгуылæны фæлварæн Византийæн фæххуыс
кæнынмæ куы фæкуыхцы ис Никополы хæстæмбæлды рæстæг (1396), уæд афæлвæрдта
Константинополь бацахсын (1397), æмрæстæджы бабырста Морейæмæ. Манголты ныббырст
æмæ бæрзæйсæттæн дæрæн кæцы скодта туркæгтæн Тимур (1402), радтой империйæн
ссæдз азы æмгъуыд æргъæвд.

Фæлæ 1421-æм аз ы Мурад II (1421—1451) ныббырстытæ ногæй райдыдта. Æнæнтыстæй
ныххаудта Константинополыл (1422), бацахста Фессалониктæ (1430), ацы сахар
1423-æм азы венецианегтæ балхæдтой византийæгтæй; йæ æфсадфæтæгтæй иу бахызтис
Мореямæ (1423); йæхæдæг æнтыстджынæй архайдта Боснийы æмæ Албанийы æмæ Валахийы
паддзахыл хъалон сæвæрдта.

Византийы импери фегуырдис тынг зын уавæрты, Константинополь æмæ йæ цур æвæрд
облæст Дерконæй Селимвримæты йæдтæмæ ма йæ къухты уыдис афтиддæр цалдæр аллы
рæтты хæлиугонд облæсты — Анхиал, Месемврия, Афон æмæ Пелопоннес. Фæстаг
æххæстæй латинæгты къухæй ист куы æрцыдис уæд ссис грекъаг культурæйы центр.
Янош Хуньядийы героикон архайдмæ нæ кæсгæйæ, уый 1443-æм азы ныддæрæн кодта
туркæгты Яловацы, Скандербегы ныхмæлæудмæ Албанийы нæ кæсгæйæ, туркæгтæ
нæсæттгæйæ бæллыдысты сæ нысæнттæм. 1444-æм азы тохæмбæлды Варнæйы бын
фескъуыддзаг ис скæсæйнаг чырыстæттыс фæстаг серьезон фæлварæн туркæн
ныхмæлæууынæн. Афинаг герцогад сæ дæлбар ссис, кънязад Морея, кæцы турк
бацахстой 1446 азы, йæхи банымадта хъалондарыл; дыккаг хæстæмбæлды Косы быдыры
(1448) Янош Хуньяди фæхæрд. Баззадис афтиддæр Константинополь — æвадуат фидар,
фæлæ уымæн дæр йæ фæстаг бонтæ æрхæццæ кодтой. Мехмед II паддзахы бадæнмæ
схизгæйæ (1451) фидарæй разæвæрдта уый бацахсын.

Гыццыл раздæр султан самадта Босфорыл Румелаг фидар (Румелихисар), уый алыг
кодта коммуникацитæ Константинополы æмæ Сау денджызы астæу, уыимæ ма арвыста
экспедици Морейæмæ цæмæй Мистрейы бердзенаг деспотты бахъыгдара Константинополæн
баххуыс кæнын.

Туркаг æфсады ныхмæ, уыдис дзы 160 мин адæймаджы, император Константин XI Драгаш
равæрдта афтиддæр 7,5 мин салдатты, кæдоны æртыккæгæм хай уыдысты æндæрбæстæгтæ,
византийæгтæ фыдæхæй кастысты Аргъуаны унийæтæм кæдон бафыста император, æмæ сæ
тох кæнын нæ фæндыдыис. Уымæ æмæ туркаг артилерийы хъомысмæ нæ кæсгæйæ, фыццаг
ныббырст æппæрст æрцыдис 18 апрелы.

Мехмед II-æн бантыстис æрбакæнын йæ флот Сызгъæрин Сыкъайы бухтæмæ æмæ уымæй
тасы бафтыдта фидары æндæр хай. Фæлæ та 7 майы штурм дæр æнæнтыстджын разындис.
Фæлæ сахарон сыджытбыруйы сыгъдæг Романы дуæртты цур хъуынк айгæрстæуыд. 1453-æм
азы 28 май æмæ 29 май астæу æхсæвы райдыдта фæстаг атакæ. Дыууæ хатты туркæгты
акъуырдтой; уæд султан аппæрста штурммæ янычарты. Уыцы рæстæг уæззау цæф фæцис
генуэзаг Джустиниани Лонго, уый уыдис императоримæ хъахъхæнынады уд, æмæ йæ пост
ныууагъта. Уый хъахъхъæнджыты дезорганизаци скодта. Император дарддæр хæцыдис,
фæлæ знæгты æфсады хай бацахста зæххы бын цæуæн æмæ ныххаудта хъахъхæнджытыл
чылдымы рдыгæй. Константин Драгаш фæмард тохы. Туркæгтæ бацахстой сахар.
Константинополы райдыдтой стыгътытæ æмæ лæгмæрдтæ; иу 60 мин адæймаджы бахаудтой
уацары.

1453-æм азы 30 майы райсомы аст сахатыл Мехмет II уæлахизимæ æрбахызт сахармæ
æмæ бардзырд радта, сахары централон соборæй мæсджыд саразын. Кæддæр разагъд
империйы фæстаг скъуыддзæгтæ — Морейæ æмæ Трапезунд бахаудтой туркæгты къухы
1460-æм азы æмæ 1461-æм азы. Османты импери фезмæлыд Европæ-йы рдæм.

Цымыдисаг у XVIII æнусы дыккаг æрдæджы Уæрæсейы империйы Екатеринæ II-æмы
рæстæджы кæй уыдис Византияйы сæндидзæны проект, афтæ хонгæ «Бердзенаг проект».
Уæрæсейы импери уæд хæстыты уыдис Османты империйымæ, æмæ пъланы уыдис туркæгты
цæхгæрмæ рамбылды фæстæ æмæ Константинополы бацахсты фæстæ сфæлдисын ног
Византийы импери — марионетон Уæрæсейæн бердзенаг паддзахад. Ацы сæндызт
Византийы император хъуамæ суыдаид Константин Павлович, номдзыд къниаз, бындар
Павел Петровичы фырт, æмæ Екатеринæйы фырты фырт. Вольтер сидтис Екатеринæмæ
цæмæй бахæццæ уа Стамбулмæ, ногæй дзы сараза Константинополь, ныппырх кæнын
Турк, фервæзын кæнын балкайнаг чырыстæтты. Æмæ радта практикон уынаффæ: цæмæй
рагон заманты скъуыхтытимæ æнгæсдæр уа туркæгтимæ тох, уый тыххæй спайда кæнын
колесницæтæй.



https://os.wikipedia.org/wiki/%D0%92%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8

Координатæтæ: 53°33′00″ ц. у. 2°26′00″ н. д.﻿ / ﻿53.55° ц. у. 2.433333°
н. д. (G) (O)53.55, -2.433333

Стыр Британи (æххæстæй йæ англисаг ном у United Kingdom of Great Britain and
Northern Ireland, ома Стыр Британи æмæ Цæгат Ирландийы Иугонд Паддзахад) у
сакъадахон европæйаг паддзахад, НАТО æмæ Европæйы Цæдисы уæнг. Йæ сæйраг сахар у
Лондон. Дих кæны Англис, Шотланди, Уэльс æмæ Цæгат Ирландийыл.

Стыр Британийы цæрджыты нымæц у 63,4 милуаны бæрц. Стырдæр сахартæ сты Лондон
(8,4 млн. ад.), Бирмингем (935 000 ад.), Глазго (654 000 ад.), Шеффилд (500 000
ад.), Ливерпуль (450 000 ад.), Эдинбург (421 000 ад.), Манчестер (398 000 ад.),
Белфаст (280 000 ад.). Цæрджыты нымæц рæзы, фæсæрæнттæй кусынмæ чи æрбацæуы,
уыцы адæймæгты фæрцы. Стыр Британийы цæрджытæй 4% бæрц у Инди, Пакистан æмæ
Бангладешы рацæуæг бинонтæ.



https://os.wikipedia.org/wiki/%D0%92%D0%B0%D1%81%D0%B8%D0%BB%D0%B8%D0%B9_%D0%9F%D0%BE%D1%82%D1%82%D0%BE

Василий Александры фырт Потто (1836-æм азы 13 январь — 1911-æм азы 11 ноябрь)
уыдис Уæрæсейы империйы Кавказы æфсады генералон штабы сæргълæууæг,
инæлар-лейтенант, æфсæддон историк. В.А. Потто зындгонд сси, Кавказы хæсты
тыххæй цы историон куыстытæ ныффыста, уыдоны фæрцы.

Василий Потто райгуырдис Тулæйы губернæйы. Æфсæддон ахуыр райста Паддзах
Александры Тулæйы кадетон корпусы (уырыс. Тульский Александровский кадетский
корпус), Бахтины номыл Орёлы кадетон корпусы æмæ Дворянты полчъы.

1855-æм азы йын лæвæрд æрцыд прапорщичы цин æмæ йæ снысан чынди Новороссийсчы
драгунты полкъмæ. Уыцы полчъы уæвгæйæ архайдта Хъырымы хæсты Хъарсы блокадæ
кæныны æмæ байсты, стæй 1863-æм азы Польшæйы растад басæттыны.

1866-æм азы Потто куыста Паддзах Никъалайы кавалерион училищейы ахуыргæнæгæй.
Уæд ын уыди капитаны цин. Фæстæдæр та йæ аивтой Паддзахы Уланты лейб-гвардийы
полкъмæ. 1870-æм азы октябрæй 1881-æм азы декабрьмæ Василий Потто службæ кодта
Оренбурджы хъазахъхъы юнкерон училищейы сæргълæууæгæй æмæ нымад уыди
Лейб-гвардийы Уралы хъазахъхъы эскадроны сконды. 1877-æм азы февралы йын лæвæрд
æрцыд булкъоны цин, 1899-æм азы та сси инæлар-майор. Потто ма акуыста Кавказы
æфсæддон зылды штабы цур æфсæддон-историон хайады сæргълæууæгæй. Отставкæйы
рацыди инæлар-лейтенанты цинимæ.



https://os.wikipedia.org/wiki/%D0%91%D1%8B%D0%B7

Быз (уырыс. Биз) у Цæгат Ирыстоны Алагиры районы хъæу. Ис Уæлладжыргомы. Йæ
цæрджытæн сæ фылдæр уыдысты Цъамадæй æрлидзæг æмæ сæхи хуыдтой Сидæмонтæй.

Хъæумæ хæстæг ис Саубарæджы дзуар, адæймаджы къах кæдæм нæ хæццæ кæны, ахæм
лæгæты. Саубарæг у къæрныхты æмæ абырджыты бардуаг.

Бызы комкоммæ Æрыдоны доны рахиз былыл, рагон фæндаг кæуылты цыди, уым къæдзæхы
рындзыл нырма лæууы Чырамад дуар. Ам бадтысты Урсдоны цæрджытæ (Цъæхилтæ) æмæ
цæуæг адæмæй истой фæндагыл цæуæггаг хъалон.

Бызы цардысты Уырымтæ, Кæсæбитæ, Пагæтæ, Тотыккатæ, Гозымтæ, Фардзинтæ, Бутатæ,
Дудиатæ.



https://os.wikipedia.org/wiki/%D0%91%D1%80%D1%83%D1%82

Брут кæнæ Брутæ (кæддæры Санатыхъæу, Æлдараты хъæу) у Цæгат Ирыстоны Рахизфарсы
районы хъæу.

Рубайты Барисы раиртæстмæ гæсгæ, æппæты фыццаг (1830 азы) хъæу æрбынат кодта,
ныртæккæ кæсагдарæн цадæн йæ донмарæн кæм ис, уый рахиз фарс. Ныртæккæ дæр
хуыйны Хъæууат, хауы Заманхъулы зæххытæм. Цад цы фæзуат ахсы, уый раздæр хуындис
Атагъа, уыди тынг цъымараджын дæлвæз, задис дзы, фистæгæй ацæуæн кæм нæ уыд,
ахæм бæрзонд хъамыл, хæмпæлгæрдæг æмæ стыр хæрисбæлæстæ.

Цæрæнбынат равзарыны амидингæнджытæ уыдысты Санаты мыггаджы исбонджындæртæ.
Фыццаг æрцæрджытæ дæр (сæ дæлбар адæмимæ), уыдон уыдысты, æмæ хъæуæн йæ фыццаг
ном уыд Санатыхъæу, уырыссагау Шанаево. Ныртæккæ ахæм ном хæссы, йæ зæххыл чи
ис, уыцы æфсæйнаг фæндаджы чысыл станцæ.

Цæрæнбынат бæллиццаг нæ уыд. Иуæй дзы, цъымара доны арæхæй, нуазыны дон нæ уыд,
иннæмæй та йæ бацæуæн фæндæгтæ нæ бæззыдысты, стæй адæмы тынг тыхсын кодтой
цъымарайы къогъотæ. Уымæ гæсгæ, адæм сæ цæрæнбынат раивтой уæлдæр ранмæ,
фæндаджы цурмæ, æмæ пайда кæнын райдыдтой цъайы донæй. Райдайæны ам хуыснæгæй
тынг тæссаг уыд, æмæ цæрджытæ сæ исбон бахъахъхъæныны охыл арæзтой бæрзонд
бырутæ. Уый уагыл сæ сыхаг хъæуты цæрджытæ хонын байдыдтой Брутæ (ома,
«Бырутæ»). Фæстæдæр хъæуæн йæ ном уырыссагау фыссын куы бахъуыд, уæд кæйдæр
аххосæй кæройнаг дамгъæ æппæрст æрцыд æмæ хъæуыл баззади ном — Брут.

Бæлвырд куыд у, афтæмæй ирон адæмæн сæ цæрæнбынæттæ хохæй быдырмæ раивыны
уынаффæ рацыди 1782 азы райдайæны. Уæдæй фæстæмæ хъæутæн зæххытæ уарыны бар алы
рæстæджыты лæвæрд уыд инæлæрттæ П.П. Нестеров æмæ И.А. Вревскийы къамистæн, стæй
Дзæуджыхъæуы комендант булкъон Широковæн. Куыд дзурынц, афтæмæй булкъон Санаты
Индрис уыдонимæ уыди хорз зонгæ, уæлдайдæр И.А Вревскиимæ, арæх-иу уазæгуаты
уыдысты сæ кæрæдзи хæдзæртты (Ныртæккæ Индрисы хæдзары бынаты цæрынц Къодойтæ).
Гуырысхойаг нæу, Санаты булкъон-иу йæ хæлары иттæг хорз кæй сбуц кодта, уый,
фæлæ ма уымæй уæлдай хъæуы разагъды лæгтæн бамбарын кодта, зæгъгæ, ацы уазæгæн
исты хорз ракæнут æмæ уын зæххытæн сæ дзæбæхдæртæ ратта. Уыдон ын куывд сарæзтой
æмæ йын уым кады нуазæнимæ балæвар кодтой сызгъæрин хъама æмæ рон. Уый афтæ
райгондæй баззад æмæ сын бар радта сæ зæххыты арæнтæ сæхицæн сбæрæг кæнынæн.

Уыцы рæстæджы зæххæй цыбыркъух адæмæн ахæм бар Хуыцауы лæварæй зынаргъдæр уыд,
æмæ уыдон дæр бацархайдтой: хуссар-ныгуылæнырдыгæй арæн бацыди Хъахъхъæдуры
сæрты, æфсæйнаг фæндаджы фале дзæвгар бауад, аздæхти Беслæныхъæуырдæм æмæ чысыл
станцæйæ уæлдæр, фæстæмæ æфсæнвæндаджы сæрты æрбахизгæйæ, æрбацыд Хуымæллæджы
бынты Бруты хъæуысæрмæ. Уырдыгæй аздæхт Зилгæйырдæм æмæ, ныртæккæ Цæлыккмæ цы
фæндаг цæуы, уый рахизфæрсты бахæццæ къуыбыртæм. Уым та галиуырдæм аздæхт æмæ,
Заманхъул Хæтæлтæ цы зæххытæ хонынц, уыдон рæбынты æрхæццæ, хъæу фыццаг хатт кæм
æрбынат кодта, уырдæм.

Цыбыр ныхасæй, революцийы фæстæ, колхозон арæзтады рæстæджы, стæй ма æрæджы дæр
уыцы зæххытæй лæвæрд æрцыд Хъахъхъæдурæн, Хуымæллæгæн, Заманхъулæн. Уыдоныл
æрæнцадысты совхозтæ «Цæлыкк» æмæ «Брут», стæй Къостайыхъæуы дæле цы Цымыти ис,
уый. Афтæмæй ма абон Бруты Санайы-фырты номыл колхоз уыцы зæххытæн ахсы æрмæст
сæ дæсæм хайы бæрц.

Хъæуы 1830 азы цал хæдзары æрбынат кодта, уый бæрæг нæу, фæлæ дзы 1866 азы уыд
92 хæдзары, ссæдз азы фæстæ (1886 азы) 132, 1900 азы — 147. Уыцы рæстæджы
Уæрæсейы, зæххытæй парахатæй кæм пайда кодтой, уыцы рæтты сын се ’мбис хуым
кодтой, иннæ та уагътой зæрæстон, мæр баулæфа, зæгъгæ. Афтæ кодтой брутæгтæ дæр,
фæлæ ахæм гыццыл хъæу утæппæт зæххытæн се ’мбис дæр йæ бон бакусын нæ фæрæзта,
æмæ зæхх бирæ кæмæ уыд, уыдон сæ æмбисыл кусынмæ лæвæрдтой иннæ хъæуты цæрджытæн
(тыллæгæн йе ’мбис уадзын хъуыд зæххы хицауæн). Сæхицæн ма-иу ныууагътой,
æнцонæн кæй бакуыстаиккой, ахæм фæзуæттæ. Йæ зæххытæ иууылдæр æмбисыл кусынмæ чи
лæвæрдта, ахæмтæ дæр уыд. Уыдон сæхæдæг кусгæ нæ кодтой, æрмæст сæ цæст дардтой,
сæ хуымтæ сын куыд кусынц, уымæ. Ахæмтæ уыдысты хъæуы исбонджындæртæ, æнæ
уæнгдых куыстæй алцыдæр кæмæн уыд. Ахæм «уæлгоммæ хуысджытæ» Бруты уыд иннæ
хъæутæй фылдæр. Уæлгоммæ хуысджыты ном та сыл хæлæггæнгæйæ сæвæрдтой, сæ хуымтæ
сын чи куыста, уыдон.

Бæрæг куыд у, афтæмæй паддзахы заманы бирæ зæххыты хицæутты нымадтой уæздæттыл.
Уыцы ном цыди фыдæй-фыртмæ цыфæнды куыстыл хæст уæвгæйæ дæр. Хохæй быдырмæ
ралидзыны размæ дæр Санаты мыггаджы уыди уæздæттæ, фæлæ ныр бирæ зæххыты хицау
куы баисты, уæд сæ нымæц фæфылдæр. Уыдоныл ма бафтыди уæздан лæгтæ Æлдаттатæй,
Дзантиатæй, Къуындыхатæй, Мамсыратæй, Тугъанатæй, Хъаныхъуатæй. Уыйас уæздан
лæгтæ æндæр хъæуты нæ уыд, æмæ уымæ гæсгæ Брутыл рагæй фæстæмæ æвæрд æрцыд,
фæсномыджы хуызæн, дыккаг ном — Уæздæттыхъæу. Уæздан уæвын фæндонæй нæ уыд; бирæ
зæхх, фос æмæ æндæр исбонæй уæлдай ма адæймагмæ хъуамæ уыдаид паддзахы хицауадæй
сæрмагонд æвдисæндар — уæзданы гæххæтт. Æнæ уымæй уæздæтты æхсæнады уæнг уæвæн
нæ уыд. Хъыгагæн-иу, арæх афтæ дæр рауад, æмæ мадызæнæг æфсымæртæй чидæр уыди
уæздæттæй, иннæтæ та нымад уыдысты сау адæмыл.

Брутæй рацыд бирæ номдзыд адæм: поэт, «Мах дуджы» редактор Хъодзаты Æхсар,
инæлар Царахаты Салам, фыссæг Хъаныхъуаты Инал, хъæбысæйхæцджытæ Наниты Пётр,
Демыраты Эльбрус æмæ Æлдаттаты Ибрагим; этнограф, профессор Мысыкаты Мæхæмæт,
профессор, историк Берозты Тотырадз, скульптор Санаты Барис æмæ æнд.



https://os.wikipedia.org/wiki/%D0%91%D0%BE%D0%BC%D0%B1%D0%B5%D0%B9

Бомбей (1995-æм азæй Мумбаи) (маратх. मुंबई, хинди मुम्बई, англ. Mumbai) у сахар
Индийы ныгуылæны, Аравийы денджызы былгæрон. Йæ цæрджыты нымæц у 13,6 милуанæй
фылдæр, уымæй у Индийы стырдæр сахар. Мумбаи у штат Махараштрæйы административон
центр.

Бомбейы цæрынц 13,6 милуан адæймагæй фылдæр. Йæ алфамбылай цы чысылдæр
цæрæнрæттæ и, уыдонимæ уыцы нымæц 20 милуанмæ схæццæ æмæ сси дунейы цыппæрæм
стырдæр сахарон агломераци (Токио, Нью-Йорк æмæ Мехикойы фæстæ).

Сæ адамыхаттмæ гæсгæ Бомбейы цæрджыты æрдæг сты маратхæгтæ, цыппæрæм хай та —
гуджаратæгтæ. Бомбеймæ кусынмæ æрбацæуынц адæм Индийы алы регионæй, уый тыххæй
дзы алыхуызон адæмыхатт æмæ дины минæвæрттæ цæрынц. Алы 1000 нæлгоймагæн хауы
æрмæст 933 сылгоймаджы, уый тыххæй æмæ дзы бирæ рæстæгмæ кусджытæ цæрынц, сæ
фылдæр налгоймæгтæ.

Сæ динмæ гæсгæ бомбейæгтæ сты индуисттæ (68%), пысылмæттæ (17%), буддисттæ (4%),
чырыстæттæ (4%) æмæ æндæртæ.

1990-æм азты райдианæй динты ’хсæн тынгад фæкарздæр и — суанг теракттæ æмæ
быцæутæ дæр вæййынц. 2006-æм азы 209 адæймаджы фæмардысты, авд сæдæйæ фылдæр
фæцæф æфсæнвæндæджы срæмыгъдтытæй. 2008-æм азы ноябры террористты дæс лæбурдæй
фæмардысты 173 адæймаджы, 308 фæцæф сты, цалдæр ахсджиаг амæддзаджы æрцыдысты
хæлд.

Кæрæдзийы ’хсæн Бомбейы цæрджытæ дзурынц, бамбаийа-хинди, зæгъгæ, ахæм хæццæ
æвзагыл. Уый у хиндийы æнцондæргонд здæхт æд бирæ англисаг, гуджаратаг æмæ
маратхаг дзырдтæ (æмæ æнæхъæн фразæтæ). Популярондæр индиаг фильмты геройтæ уыцы
здæхтыл дзурынц.

Бомбей у Индийы кинойы артдзæст. Бомбейы цы кинотæ исыны фæрæзтæ ис, удонæн ис
иумæйаг ном Болиивуд (америкаг Голливуды хуызæн). Æрвылаз Болливуд исы 150-200
ног фильмы.

Бомбей цы сакъадæхтыл лæууы, уыдон 1534-æм азы Португали байста Гуджаратæй.
Португайлæгтæ бынæттон цæрджыты чырыстон динмæ æргъуыд кæнын райдыдтой.

Фæстæдæр, 1661-æм азы, Португали уыцы сакъадæхты къорд балæвæр кодта Англисы
къарол Карл II-æн куыд португайлаг принцессæ Екатеринæ де Брагансæйы чындзы
дзаума.

Нырыккон Бомбейы бындур сæвæрдæуы 1672-æм азы. Сакъадæхты фыццаг бритайнаг
губернатор сси Джордж Оксенден. 1784-æм азмæ сакъадæхтæ баиу уыдысты донмарæнтæ
æмæ соса фæндæгтæй.

Сахары рæвдз рæзт баст уыди бæмбæджы сæудæджеримæ — уæлдайдæр АИШ-ы мидхæсты
рæстæг (1861—1865).



https://os.wikipedia.org/wiki/%D0%91%D0%BE%D0%BB%D0%B3%D0%B0%D1%80%D0%B8%D0%B9%D1%8B_%D0%A4%D1%8B%D1%86%D1%86%D0%B0%D0%B3_%D0%BF%D0%B0%D0%B4%D0%B4%D0%B7%D0%B0%D1%85%D0%B0%D0%B4

Болгарийы Фыццаг паддзахад у, Балканы æрдæгсакъадахыл чи уыдис, болгайраг адæмы
уыцы фыццаг паддзахады традицион ном. Уыцы паддзахад фæзындис 681-æм азы æмæ
фехæлдис 1018-æм азы.

395-æм азы Ромы импери куы фехæлдис, нырыккон Болгарийы зæххытæ бацыдысты Скæсæн
Ромы империмæ. Нæ эрæйы VII æнусæй, Адæмты стыр гоцы (ралидзынады) рæстæг,
бæстæмæ лидзын байдыдтой хуссайраг славяйнæгтæ. Тагъд рæстæджы уыдон сассимиляци
кодтой фракиæгты.

Уыцы рæстæг Азовы денджызы цур фæзынди Стыр Болгари (Фанагори уыд йæ сæйраг
сахар) — рагболгайраг адæмы фыццаг паддзахад, цалдæр тюркаг адæмы чи иу кодта,
ахæм. Рагболгайрæгтæ цæугæцард кодтой, æмæ нырыккон адæмтæй бирæтæм зыны уыцы
рагон знæмты тæваг. Уыцы паддзахад бирæ нæ ахаста, йæ фыццаг хан Кубрат куы
амард, уыимæ йæ ханад дæр ныддихтæ. Кубраты фырттæй иу, Аспарух, ныгуылæнырдæм
ацыд æмæ фæс-Днепры æмæ, бынæттон славяйнæгты æмцæдисæй, 681-æм азы сарæзта дзы
ног болгайраг паддзахад — историографийы йæ хонынц Болгарийы Фыццаг паддзахад.
Дунайы донæфтæны ног паддзахадæн бантыст суанг Византийыл фæуæлахиз уын, æмæ
уæдæй Византийы импери болгайрæгтæн фыста хъалон. Ног паддзахады сæйраг сахар
сси Плискæ (нырыккон Болгарийы Шумены облæсты у).

Болгарийы Фыццаг паддзахады цардысты рагболгайрæгтæ, славяйнæгтæ æмæ фракиæгтæ.
Уыдон иу адæм систы (славяйнаг болгайрæгтæ кæнæ хуымæтæджы болгайрæгтæ) æмæ
славяйнагау дзурын байдыдтой.

865-æм азы онг болгайраг хицауиуæггæнджытæ хуындысты хантæ. Борис I-æмы рæстæг
та паддзахад византиæгтæй райста чырыстон дин, уæдæй фæстæмæ хицауиуæггæнджыты
титул уыди кънйаз (болг. княз) кæнæ та паддзах (болг. цар). Паддзах Симеон I куы
хицауиуæг кодта (893—927), паддзахады тых йæ тæмæны уыд, йæ арæнтæм бахауд егъау
фæзуаты зæххытæ (кæс картæйыл), сæйраг сахар сси Преслав (раздæры муртаттаг
сæйраг сахары бæсты). Паддзах Симеоны рæстæг культурæ дæр райтынг, фæзындысты
славяйнаг æвзагыл фыст чингуытæ.

Симеоны фæндыд Византийы импери фехалын æмæ йæ сæргъы слæууын. Фæлæ йæ къухы нæ
бафтыд, йæ амæлæты фæстæ та йæ дыккаг фырт Петр йæхи импери фехæлдта. Болгари
къаннæг кæнын байдыдта, ууыл Византи æмæ венгриæгтæ куы уæлахиз кодтой, уæд.
Фæстаг тыхджын басаст уыд Киевы кънйаз Святославы балц — Игоры фырт Святослав
байста суанг болгайраг сæйраг сахар дæр. Уæдæй фæстæмæ Болгари нал уыд хæдбар,
йæ сæйраг хай (нырыккон Болгари) бацыдис Византийы империйы скондмæ.



https://os.wikipedia.org/wiki/%D0%91%D0%B8%D0%B1%D1%8B%D0%BB%D1%82%D1%8B_%D0%90%D0%BD%D0%B0%D1%82%D0%BE%D0%BB%D0%B8%D0%B9

Бибылты Ильяйы фырт Анатолий (райгуырдис Цхинвалы, 1970-æм азы 6 февралы) у
Хуссар Ирыстоны парламенты сæрдар.

1992-æм азы каст фæцис Рязаны уæлдæр уæлдæфон-десантон командыгæнæг училище,
ахуыры дæргъы йæхи хорз равдыста спорты.

1998-æм азæй 2008-æм азы онг службæ кодта Хуссар Ирыстоны цы цыппарфарсыг
сабыргæнæг тыхтæ уыдысты, уыдоны Цæгат Ирыстоны батальоны.

2011-æм азы уыдис Хуссар Ирыстоны президенты бынатмæ кандидаттæй иу, фыццаг туры
райста æппæты фылдæр хъæлæстæ (25,44%) æмæ дыккаг турмæ рацыдис.

Бибылты Анатолийы фарс президенты æвзæрстыты хæцыдысты раздæры архайгæ президент
Кокойты Эдуард, политикон парти «Иудзинад» æмæ коммунистон парти. Æвзæрстыты
фыццаг туры фæстæ Бибылы-фырты фарс слæууыдысты иуæй-иу раздæры кандидаттæ дæр,
уыдоны ’хсæн Хъотайты Алан.



https://os.wikipedia.org/wiki/%D0%91%D0%B8%D0%B0%D0%B7%D1%8B%D1%80%D1%82%D1%8B_%D0%90%D0%BB%D1%8B%D0%BA%D1%81%D0%B0%D0%BD%D0%B4%D1%80

Биазырты Харитоны фырт Алыксандр (райгуырдис 1907-æм азы Цæгат Ирыстоны, Æрыдоны
— амардис 2003-æм азы 20 июлы) у адæмон сфæлдыстад иртасæг æмæ æмбырдгæнæг,
ахуыргæнæг, ирон æвзаджы ахуыргæнæн æмæ методикон чингуыты автор, ирон
литературæ æмæ Нарты кадджытæ иртасæг, Республикæ Хуссар Ирыстоны зонады сгуыхт
архайæг.

1914 азы бацыд Æрыдоны семинары райдиан скъоламæ. Астæуккаг скъола каст фæци
1923 азы. Уый фæстæ ахуыр кæнынмæ бацыд Дзæуджыхъæуы педагогон институтмæ, фæлæ
йæ хъуыддæгтæ нæ фæрастæ сты – рæуджыты низ æй ахуыр кæнын нæ бауагъта, æмæ
хуыздæр бæстыхъæд агурæг ацыд Хуссар Ирыстонмæ. Райдыдта кусын Громы хъæуы
скъолайы. Афæдзы фæстæ, йе ’нæниздзинад куы фæхуыздæр, уæд фæстæмæ æрыздæхт
Дзæуджыхъæумæ æмæ йæ ахуыр адарддæр кодта педагогон институты.

1929 азы Алыксандры фæсырдтой институтæй куыд «кулачъы фырт». Æрыдоны йын тæссаг
уыди цæрынæн æмæ уый тыххæй алыгъди Мызурмæ, райдыдта скъолайы кусын, фæлæ ам
дæр афæдзæй фылдæр «кулачъы фырты» кусын нæ баугътой. Мызурæй ацыд æмæ райдыдта
кусын Назраны консервгæнæн заводы. 1933 азы цæрынмæ ацыд Хуссар Ирыстонмæ.
Райдыдта кусын Ленингоры районы Цъолды хъæуы райдайæн скъолайы ахуыргæнæгæй.
1934 азы Алыксандр кусын райдыдта Ленингоры районы Захъхъоры скъолайы, 1936 азæй
1944 азы онг та уыди Цхинвалы районы Цъунары астæуккаг скъолайы ахуыргæнæг. 1947
азы каст фæци Хуссар Ирыстоны паддзахадон педагогон институт. Уый фæстæ куыста
ахуыргæнæгæй педтехникумы æмæ пединституты. 1957 азы сси Хуссар Ирыстоны
зонадон-иртасæг институты кæстæр зонадон кусæг, стæй та хистæр зонадон кусæг.
Уым фæкуыста 1983 азы онг. 1968 азы Биазыры-фырт бахъахъхъæдта кандидатон
диссертации.

Æрнывыл кодта æмæ мыхуыры рауагъта «Ирон адæмон аргъæуттæ» æртæ чиныгæй (1-аг
том — 1959 азы, 2-аг том — 1960 азы, 3-аг том — 1962 азы). Чингуыты æдæппæт ис
500 аргъауы.

Æниу, кæуылты у Нарты кадджыты историон сусæгтæ раиртасыныл цы куыст бакодта
Алыксандр, уый дæр мыхуыргонд æрцыдысты «Фидиуæджы», «Мах дуджы», «Хуссар
Ирыстоны зонадон-иртасæг институты хабæртты», стæй хицæн чиныгæй.

Алыксандр у «Ирон æвзаджы грамматикæ»-йы автор, рауагътой йæ цыппар хатты —
1967, 1969, 1973 æмæ 1976 азты. Зæгъын хъæуы уый дæр, æмæ Биазыры-фырт бирæ
фарстатæн радта дзуапп, Темырболаты, Къостайы, Секъайы, Елбыздыхъойы, Цомахъы,
Арсены сфæлдыстадон бынтæ куы иртæста, уæд.



